Nr LSF 4 Forslag til Lov om afgift af vejbenyttelse Fremsat af skatteministeren (Ole Stavad) den 6. oktober 1994 Vedtaget ved tredjebehandling den 24. november 1994 Lov nr. 956 af 25/11/1994 Afgiftspligtige køretøjer § 1. Efter bestemmelserne i denne lov betales afgift til  

 statskassen for retten til benyttelse af vejnettet, jf. § 5, stk. 1, eller  

 visse dele af dette, jf. § 7, stk. 1 og 2, for lastbiler og lastvognstog m.v.  

 til vejgodstransport, der har en tilladt totalvægt på 12 t eller derover.
 Stk. 2. Afgiften betales for det enkelte køretøj og kan ikke  

 overføres til et andet køretøj.
Afgiftsperiode og afgiftens størrelse § 2. For afgiftspligtige køretøjer, der er registreringspligtige i  

 Danmark, er afgiftsperioden et år.
 Stk. 2. For udenlandske afgiftspligtige køretøjer betales afgiften  

 for perioder, jf. § 3, stk. 1 og 2, der mindst udgør en dag og højst et år.
 Stk. 3. Afgiftsperioden starter ved døgnets begyndelse.
§ 3. Den årlige afgift udgør 5.649 kr. for køretøjer med højst 3  

 aksler.
For køretøjer med 4 aksler eller derover er den årlige afgift 9.416  

 kr.
Stk. 2. For udenlandske køretøjer med højst 3 aksler udgør  

 afgiften pr. måned 564 kr., pr. uge 150 kr. og pr. dag 45 kr.
For udenlandske  

 køretøjer med 4 aksler eller derover udgør afgiften 941 kr. pr. måned, 248  

 kr. pr. uge eller 45 kr. pr. dag.
 Stk. 3. For dansk registrerede lastmotorkøretøjer, der er  

 registreret som trækkraft for een påhængs- eller sættevogn, fastsættes  

 afgiften efter det registrerede antal aksler og den registrerede totalvægt af  

 det samlede vogntog.
 Stk. 4. For dansk registrerede lastmotorkøretøjer, der er  

 registreret som trækkraft for flere forskellige påhængs- eller sættevogne,  

 fastsættes afgiften efter den kombination af totalvægt og akselantal, der  

 giver det højeste afgiftsbeløb.
§ 4. Afgiftsbeløbene i § 3, stk. 1 og 2, og det gebyrbeløb, der er  

 nævnt i § 12, stk. 3, reguleres pr. 1. januar i hvert kalenderår på grundlag  

 af den modværdi i danske kroner af ecu, som var gældende den første hverdag i  

 oktober det foregående år, og som offentliggøres i De Europæiske  

 Fællesskabers Tidende.
Ved omregningen til danske kroner nedrundes de  

 fremkomne beløb til nærmeste antal hele kroner.
Stk. 2. Omregningen sker på grundlag af de afgiftssatser i ecu,  

 som fremgår af artikel 8 i den aftale om opkrævning af afgifter for tunge  

 erhvervskøretøjers benyttelse af visse veje, der er optaget som bilag til  

 denne lov.
Satserne reguleres ikke, hvis omregningen før nedrunding medfører  

 en ændring, som udtrykt i danske kroner er på under 5 pct. eller under 5 ecu  

 omregnet efter den kurs, der er nævnt i stk. 1.
 Stk. 3. Skatteministeren offentliggør reguleringer af satserne ved  

 bekendtgørelse i Lovtidende.
Afgiftspligtige veje, afgiftspligtens indtræden og afregning af  

 afgiften § 5. For afgiftspligtige køretøjer registreret i Danmark betales  

 afgiften for retten til benyttelse af det danske vejnet.
 Stk. 2. Afgiften opkræves af Centralregisteret for Motorkøretøjer.  

 Der betales afgift fra og med dagen for registrering.
 Stk. 3. For betalt afgift udstedes et bevis.
 Stk. 4. Skatteministeren fastsætter de nærmere regler for  

 afgiftens opkrævning og betaling.
§ 6. Hvis afgiften for en afgiftsperiode ikke er betalt, skal  

 køretøjets nummerplader snarest fjernes ved politiets foranstaltning.
Den,  

 der helt eller delvis hæfter for afgiften, jf. § 10, stk. 1, kan herefter  

 ikke få køretøjet registreret, før den afgift, der påhviler den pågældende,  

 er betalt.
 Stk. 2. Hvis afgiften ikke betales rettidigt, tillægges 1,3 pct. i  

 månedlig rente for hver påbegyndt måned at regne fra den 1. i den måned, der  

 følger efter den måned, i hvilken afgiftsperioden begynder, og indtil  

 betaling sker, dog mindst 50 kr.
 Stk. 3. Der skal betales et gebyr på 65 kr. for  

 erindringsskrivelser vedrørende betaling af afgift.
 Stk. 4. Forfaldne renter i henhold til stk. 2 og gebyr i henhold  

 til stk. 3 refunderes ikke ved refusion af afgift i medfør af § 12, stk. 1.
 § 7. For udenlandske afgiftspligtige køretøjer betales afgiften  

 for retten til benyttelse af den del af det danske vejnet, der udgøres af  

 motorvejsstrækningerne.
 Stk. 2. Der betales desuden afgift for retten til benyttelse af  

 den del af vejnettet, der udgøres af de E-vejsstrækninger, der ikke er  

 motorveje.
Stk. 3. Afgiften skal være betalt inden påbegyndelse af kørsel på  

 de i stk. 1 og 2 omhandlede veje.
Afgiften betales ved køb af beviser, der  

 giver adgang til vejbenyttelsen inden for det tidsrum, der er angivet på  

 beviset.
 Stk. 4. Der betales ikke afgift af køretøjer, der medfører et  

 gyldigt bevis for betalt vejbenyttelsesafgift udstedt i et andet europæisk  

 land i overensstemmelse med den i Bruxelles den 9. februar 1994 underskrevne  

 aftale om opkrævning af afgifter for tunge erhvervskøretøjers benyttelse af  

 visse veje.
Salg af beviser for betalt afgift § 8. Skatteministeren kan give virksomheder, organisationer m.v.  

 tilladelse til på nærmere fastsatte vilkår at forhandle beviser beregnet til  

 udenlandske køretøjer.
Stk. 2. Færgeselskaber, rederier m.v., hvis skibe sejler i  

 rutefart mellem udenlandske og danske havne og medfører de i § 1 nævnte  

 køretøjer, skal forhandle alle typer af dags- og ugebeviser beregnet til  

 udenlandske køretøjer i forbindelse med færgefarten og inden ankomsten til  

 dansk havn.
Dette gælder dog ikke ved sejlads mellem havne i lande, der  

 opkræver afgift i overensstemmelse med den i § 7, stk. 4, nævnte aftale, og  

 danske havne.
De nævnte færgeselskaber, rederier m.v. kan desuden forhandle  

 måneds- og årsbeviser.
 Stk. 3. Skatteministeren fastsætter de nærmere vilkår for salget  

 af beviser.
§ 9. Beviserne sælges af de statslige told- og skattemyndigheder  

 til de virksomheder m.v., der er nævnt i § 8, mod kontant betaling.
Beviserne  

 kan mod fuld sikkerhedsstillelse sælges til forhandlerne med en rentefri  

 kredit på løbende måned plus 15 dage.
I betalingen fratrækkes 1,75 pct. af  

 værdien af de købte beviser.
Stk. 2. Der ydes forhandlere af beviser en årlig provision på 5  

 kr. pr. bevis for de første 200 beviser, der er solgt i løbet af året.  

 Herudover ydes et vederlag på 500 kr. pr. år til forhandleren uanset salg.  

 Provisionen og vederlaget ydes pr. færgelinje eller udsalgssted.
Det er en  

 betingelse for udbetalingen af provision og vederlag, at modtageren har været  

 forhandler i en sammenhængende periode på mindst et år.
 Stk. 3. Forhandlerne må højst sælge beviserne til den påtrykte  

 pris.
Stk. 4. Forhandlerne skal udfylde beviserne med køretøjets  

 registreringsnummer, registreringsland, gyldighedsperiode,  

 udstedelsestidspunkt og -dato samt firmastempel eller lignende.
Oplysningen  

 om bevisets gyldighedsperiode og udstedelsesdato skal påføres beviset  

 mekanisk ved hjælp af en skrivemaskine, et stempel eller lignende.
Endvidere  

 skal forhandleren ved salg af måneds- og årsbeviser registrere nationaliteten  

 af det køretøj, som beviset udstedes til, og indsende disse oplysninger til  

 de statslige told- og skattemyndigheder een gang årligt.
 Stk. 5. Skatteministeren kan fastsætte regler om  

 sikkerhedsstillelse og om afregning af provision og vederlag, jf. stk. 2.
Afgiftspligtige parter § 10. For dansk registrerede køretøjer påhviler afgiftspligten  

 den, i hvis navn køretøjet er registreret ved afgiftsperiodens begyndelse.  

 Såfremt køretøjet er registreret for såvel en bruger som en ejer, påhviler  

 afgiftspligten dem begge. § 10, stk. 2-6, i lov om vægtafgift af  

 motorkøretøjer m.v. finder tilsvarende anvendelse.
Desuden påhviler  

 afgiftspligten den, der har rådighed over køretøjet i egen interesse eller  

 tager beslutning om brugen af køretøjet.
 Stk. 2. For udenlandske køretøjer påhviler afgiftspligten den, der  

 på tidspunktet for benyttelsen af de i § 7, stk. 1 og 2, omhandlede veje  

 enten er ejer af køretøjet, fører køretøjet, har rådighed over det i egen  

 interesse eller tager beslutning om brugen af køretøjet.
 Stk. 3. Er der tale om flere afgiftspligtige parter, hæfter disse  

 solidarisk.
Fritagelse for afgift § 11. Fritaget for vejbenyttelsesafgift er 1) køretøjer, der tilhører forsvaret og det statslige regionale  

 redningsberedskab, 2) køretøjer, der specielt er indrettet til brandsluknings- og  

 redningsopgaver og udelukkende anvendes ved udrykning hertil, samt køretøjer,  

 som tilhører og udelukkende anvendes af beredskabskommissioner og ikke  

 anvendes erhvervsmæssigt i konkurrence med private erhvervsdrivende, 3) køretøjer, der tilhører politiet, og 4) køretøjer, som tilhører vejvæsenerne.
 Stk. 2. En forudsætning for afgiftsfritagelse i henhold til stk. 1  

 er, at køretøjerne udefra kan genkendes som beregnet til de i stk. 1 nævnte  

 formål.
 Stk. 3. For køretøjskombinationer er motorkøretøjet bestemmende  

 for, om kombinationen er fritaget for afgift.
Refusion § 12. For dansk registrerede køretøjer kan afgiften refunderes,  

 såfremt køretøjet afmeldes af motorkøretøjsregisteret i afgiftsperioden.
Stk. 2. For udenlandske køretøjer kan afgiften refunderes for  

 dansk udstedte beviser, såfremt beviset returneres til de statslige told- og  

 skattemyndigheder inden udløbet af afgiftsperioden.
Der kan ikke opnås  

 refusion, når afgiften er betalt for perioder under et år.
 Stk. 3. Refusionsbeløbet efter stk. 1 og 2 udgør antal resterende  

 hele tolvtedele af afgiftsperioden fratrukket et gebyr på 188 kr.
Stk. 4. Forhandlere kan få refunderet købsprisen, jf. § 9, stk. 1,  

 for ubrugte danske beviser.
Tilsvarende gælder for forkert udfyldte beviser,  

 såfremt forhandleren over for de statslige told- og skattemyndigheder kan  

 godtgøre, at beviset ikke har været brugt.
 Stk. 5. Skatteministeren kan fastsætte nærmere regler om  

 betalingen af refusion.
Kontrolbestemmelser § 13. Føreren af et afgiftspligtigt køretøj skal medføre bevis for  

 betalt afgift, jf. § 5, stk. 3, eller § 7, stk. 3, ved benyttelse af  

 afgiftsbelagte veje og vise beviset til politiet på forlangende.
Straffebestemmelser § 14. Med bøde straffes den, der forsætligt eller groft uagtsomt  

 afgiver urigtige eller vildledende oplysninger til brug ved 1) afgørelse af, om der skal svares afgift af et køretøj, 2) beregning af afgiftens størrelse eller 3) afgørelse om afgiftsfritagelse eller refusion af afgift.
Stk. 2. På samme måde straffes den, der forsætligt eller groft  

 uagtsomt 1) overtræder § 8, stk. 2, eller § 9, stk. 3 eller 4, 2) unddrager sig afgift ved gentagne gange at benytte et afgiftspligtigt  

 køretøj, der ikke er betalt afgift for, 3) benytter eller indretter et køretøj, som er fritaget for afgift, i  

 strid med betingelserne for afgiftsfritagelsen eller 4) i øvrigt benytter eller indretter et køretøj i strid med køretøjets  

 afgiftspligtige art og anvendelse.
 Stk. 3. Den, der overtræder § 13, straffes med bøde.
 Stk. 4. I forskrifter, der udstedes i medfør af loven, kan der  

 fastsættes straf af bøde for den, der forsætligt eller groft uagtsomt  

 overtræder bestemmelserne i forskrifterne.
Stk. 5. For overtrædelser, der begås af selskaber, foreninger,  

 selvejende institutioner, fonde eller lignende, kan der pålægges den  

 juridiske person som sådan bødeansvar.
Er overtrædelsen begået af en kommune  

 eller et kommunalt fællesskab, jf. § 60 i lov om kommunernes styrelse, kan  

 der pålægges kommunen eller det kommunale fællesskab bødeansvar.
 § 15. Skatteministeren eller den, ministeren bemyndiger dertil,  

 kan tilkendegive den, der begår en af de i § 14, stk. 2, nr. 1, nævnte  

 overtrædelser, at sagen kan afgøres uden retslig forfølgning, såfremt den  

 pågældende erkender sig skyldig i overtrædelsen og erklærer sig rede til  

 inden for en nærmere angivet frist, der efter begæring kan forlænges, at  

 betale en i tilkendegivelsen angivet bøde.
 Stk. 2. Med hensyn til den i stk. 1 nævnte tilkendegivelse finder  

 bestemmelsen om tiltalerejsning i retsplejelovens § 930, jf. § 926,  

 tilsvarende anvendelse.
 Stk. 3. Betales bøden i rette tid, eller bliver den efter  

 vedtagelse inddrevet eller afsonet, bortfalder videre forfølgning.
Andre bestemmelser § 16. Afgift efter loven med påløbne renter og omkostninger samt  

 gebyr efter § 6, stk. 3, er tillagt udpantningsret.
 § 17. Er det køretøj, som en overtrædelse efter § 14 vedrører,  

 hjemmehørende i udlandet, kan køretøjet tilbageholdes af politiet.  

 Tilbageholdelsen ophører, når forskyldte afgifts- og bødebeløb og  

 sagsomkostninger er betalt eller der er stillet sikkerhed for betalingen.  

 Sker dette ikke inden 2 måneder efter sagens endelige afgørelse, kan der  

 søges fyldestgørelse i køretøjet.
Stk. 2. Med hensyn til iværksættelse af tilbageholdelsen efter  

 stk. 1 finder retsplejelovens kapitel 75 b om beslaglæggelse tilsvarende  

 anvendelse.
Tilbageholdelsen kan kun ske, såfremt det findes påkrævet for at  

 sikre betaling af de nævnte beløb.
Var føreren uberettiget i besiddelse af  

 køretøjet, kan tilbageholdelse ikke ske.
 § 18. Reglerne om eftergivelse og henstand i merværdiafgiftslovens  

 § 83 finder tilsvarende anvendelse på afgift, renter, gebyrer og  

 administrative bøder efter denne lov.
 § 19. Skatteministeren kan fastsætte bestemmelser om adgangen til  

 at klage over afgørelser efter denne lov.
 Stk. 2. Ministeren kan bestemme, at afgørelser om refusion af  

 afgift, som er truffet af Told- og Skattestyrelsen, ikke kan indbringes for  

 højere administrativ myndighed.
Ikrafttræden § 20. Loven træder i kraft den 1. december 1994, jf. dog stk. 2 og  

 3.
 Stk. 2. § 6, stk. 1, § 8, stk. 2, § 13, § 14, stk. 2, nr. 2-4, og  

 stk. 3, § 16 og § 17 træder i kraft den 1. januar 1995.
 Stk. 3. Skatteministeren fastsætter ikrafttrædelsestidspunktet for  

 § 7, stk. 2.
 Stk. 4. For køretøjer, der ved lovens ikrafttræden er dansk  

 registrerede, eller som registreres i perioden fra lovens ikrafttræden til og  

 med 31. december 1994, skal der betales afgift første gang for  

 afgiftsperioden 1. januar 1995 - 31. december 1995. Afgiften for køretøjer,  

 der er registrerede ved lovens ikrafttræden, opkræves af Centralregisteret  

 for Motorkøretøjer og skal være indbetalt til dette senest den 20. december  

 1994. For køretøjer, der afmeldes af motorkøretøjsregisteret i perioden fra  

 lovens ikrafttræden og til og med den 31. december 1994, refunderes betalt  

 afgift uden fradrag af det gebyr, der er nævnt i § 12, stk. 3.
 Stk. 5. For udenlandske køretøjer skal der betales afgift for  

 enhver benyttelse af de i § 7, stk. 1, nævnte veje, som finder sted den 1.  

 januar 1995 og senere.
 Stk. 6. For køretøjer, der er registreret i Grækenland, udgør  

 afgiften indtil den 31. december 1997 50 pct. af de i § 3, stk. 1 og 2,  

 angivne satser.
 Stk. 7. For køretøjer, der er registreret i Portugal eller Irland,  

 udgør afgiften indtil den 31. december 1996 50 pct. af de i § 3, stk. 1 og 2,  

 angivne satser.
§ 21. Loven gælder ikke for Færøerne og Grønland.
Færøske og  

 grønlandske køretøjer, der er omfattet af § 1, skal betale afgift efter samme  

 regler som udenlandske køretøjer.
Bilag Aftale om opkrævning af afgifter for tunge erhvervskøretøjers benyttelse af visse veje Oprindeligt fremsat forslag Afgiftspligtige køretøjer § 1. Efter bestemmelserne i denne lov betales afgift til  

 statskassen for retten til benyttelse af vejnettet, jf. § 5, stk. 1, eller  

 visse dele af dette, jf. § 7, stk. 1 og 2, for lastbiler og lastvognstog m.v.  

 til vejgodstransport, der har en tilladt totalvægt på 12 ton eller derover.
 Stk. 2. Afgiften betales for det enkelte køretøj og kan ikke  

 overføres til et andet køretøj.
Afgiftsperiode og afgiftens størrelse § 2. For afgiftspligtige køretøjer, der er registreringspligtige i  

 Danmark, er afgiftsperioden et år.
 Stk. 2. For udenlandske afgiftspligtige køretøjer betales afgiften  

 for perioder, jf. § 3, stk. 1 og 2, der mindst udgør en dag og højst et år.
 Stk. 3. Afgiftsperioden starter ved døgnets begyndelse.
§ 3. Den årlige afgift udgør 5.625 kr. for køretøjer med højst 3  

 aksler.
For køretøjer med 4 aksler eller derover er den årlige afgift 9.375  

 kr.
Stk. 2. For udenlandske køretøjer med højst 3 aksler udgør  

 afgiften pr. måned 562 kr., pr. uge 150 kr. og pr. dag 45 kr.
For udenlandske  

 køretøjer med 4 aksler eller derover udgør afgiften 937 kr. pr. måned, 248  

 kr. pr. uge eller 45 kr. pr. dag.
 Stk. 3. For dansk registrerede lastmotorkøretøjer, der er  

 registreret som trækkraft for een påhængs- eller sættevogn, fastsættes  

 afgiften efter det registrerede antal aksler og den registrerede totalvægt af  

 det samlede vogntog.
 Stk. 4. For dansk registrerede lastmotorkøretøjer, der er  

 registreret som trækkraft for flere forskellige påhængs- eller sættevogne,  

 fastsættes afgiften efter den kombination af totalvægt og akselantal, der  

 giver det højeste afgiftsbeløb.
§ 4. Afgiftsbeløbene i § 3, stk. 1 og 2, og det gebyrbeløb, der er  

 nævnt i § 12, stk. 3, reguleres pr. 1. januar i hvert kalenderår på grundlag  

 af den modværdi i danske kroner af ECU, som var gældende den første hverdag i  

 oktober det foregående år, og som offentliggøres i De Europæiske  

 Fællesskabers Tidende.
Ved omregningen til danske kroner nedrundes de  

 fremkomne beløb til nærmeste antal hele kroner.
Stk. 2. Omregningen sker på grundlag af de afgiftssatser i ECU,  

 som fremgår af art. 8 i den aftale om opkrævning af afgifter for tunge  

 erhvervskøretøjers benyttelse af visse veje, der er optaget som bilag til  

 denne lov.
Satserne reguleres ikke, hvis omregningen før nedrunding medfører  

 en ændring, som udtrykt i danske kroner er på under 5 pct. eller under 5 ECU  

 omregnet efter den kurs, der er nævnt i stk. 1.
 Stk. 3. Skatteministeren offentliggør reguleringer af satserne ved  

 bekendtgørelse i Lovtidende.
Afgiftspligtige veje, afgiftspligtens indtræden og afregning af  

 afgiften § 5. For afgiftspligtige køretøjer registreret i Danmark betales  

 afgiften for retten til benyttelse af det danske vejnet.
 Stk. 2. Afgiften opkræves af Centralregisteret for Motorkøretøjer.  

 Der betales afgift fra og med dagen for registrering.
 Stk. 3. For betalt afgift udstedes et bevis.
Stk. 4. Ved registreringen udstedes beviset mod betaling af afgift  

 samtidig med udlevering af nummerpladerne.
Herefter betales afgiften senest  

 den 5. i måneden før den måned, hvori en ny afgiftsperiode begynder.
 Stk. 5. Skatteministeren fastsætter de nærmere regler for  

 afgiftens opkrævning.
§ 6. Hvis afgiften for en afgiftsperiode ikke er betalt, skal  

 køretøjets nummerplader snarest fjernes ved politiets foranstaltning.
Den,  

 der helt eller delvist hæfter for afgiften, jf. § 10, stk. 1, kan herefter  

 ikke få køretøjet registreret, før den afgift, der påhviler den pågældende,  

 er betalt.
 Stk. 2. Hvis afgiften ikke betales rettidigt, tillægges 1,3 pct. i  

 månedlig rente for hver påbegyndt måned at regne fra den 1. i den måned, der  

 følger efter den måned, i hvilken afgiftsperioden begynder, og indtil  

 betaling sker, dog mindst 50 kr.
 Stk. 3. Der skal betales et gebyr på 65 kr. for  

 erindringsskrivelser vedrørende betaling af afgift.
 Stk. 4. Forfaldne renter i henhold til stk. 2 og gebyr i henhold  

 til stk. 3 refunderes ikke ved refusion af afgift i medfør af § 12, stk. 1.
 § 7. For udenlandske afgiftspligtige køretøjer betales afgiften  

 for retten til benyttelse af den del af det danske vejnet, der udgøres af  

 motorvejsstrækningerne.
 Stk. 2. Der betales desuden afgift for retten til benyttelse af  

 den del af vejnettet, der udgøres af de E-vejsstrækninger, der ikke er  

 motorveje.
Stk. 3. Afgiften skal være betalt inden påbegyndelse af kørsel på  

 de i stk. 1 og 2 omhandlede veje.
Afgiften betales ved køb af beviser, der  

 giver adgang til vejbenyttelsen inden for det tidsrum, der er angivet på  

 beviset.
 Stk. 4. Der betales ikke afgift af køretøjer, der medfører et  

 gyldigt bevis for betalt vejbenyttelsesafgift udstedt i et andet europæisk  

 land i overensstemmelse med den i Bruxelles den 9. februar 1994 underskrevne  

 aftale om opkrævning af afgifter for tunge erhvervskøretøjers benyttelse af  

 visse veje.
Salg af beviser for betalt afgift § 8. Skatteministeren kan give virksomheder, organisationer m.v.  

 tilladelse til på nærmere fastsatte vilkår at forhandle beviser beregnet til  

 udenlandske køretøjer.
Stk. 2. Færgeselskaber, rederier m.v., hvis skibe sejler i  

 rutefart mellem udenlandske og danske havne og medfører de i § 1 nævnte  

 køretøjer, skal forhandle alle typer af dags- og ugebeviser beregnet til  

 udenlandske køretøjer i forbindelse med færgefarten og inden ankomsten til  

 dansk havn.
Dette gælder dog ikke ved sejlads mellem havne i lande, der  

 opkræver afgift i overensstemmelse med den i § 7, stk. 4, nævnte aftale, og  

 danske havne.
De nævnte færgeselskaber, rederier m.v. kan desuden forhandle  

 måneds- og årsbeviser.
 Stk. 3. Skatteministeren fastsætter de nærmere vilkår for salget  

 af beviser.
§ 9. Beviserne sælges af de statslige told- og skattemyndigheder  

 til de virksomheder m.v., der er nævnt i § 8, mod kontant betaling.
Beviserne  

 kan mod fuld sikkerhedsstillelse sælges til forhandlerne med en rentefri  

 kredit på løbende måned plus 15 dage.
I betalingen fratrækkes 1,75 pct. af  

 værdien af de købte beviser.
Stk. 2. Der ydes forhandlere af beviser en årlig provision på 5  

 kr. pr. bevis for de første 200 beviser, der er solgt i løbet af året.  

 Herudover ydes et vederlag på 500 kr. pr. år til forhandleren uanset salg.  

 Provisionen og vederlaget ydes pr. færgelinje eller udsalgssted.
Det er en  

 betingelse for udbetalingen af provision og vederlag, at modtageren har været  

 forhandler i en sammenhængende periode på mindst et år.
 Stk. 3. Forhandlerne må højst sælge beviserne til den påtrykte  

 pris.
Stk. 4. Forhandlerne skal udfylde beviserne med køretøjets  

 registreringsnummer, registreringsland, gyldighedsperiode,  

 udstedelsestidspunkt og -dato samt firmastempel eller lignende.
Oplysningen  

 om bevisets gyldighedsperiode og udstedelsesdato skal påføres beviset  

 mekanisk ved hjælp af en skrivemaskine, et stempel eller lignende.
Endvidere  

 skal forhandleren ved salg af måneds- og årsbeviser registrere nationaliteten  

 af det køretøj, som beviset udstedes til, og indsende disse oplysninger til  

 de statslige told- og skattemyndigheder een gang årligt.
 Stk. 5. Skatteministeren kan fastsætte regler om  

 sikkerhedsstillelse og om afregning af provision og vederlag, jf. stk. 2.
Afgiftspligtige parter § 10. For dansk registrerede køretøjer påhviler afgiftspligten  

 den, der enten er ejer af køretøjet, fører køretøjet, har rådighed over det i  

 egen interesse eller er den, der tager beslutning om brugen af køretøjet.
 Stk. 2. For udenlandske køretøjer påhviler afgiftspligten den, der  

 på tidspunktet for benyttelsen af de i § 7, stk. 1 og 2, omhandlede veje  

 enten er ejer af køretøjet, fører køretøjet, har rådighed over det i egen  

 interesse eller er den, der tager beslutning om brugen af køretøjet.
 Stk. 3. Er der tale om flere afgiftspligtige parter, hæfter disse  

 solidarisk.
Fritagelse for afgift § 11. Fritaget for vejbenyttelsesafgift er:
1) køretøjer, der tilhører forsvaret og det statslige regionale  

 redningsberedskab, 2) køretøjer, der specielt er indrettet til brandsluknings- og  

 redningsopgaver og udelukkende anvendes ved udrykning hertil, samt køretøjer,  

 som tilhører og udelukkende anvendes af beredskabskommissioner og ikke  

 anvendes erhvervsmæssigt i konkurrence med private erhvervsdrivende, 3) køretøjer, der tilhører politiet, og 4) køretøjer, som tilhører vejvæsenerne.
 Stk. 2. En forudsætning for afgiftsfritagelse i henhold til stk. 1  

 er, at køretøjerne udefra kan genkendes som beregnet til de i stk. 1 nævnte  

 formål.
 Stk. 3. For køretøjskombinationer er motorkøretøjet bestemmende  

 for, om kombinationen er fritaget for afgift.
Refusion § 12. For dansk registrerede køretøjer kan afgiften refunderes,  

 såfremt køretøjet afmeldes af motorkøretøjsregisteret i afgiftsperioden.
Stk. 2. For udenlandske køretøjer kan afgiften refunderes for  

 dansk udstedte beviser, såfremt beviset returneres til de statslige told- og  

 skattemyndigheder inden udløbet af afgiftsperioden.
Der kan ikke opnås  

 refusion, når afgiften er betalt for perioder under et år.
 Stk. 3. Refusionsbeløbet efter stk. 1 og 2 udgør antal resterende  

 hele tolvtedele af afgiftsperioden fratrukket et gebyr på 188 kr.
Stk. 4. Forhandlere kan få refunderet købsprisen, jf. § 9, stk. 1,  

 for ubrugte danske beviser.
Tilsvarende gælder for forkert udfyldte beviser,  

 såfremt forhandleren over for de statslige told- og skattemyndigheder kan  

 godtgøre, at beviset ikke har været brugt.
 Stk. 5. Skatteministeren kan fastsætte nærmere regler om  

 betalingen af refusion.
Kontrolbestemmelser § 13. Føreren af et afgiftspligtigt køretøj skal medføre bevis for  

 betalt afgift, jf. § 5, stk. 3, eller § 7, stk. 3, ved benyttelse af  

 afgiftsbelagte veje og vise beviset til politiet på forlangende.
Straffebestemmelser § 14. Med bøde straffes den, der forsætligt eller groft uagtsomt  

 afgiver urigtige eller vildledende oplysninger til brug ved:
1) afgørelse af, om der skal svares afgift af et køretøj, 2) beregning af afgiftens størrelse, eller 3) afgørelse om afgiftsfritagelse eller refusion af afgift.
 Stk. 2. På samme måde straffes den, der forsætligt eller groft  

 uagtsomt:
1) overtræder § 8, stk. 2, eller § 9, stk. 3 eller 4, 2) unddrager sig afgift ved gentagne gange at benytte et afgiftspligtigt  

 køretøj, der ikke er betalt afgift for, 3) benytter eller indretter et køretøj, som er fritaget for afgift, i  

 strid med betingelserne for afgiftsfritagelsen, eller 4) i øvrigt benytter eller indretter et køretøj i strid med køretøjets  

 afgiftspligtige art og anvendelse.
 Stk. 3. Den, der overtræder § 13, straffes med bøde.
 Stk. 4. I forskrifter, der udstedes i medfør af loven, kan der  

 fastsættes straf af bøde for den, der forsætligt eller groft uagtsomt  

 overtræder bestemmelserne i forskrifterne.
Stk. 5. For overtrædelser, der begås af selskaber, foreninger,  

 selvejende institutioner, fonde eller lignende, kan der pålægges den  

 juridiske person som sådan bødeansvar.
Er overtrædelsen begået af en kommune  

 eller et kommunalt fællesskab, jf. § 60 i lov om kommunernes styrelse, kan  

 der pålægges kommunen eller det kommunale fællesskab bødeansvar.
Andre bestemmelser § 15. Afgift efter loven med påløbne renter og omkostninger samt  

 gebyr efter § 6, stk. 3, er tillagt udpantningsret.
 § 16. Er det køretøj, som en overtrædelse efter § 14 vedrører,  

 hjemmehørende i udlandet, kan køretøjet tilbageholdes af politiet.  

 Tilbageholdelsen ophører, når forskyldte afgifts- og bødebeløb og  

 sagsomkostninger er betalt, eller der er stillet sikkerhed for betalingen.  

 Sker dette ikke inden 2 måneder efter sagens endelige afgørelse, kan der  

 søges fyldestgørelse i køretøjet.
Stk. 2. Med hensyn til iværksættelse af tilbageholdelsen efter  

 stk. 1 finder retsplejelovens kapitel 75 b om beslaglæggelse tilsvarende  

 anvendelse.
Tilbageholdelsen kan kun ske, såfremt det findes påkrævet for at  

 sikre betaling af de nævnte beløb.
Var føreren uberettiget i besiddelse af  

 køretøjet, kan tilbageholdelse ikke ske.
 § 17. Reglerne om eftergivelse og henstand i merværdiafgiftslovens  

 § 83 finder tilsvarende anvendelse på afgift, renter, gebyrer og  

 administrative bøder efter denne lov.
 § 18. Skatteministeren kan fastsætte bestemmelser om adgangen til  

 at klage over afgørelser efter denne lov.
 Stk. 2. Ministeren kan bestemme, at afgørelser om refusion af  

 afgift, som er truffet af Told- og Skattestyrelsen, ikke kan indbringes for  

 højere administrativ myndighed.
Ikrafttræden § 19. Loven træder i kraft den 1. december 1994, jf. dog stk. 2 og  

 3.
 Stk. 2. § 6, stk. 1, § 8, stk. 2, § 13, § 14, stk. 2, nr. 2-4, og  

 stk. 3, § 15 og § 16 træder i kraft den 1. januar 1995.
 Stk. 3. Skatteministeren fastsætter ikrafttrædelsestidspunktet for  

 § 7, stk. 2.
 Stk. 4. For køretøjer, der ved lovens ikrafttræden er dansk  

 registrerede, eller som registreres i perioden fra lovens ikrafttræden til og  

 med 31. december 1994, skal der betales afgift første gang for  

 afgiftsperioden 1. januar 1995 - 31. december 1995. Afgiften for køretøjer,  

 der er registrerede ved lovens ikrafttræden, opkræves af Centralregisteret  

 for Motorkøretøjer og skal være indbetalt til dette senest den 20. december  

 1994. For køretøjer, der afmeldes af motorkøretøjsregisteret i perioden fra  

 lovens ikrafttræden og til og med den 31. december 1994, refunderes betalt  

 afgift uden fradrag af det gebyr, der er nævnt i § 12, stk. 3.
 Stk. 5. For udenlandske køretøjer skal der betales afgift for  

 enhver benyttelse af de i § 7, stk. 1, nævnte veje, som finder sted den 1.  

 januar 1995 og senere.
 Stk. 6. For køretøjer, der er registreret i Grækenland, udgør  

 afgiften indtil den 31. december 1997 50 pct. af de i § 3, stk. 1 og 2,  

 angivne satser.
 Stk. 7. For køretøjer, der er registreret i Portugal eller Irland,  

 udgør afgiften indtil den 31. december 1996 50 pct. af de i § 3, stk. 1 og 2,  

 angivne satser.
§ 20. Loven gælder ikke for Færøerne og Grønland.
Færøske og  

 grønlandske køretøjer, der er omfattet af § 1, skal betale afgift efter samme  

 regler som udenlandske køretøjer.
Bilag Aftale om opkrævning af afgifter for tunge erhvervskøretøjers  

 benyttelse af visse veje Bemærkninger til lovforslaget Almindelige bemærkninger Indledning Rådets direktiv 93/89/EØF af 25. oktober 1993 indeholder især bestemmelser  

 om landenes beskatning af store lastbiler til godstransport, herunder  

 minimumssatser for vægtafgift og bestemmelser om vejbenyttelsesafgifter.
I  

 denne forbindelse indeholder direktivet bestemmelser om, at flere lande inden  

 for EU kan indgå aftaler om at opkræve fælles vejbenyttelsesafgifter, der  

 skal gælde inden for de pågældende landes samlede område.
Denne mulighed har  

 regeringerne i Danmark, Tyskland, Holland, Belgien og Luxembourg benyttet sig  

 af og har indgået en aftale om opkrævning af en fælles vejbenyttelsesafgift  

 for lastbiler m.v. på 12 ton eller derover, som benytter visse veje inden for  

 landenes territorier.
Det er givet, at Tyskland vil indføre en vejbenyttelsesafgift pr 1. januar  

 1995. Det vil derfor også være til gavn for Danmark at indføre afgiften  

 samtidig.
Det skyldes især, at danske vognmænd helt uden problemer vil kunne  

 færdes i de 4 andre aftalelande, og at deltagelse vil blive en  

 samfundsøkonomisk fordel.
Hvis Danmark ikke går med, skal danske  

 eksportvognmænd, der kører sydpå, i alle tilfælde betale afgift, men i så  

 tilfælde vil beløbet gå ubeskåret til statskassen i Tyskland m.fl., og danske  

 eksportvognmænd skal ved hver kørsel sikre sig de fornødne afgiftsbeviser.
Dette lovforslag fremsættes med henblik på at opfylde aftalen fra dansk  

 side.
Aftalen er optaget som bilag til lovforslaget.
En vedtagelse af  

 lovforslaget skal betragtes som et samtykke til ratifikation af aftalen, jf.  

 grundlovens § 19, stk. 1.
Tyskland nedsatte 1. april 1994 sin vægtafgift for lastbiler.
Hermed vandt  

 de tyske vognmænd konkurrenceevne i forhold til de danske.
Med henblik på at  

 forbedre de danske vognmænds konkurrenceevne fremsættes der sammen med  

 forslaget endvidere forslag om ændring af vægtafgiftsloven, der indebærer  

 nedsættelse af vægtafgiften for berørte lastbiler til EU's minimumssatser og  

 lovforslag om afskaffelse af afgiften af den lovpligtige ansvarsforsikring  

 for vognmænd.
 Yderligere vil der ske en stramning af godskørselsloven.
Den tyske forhøjelse af dieselafgiften blev mindre end forudset i  

 skattereformen.
I overensstemmelse med de principper, der er anført i  

 bemærkningerne til skattereformen, L 300/93, foreslås den vedtagne forhøjelse  

 af afgiften på gas og diesel reduceret.
 Alt i alt vil disse ændringer, der har været forhandlet med  

 vognmandsorganisationerne, bevirke, at den samlede pakke vil styrke  

 vognmandserhvervets konkurrenceevne.
 De enkelte elementer i pakken er omtalt nedenfor og i det samtidigt  

 fremsatte forslag til ændring af lovene om vægtafgift, afgift af mineralolie  

 og ansvarsafgift.
Vejbenyttelsesafgift EF-direktiv I slutningen af det danske EU-formandsskab for første halvår 1993 blev der  

 opnået politisk enighed om regulering af køretøjsafgifter (vægtafgift) og  

 vejbenyttelsesafgifter i EU.
Enigheden blev udmøntet i EF-direktiv nr.  

 93/89/EØF af 25. oktober 1993 om opkrævning i medlemsstaterne af afgifter af  

 visse køretøjer, der anvendes til vejgodstransport, samt af vejafgifter og  

 brugsafgifter for benyttelse af visse infrastrukturer.
For vægtafgiften blev der fastsat minimumsafgifter for køretøjer og  

 vogntog på 12 ton eller derover tilladt totalvægt.
En køretøjsafgift som  

 vægtafgiften belaster køretøjer registreret her i landet, uanset om de kører  

 her i landet eller ej, mens udenlandske køretøjer, der kører her i landet,  

 ikke skal betale afgift til den danske stat.
Minimumsafgifterne i direktivet  

 er generelt lavere end de nuværende danske, og strukturen i afgiftsskalaerne  

 er anderledes.
Samtidig med vedtagelsen af direktivet gav medlemsstaterne  

 tilsagn om i princippet at undgå nedsættelse af vægtafgifterne (stand still)  

 i perioden 1. januar 1995 til den 31. december 1997, medmindre afgifterne er  

 væsentligt over minimumssatserne, hvilket ikke er tilfældet i Danmark.
 Herudover blev der opnået enighed om regulering af vejbenyttelsesafgifter.  

 En vejbenyttelsesafgift omfatter i princippet alle lastbiler - udenlandske  

 som indenlandske - der benytter det nationale vejnet eller eventuelt dele  

 deraf.
Det blev fastsat, at vejbenyttelsesafgifter alene kan omfatte køretøjer og  

 vogntog på 12 ton eller derover tilladt totalvægt, og at afgiftssatsen i en  

 overgangsperiode højst kunne udgøre 9.375 kr. årligt for køretøjer med 4  

 eller flere aksler og højst 5.625 kr for køretøjer med 3 eller færre aksler  

 ved en ECU kurs på 7,50 kr.
Det blev endvidere fastsat, at flere EU lande  

 kunne samarbejde om opkrævningen af enregional vejbenyttelsesafgift.  

 Vejbenyttelsesafgiften omfatter som udgangspunkt alene motorveje og lignende  

 veje, men der er mulighed for, at medlemslandene kan udstrække afgiftspligten  

 for nationale vognmænd til at omfatte hele det nationale vejnet og fastsætte,  

 at der skal ske årlig betaling - dog med mulighed for refusion, hvis  

 køretøjet ikke benyttes i hele året.
Med baggrund i direktivet har Danmark, Tyskland, Holland, Belgien og  

 Luxembourg forhandlet sig frem til en aftale af 9. februar 1994 om, hvordan  

 den fælles vejbenyttelsesafgift nærmere skal indrettes.
Aftalen forpligter  

 ikke landene til at gå med i den fælles ordning, men forhindrer landene i at  

 indføre andre former for vejbenyttelsesafgifter.
Vejbenyttelsesafgiften for de danske lastbiler Det foreslås, at afgiftspligten skal omfatte hele det danske vejnet for de  

 danske lastbiler, og at afgiften skal betales for et år ad gangen.
Herved  

 sikres, at der ikke gives incitamenter til kørsel uden for motorvejene, der  

 er de mest trafiksikre vejformer, og de administrative omkostninger for det  

 offentlige og erhvervslivet kan holdes på et minimum.
 I praksis tænkes vejbenyttelsesafgiften for de danske vognmænd opkrævet  

 sammen med vægtafgiften af Centralregisteret for Motorkøretøjer.
Som bevis for betaling af afgiften udstedes et særligt certifikat udformet  

 i samarbejde med de andre lande.
Hvis Danmark er med i ordningen, vil  

 vognmanden ikke særskilt skulle betale vejbenyttelsesafgift ved kørsel i  

 Tyskland og Benelux.
Såfremt Danmark ikke er med i ordningen, vil vognmændene  

 skulle betale til disse landes statskasser for benyttelse af motorvejene  

 efter fastsatte dag-, uge-, måned- eller årssatser.
Efter aftalen skal der etableres en udligningsordning mellem  

 samarbejdslandene vedrørende vognmænd fra disse lande, som udfører kørsel i  

 området.
Udligningen baseres på omfanget af dansk kørsel på f.eks. tyske  

 motorveje og omvendt.
Udligningen fastlægges bilateralt mellem  

 samarbejdslandene på baggrund af statistiske oplysninger.
Landene kan  

 bilateralt aftale, at man undlader udligning, f.eks. hvis der netto køres  

 lige meget i begge lande.
Der er endnu ikke indledt forhandlinger om  

 størrelsen af udligningen.
Der hersker således fortsat usikkerhed om  

 størrelsen heraf, men det er allerede nu klart, at Danmark netto skal  

 overføre beløb til Tyskland, da danske lastbiler benytter de tyske veje mere,  

 end de tyske vognmænd benytter de danske veje.
Udligningen til Tyskland mv.  

 vil dog sandsynligvis blive mindre end de beløb, danske vognmænd skulle  

 betale direkte til Tyskland, hvis Danmark ikke er med i det fælles  

 afgiftssystem.
Ved vejbenyttelsesafgiften vil Danmark få betaling for bl.a.  

 de tyske lastbilers benyttelse af de danske veje gennem udligningsordningen,  

 hvilket ellers ikke ville ske.
Afgiftssatsen for vejbenyttelsesafgiften vil være på 1.250 ECU årligt  

 svarende til 9.375 kr. (kurs 1 ECU =7,50 kr) for køretøjer eller vogntog på  

 12 ton eller derover tilladt totalvægt med 4 eller flere aksler og 750 ECU  

 svarende til 5.625 kr. for køretøjer eller vogntog på 12 ton eller derover  

 med 3 eller færre aksler.
For lastvognstog (forvogn og anhænger) og  

 sættevognstog (sættevognstrækker og sættevogn) vil placeringen i  

 afgiftsklasserne være bestemt af, hvor mange aksler, der maksimalt kan være  

 tale om efter køretøjets registrering.
 Det bemærkes, at afgiftssatserne i lovforslaget er foreløbige og måske  

 skal justeres lidt, da det er kursen på ECU pr. 1. arbejdsdag i oktober, der  

 danner grundlag for omregningen til danske kroner.
 For danske lastbiler anslås provenuet til 270 mill. kr. årligt.
Vejbenyttelsesafgift for udenlandske køretøjer Vejbenyttelsesafgiften skal også omfatte udenlandske køretøjer.
Det  

 foreslås, at alle motorveje og de såkaldte E-veje, som ikke er motorveje,  

 omfattes af afgiftspligten for udenlandske køretøjer.
Udvidelsen af  

 afgiftspligten til også at omfatte den del af E-vejsnettet, der ikke er  

 motorveje, skal godkendes af Europa-Kommissionen.
I forbindelse med indførelsen af vejbenyttelsesafgiften foretager  

 Vejdirektoratet trafikale før- og eftertællinger på vejnettet for at få  

 afklaret, hvorvidt der sker en overførsel af godstrafikken fra den del af  

 vejnettet, der er afgiftsbelagt, til det øvrige vejnet.
Såfremt det mod  

 forventning viser sig, at der bliver væsentlige overflytningsproblemer, vil  

 man fra dansk side søge om Kommissionens godkendelse til også at lade andre  

 dele af vejnettet være omfattet af loven, jf herved art. 7 d), sidste afsnit  

 i Rådets direktiv 93/89/EØF.
De udenlandske køretøjer vil på samme måde som de danske få et særligt  

 bevis for, at de har betalt afgiften.
Afgiften, der er tidsafhængig, kan  

 betales for en kalenderdag, en uge, en måned eller et år.
Afgiftssatserne,  

 der er specificeret i direktivet og aftalen, giver rabat ved betaling for  

 længere perioder.
Ligeledes er der i direktivet fastsat særlige,  

 midlertidige, rabatordninger vedrørende lastbiler fra Portugal, Irland og  

 Grækenland.
I praksis forventes der solgt flest dagsbeviser.
Prisen for et  

 dagsbevis er 45 kr. uanset antal aksler.
Beviset, der skal medbringes i lastbilen, vil kunne erhverves internt i  

 ethvert af de 5 lande, der deltager i samarbejdet, ved samarbejdslandenes  

 eksterne grænser til lande, der ikke er medlemmer af EU, og i et bælte i de  

 EU-lande, der støder op til samarbejdslandene.
Sidstnævnte skyldes, at  

 opkrævningen af afgiften ikke må give anledning til nye procedurer ved  

 passage af grænser mellem EU-lande.
Uanset hvor beviset er erhvervet, vil det  

 være betaling af afgift for benyttelse af motorvejsnettet m.v. i alle fem  

 samarbejdslande.
Provenuet fra salg af beviser til vognmænd fra andre lande end  

 samarbejdslandene vil blive fordelt efter en aftalt nøgle, der kun kan ændres  

 ved enstemmighed.
Ved udligningen, der skal foregå en gang årligt, vil  

 Danmark få 4 pct. af det samlede provenu fra salg af beviser til vognmænd  

 uden for samarbejdslandene, Tyskland 73 pct., Holland 9 pct., Belgien 13 pct.  

 og Luxembourg 1 pct.
På baggrund af de foreløbige opgørelser over det  

 forventede salg af beviser i alle 5 lande skønnes det, at Danmarks andel af  

 provenuet vil være ca. 20 mill. kr. årligt.
Der er lagt op til, at de fem samarbejdslande hver for sig organiserer  

 salget af beviser til ikke-samarbejdslandes vognmænd internt i landene.
Der  

 skal sikres et tilstrækkeligt fintmasket salgsnet, således at vognmænd uden  

 for samarbejdslandene ikke skal have urimeligt besvær eller omkostninger ved  

 omkørsel og lignende til salgsstederne.
Herudover er der lagt op til, at Tyskland via en privat tysk virksomhed  

 skal stå for salget af beviser i et bælte inde i de EU-lande, der grænser op  

 til Tyskland, Belgien, Holland og Luxembourg samt på færger hertil.
Danske  

 myndigheder vil foruden salget internt i Danmark også skulle organisere  

 salget af beviser på færger til Danmark fra lande uden for samarbejdet.
I praksis er det tanken, at en særligt udpeget Told- og Skatteregion  

 (Told- og Skatteregion Frederikshavn) skal sælge beviser til særlige  

 forhandlere.
Forhandlerne opnår en vis kredit med betalingen mod fuld  

 sikkerhed og gives herudover en provision og et vederlag for pligten til at  

 have de forskellige typer beviser til rådighed.
Der vil dog ikke være pligt  

 til at føre måneds- eller årsbeviser, da der kun forventes beskedent salg af  

 disse.
 Færgeselskaber, der driver trafik til Danmark, vil skulle have beviserne  

 til rådighed med henblik på salg om bord på færgerne eller i afgangshavnen.  

 Internt i landet vil f.eks. benzinselskaber, transportcentre eller  

 vognmandsorganisationer kunne blive forhandlere.
Forhandlerne, der ikke må tage større pris end fortrykt på de forskellige  

 beviser, skal påføre køretøjets registreringsnummer og nationalitet på  

 beviset, samt hvilken dag eller uge beviset er gyldigt.
Herudover skal  

 udstedelsesdato og tidspunkt anføres sammen med firmastempel eller lignende.  

 Forhandleren vil selv være ansvarlig for betalingen, jf. at myndighederne vil  

 få betaling for afgiften ved udlevering af beviserne til forhandlerne.
Omkostningerne ved salg af beviser internt i samarbejdslandene, det være  

 sig til egne eller fremmede vognmænd, bæres af hvert land selv.
Derimod er  

 der lagt op til, at omkostningerne ved salg på grænserne til ikke EU-lande, i  

 bæltet i EU-lande, der støder op til samarbejdslandene, og på færgerne hertil  

 skal deles efter den ovenfor omtalte nøgle for fordelingen af provenuet.
 Udenlandske vognmænd, der ønsker at købe beviser, kan mod forudbetaling få  

 tilsendt sådanne fra Told- og Skatteregion Frederikshavn.
 For så vidt angår kontrollen vil dansk nummerplade i de fleste tilfælde  

 være fuldgyldigt bevis for, at der er betalt afgift for de danske lastbiler.  

 For de udenlandske lastbiler vil kontrollen ske i forbindelse med den  

 almindelige færdselskontrol.
 Som allerede nævnt foregår der dog fortsat forhandlinger mellem  

 samarbejdslandene om den endelige organisering af salg af beviser til  

 fremmede vognmænd.
Fordele ved dansk deltagelse i vejafgiftssamarbejdet I Tyskland er der allerede lovgivet således, at afgiften kan træde i kraft  

 1. januar 1995. I Holland, Belgien og Luxembourg er der endnu ikke taget  

 endelig stilling til, om man vil deltage i samarbejdet eller ej.
Givet at Tyskland allerede har besluttet at indføre afgiften pr. 1. januar  

 1995, vil det efter regeringens opfattelse være til gavn for Danmark også at  

 indføre afgiften 1. januar 1995. For eksportvognmænd, der kører sydpå, vil  

 afgiften i alle tilfælde skulle betales enten direkte til statskassen i  

 Tyskland m. fl. eller via den danske statskasse.
Hvis Danmark er med, skønnes  

 det, at der alt i alt vil skulle overføres henved 10 mill. kr. mindre årligt  

 til Tyskland og Benelux end ellers.
Tilsvarende får Danmark alene ved at have  

 en vejbenyttelsesafgift indtægter fra udenlandske vognmænds benyttelse af  

 danske veje.
Det skønnes med nogen usikkerhed, at provenuet heraf vil udgøre  

 ca. 30 mill. kr.
Endelig får Danmark indflydelse på udformningen af vejbenyttelsesafgiften  

 ved deltagelse.
I modsætning til vægtafgiften, der belaster danske vognmænds  

 konkurrenceevne i forhold til udenlandske, er vejbenyttelsesafgiften i det  

 store og hele konkurrenceevneneutral for vognmændene i forhold til  

 udenlandske konkurrenter.
 Vejbenyttelsesafgiften vil isoleret set gennem overvæltning i højere  

 fragtrater medføre en vis begrænsning i godstransporten med lastbil, hvilket  

 medfører en tilsvarende begrænsning af miljøbelastningen fra  

 lastbiltransport.
På helårsbasis vil vejbenyttelsesafgiften give et nettoprovenu på ca. 270  

 mill. kr. fra danske vognmænd.
Udligningerne vil efter et foreløbigt overslag  

 netto gå lige op.
Vægtafgiften og afgiften af ansvarsforsikringer for lastbiler De nuværende danske vægtafgiftssatser for lastkøretøjer på 12 ton eller  

 derover tilladt total vægt er altid over de fra 1. januar 1995 vedtagne EU  

 minimumssatser.
Det foreslås imidlertid, at de nye EU minimumssatser indføres  

 i Danmark.
Gennemførelsen skal i givet fald ske inden den 1. januar 1995, jf.  

 den ovenfor omtalte stand still aftale.
Grunden til, at vægtafgiften foreslås nedsat til EU minimumssatserne, er,  

 at de danske vognmænds internationale konkurrenceevne er blevet forværret  

 gennem betydelige nedsættelser af vægtafgiften i Tyskland og Holland.
De  

 tyske og hollandske nedsættelser, der allerede er gennemført, skal ses i  

 sammenhæng med den planlagte indførelse af vejbenyttelsesafgiften i disse  

 lande.
Ved en nedsættelse af vægtafgiften for de tunge køretøjer  

 neutraliseres en del af denne konkurrenceevneforværring.
 Den foreslåede ophævelse af afgiften af ansvarsforsikringer for  

 lastvognmænd fra 1. januar 1995 vil ligeledes medvirke til neutralisering af  

 den stedfundne konkurrenceevneforværring.
Nedsættelsen af vægtafgiften vil medføre et fald i den gennemsnitlige  

 vægtafgift fra ca. 5.000 kr. til ca. 3.000 kr. pr. køretøj.
Ophævelsen af  

 ansvarsforsikringsafgiften for lastvognmænd vil i gennemsnit reducere  

 afgiften med ca. 1.000 kr. pr. køretøj.
Samtidig med reduktionen af afgiftssatserne foreslås en tilpasning af  

 betalingsfristerne for vægtafgiften til betalingsfristerne for den nye  

 vejbenyttelsesafgift.
Vejbenyttelsesafgiften vil efter aftalen med de andre  

 lande skulle betales forud for et år ad gangen.
Derfor foreslås den nye  

 reducerede vægtafgift for køretøjer på 12 ton eller derover opkrævet årligt i  

 stedet for som nu kvartalsvis.
Ved at have samme betalingsfrister for den nye vægtafgift som for  

 vejbenyttelsesafgiften opnås betydelige administrative fordele for såvel  

 myndigheder som vognmænd.
Ved de nye reducerede satser vil der ofte være et  

 misforhold mellem de administrative omkostninger ved 4 opkrævninger i stedet  

 for een opkrævning og størrelsen af den nye afgift.
Ligeledes vil det sandsynligvis give de danske vognmænd visse fordele i  

 form af mindre intensiv kontrol af vejbenyttelsesafgiften i de andre lande.  

 Såfremt vægtafgiften ikke betales, inddrages køretøjets nummerplader.
Da der  

 vil være en tæt sammenhæng mellem vejbenyttelsesafgiften og vægtafgiften, vil  

 besiddelse af dansk nummerplade være et næsten sikkert tegn på, at den danske  

 vognmand har betalt vejbenyttelsesafgift.
Behovet for kontrol gennem  

 standsning af danske køretøjer bliver dermed mindre.
Samling af betalingsfristerne, således at der betales forud for en længere  

 periode, vil dog give danske lastvognsejere en vis likviditetsbelastning.
Som  

 kompensation herfor foreslås det, at vægtafgiften for køretøjer, der omfattes  

 af den nye vejbenyttelsesafgift og de nye vægtafgiftssatser, allerede i 1994  

 nedsættes med et beløb svarende til, at de nye reducerede satser havde haft  

 virkning fra 1. april 1994.
Indførelse af EU mindstesatsen for køretøjer på 12 ton eller derover og  

 afskaffelse af afgift på ansvarsforsikring for vognmænd vil medføre et  

 provenutab på henholdsvis ca. 60 mill. kr. og ca. 25 mill. kr.
Reduktion af  

 vægtafgiften i 1994 vil medføre et engangsprovenutab på ca. 45 mill. kr.
 Ligesom for vejafgiften er afgiftssatserne i lovforslaget foreløbige og  

 skal måske justeres lidt, da det er kursen på ECU pr. 1. arbejdsdag i  

 oktober, der danner grundlag for omregningen til danske kroner.
Dieselafgift Ved skattereformen blev dieselafgiften forhøjet under forventning om en  

 tilsvarende tysk forhøjelse.
Det forventedes da, at Tyskland ville forhøje  

 sin dieselafgift med i alt 13 pfennig pr. liter med halvdelen den 1. januar  

 1995 og halvdelen den 1. januar 1996. Danmark kunne hermed forhøje sin  

 dieselafgift med 2 x 23 øre pr. liter på samme datoer uden fare for, at den  

 for Danmark gunstige grænsehandelssituation ville blive forringet.
Det blev  

 imidlertid samtidig i bemærkningerne anført, at såfremt Tyskland forhøjede  

 sin afgift anderledes end forudsat, ville regeringen stille forslag om en  

 tilsvarende justering af afgiftssatsen.
 Den tyske afgiftsstigning blev med 7 pfennig pr. liter mindre end  

 forudsat, men kom til gengæld fuldt ud 1. januar 1994.
 For at opfylde regeringens intentioner vil den vedtagne  

 dieselafgiftsstigning fra 1. januar 1996 på 23 øre pr. liter skulle reduceres  

 med 21 øre pr. liter til 2 øre pr. liter.
Reduktionen af afgiftsstigningen vil medføre et vist provenutab, der dog  

 begrænses meget væsentligt ved, at man ved en fastholdelse af den vedtagne  

 afgiftsstigning sandsynligvis ville opleve et kraftigt fald i salget af  

 diesel med dansk afgift på grund af nedgang i grænsehandelen i dansk favør  

 især vedrørende udenlandske vognmænd.
Lige omkring balancepunktet i forhold  

 til især den tyske afgift er grænsehandelen meget følsom.
Dieselafgiften, der  

 ellers stort set er konkurrenceevneneutral, vil ved en stigning henimod og  

 lidt over det tyske niveau i praksis alene give danske vognmænd ekstra  

 omkostninger, idet de udenlandske vognmænd allerede ved et lidt mindre  

 afgiftsspænd vil fravælge dansk diesel i forhold til national diesel.
 På samme måde som ved skattereformen vil afgiften på autogas følge  

 afgiften på dieselolie med ned.
 Under forudsætning om uændret salg (forventet 1995 niveau) vil reduktionen  

 med 21 øre pr. l af forhøjelsen give et provenutab på 345 mill. kr. på  

 helårsbasis for diesel og henved 5 mill kr for gas.
 Vægt- og udligningsafgift for ikke benzindrevne personbiler,  

 varevogne, mindre lastbiler og busser.
Reduktionen af dieselafgiftsforhøjelsen fra 1. januar 1996 vil nedsætte  

 omkostningerne ved kørsel i dieseldrevne køretøjer.
Dette er blandt andet af  

 miljømæssige årsager ikke hensigtsmæssigt.
Det foreslås derfor at  

 neutralisere gevinsten for dieseldrevne personbiler, busser samt varevogne og  

 mindre lastbiler ved en forhøjelse af vægt- og udligningsafgiften for disse  

 køretøjskategorier, der sjældent konkurrerer med udenlandske vognmænd.
 Den samlede gevinst ved reduktionen af dieselafgiften for disse  

 køretøjskategorier er på ca. 165 mill. kr. svarende til ca. 600 kr. pr.  

 køretøj i gennemsnit årligt.
 Regeringen vil fordele forhøjelsen lidt anderledes.
Vægtafgiften for varevogne med totalvægt mellem 2,5 og 3 ton er på 2.052  

 kr., der opkræves en gang årligt.
For en varevogn med totalvægt på 3.050 kg  

 er vægtafgiften 512 kr. om året, der opkræves i fire rater.
Dette fald i  

 vægtafgiften har bevirket, at der ofte anskaffes en større varevogn end  

 behovet for nyttelast strengt taget tilsiger alene med henblik på at opnå en  

 afgiftsbesparelse.
Udover at de store varevogne normalt er dyrere i indkøb  

 uden afgift, medfører dette forhold en helt unødvendig ekstra  

 miljøbelastning, idet brændstoføkonomien i de oftest dieseldrevne store  

 varevogne er dårligere end i mindre varevogne, der ofte kan opfylde samme  

 behov, og som til og med mere hyppigt drives af blyfri benzin og har monteret  

 miljøvenlig katalysator.
 Det foreslås derfor, at vægtafgiften for større varebiler og små lastbiler  

 over 3 ton forhøjes til samme niveau, som gælder for mindre varebiler fra 1.  

 januar 1996.
 Hermed skabes der tillige i højere udstrækning en fair konkurrence mellem  

 de større lastbiler, der skal betale vejbenyttelsesafgiften, og de mindre,  

 der ikke skal betale denne afgift.
 På samme måde som efter de nuværende regler for de mindre varebiler under  

 3 ton foreslås, at også de store varebiler, lastbiler, der ikke er  

 afgiftspligtige efter lov om vejbenyttelsesafgift, og busser skal betale  

 vægt- og udligningsafgift årligt fra 1995.
 Herved opnås mærkbare administrative lettelser for såvel myndigheder som  

 for vognmænd.
 Udover forhøjelsen af vægtafgiften for de store varebiler og små lastbiler  

 over 3 ton på op til 1.540 kr årligt, foreslås udligningsafgiften forhøjet  

 for personbiler og genindført for varebiler, mindre lastbiler og busser med  

 ca. 300 kr. årligt fra 1. januar 1996.
 Samlet set sker der således ikke nogen større afgiftsbelastning af gruppen  

 af mindre dieseldrevne køretøjer, end samme gruppe opnår i fordele ved den  

 mindre dieselafgiftsforhøjelse.
På helårsbasis vil forslaget medføre en provenugevinst på ca. 165 mill.  

 kr.
Der er således i det store og hele balance mellem ekstra afgifter og  

 lettelser for såvel store lastbiler på 12 ton eller derover som for person-  

 og varebiler mv.
 Stramning af godskørselsloven mv.
 Der er mellem trafikministeren og skatteministeren på den ene side og  

 vognmandsorganisationerne på den anden side indgået en aftale om, at der  

 fremsættes forslag til ændring af godskørselsloven, der bl.a. indebærer  

 udvidet adgang til tilbageholdelse af motorkøretøjer, der udfører ulovlig  

 godskørsel.
 Endvidere vil godskørselsbekendtgørelsen blive ændret, således at der sker  

 en stramning af de økonomiske adgangskrav til erhvervet, forbedring af  

 vognmandskurser, indførelse af tilladelseskrav til slamsugning m.v.
 Der vil endvidere blive fremsat forslag til ændring af færdselsloven med  

 henblik på fastsættelse af skærpede krav til traktorer.
 Herudover afsættes der af Trafikministeriets trafikpulje et beløb på 10  

 mill. kr. over 3 år til telematik.
 Endelig træffes en række foranstaltninger, herunder indførelse af krav om  

 farvning af afgiftsfri diesel og information af politiet med henblik på en  

 skærpet politiindsats over for den ulovlige godskørsel.
Forhandlinger med vognmandsorganisationer Vognmandsorganisationerne, der har været rådspurgt under forhandlingerne i  

 EU om direktivet og aftalen, har også været rådspurgt om sammensætningen af  

 den foreslåede pakke.
 Organisationerne har erklæret sig enige med regeringen i, at den samlede  

 pakke vil gavne vognmandserhvervet.
Provenumæssige konsekvenser I følgende oversigt er vist økonomiske provenuvirkninger af  

 vejbenyttelsesafgiften og af de i forbindelse hermed foreslåede ændringer af  

 vægtafgiften og dieselolieafgiften mv.
Skønnene er behæftet med usikkerhed.
Vejbenyttelsesafgiften Der er i alt ca. 26.000 lastbiler og ca. 8.000 sættevognstrækkere, der har  

 en totalvægt på mindst 12 ton.
Af de 26.000 lastbiler skønnes 12.000 at have  

 mindst fire aksler, når man tæller det mulige antal aksler på påhængsvogne,  

 der kan sammenkobles med lastbilerne.
Stort set alle sættevognstrækkere vil  

 indgå i sættevogntog med mindst fire aksler.
Ved en kurs på på 7,50 kr. pr.
ECU vil satsen udgøre 9.375 kr. pr. år for  

 vogntog med mindst fire aksler og 5.625 kr. for vogntog med mindre end fire  

 aksler.
På denne baggrund skønnes indtægterne fra vejbenyttelsesafgiften  

 f.s.v.a. danske lastbiler at udgøre ca. 270 mill. kr.
Heri er inkluderet  

 indtægter fra gebyr i forbindelse med refusion af vejbenyttelsesafgift, når  

 køretøjet er registreret mindre end et år mv.
Afgiften forfalder til betaling før starten af afgiftsperioden.
Afgiften  

 vedrørende 1995 vil således skulle indbetales i 1994. Allerede i 1994 vil der  

 derfor være indtægter fra vejbenyttelsesafgiften på ca. 266 mill. kr.
 Udover indtægter fra danske lastbiler vil der også være indtægter fra  

 udenlandske lastbiler, og der vil være udgifter vedrørende danske lastbilers  

 benyttelse af vejnettet i Tyskland mv., der vil skulle udredes af den danske  

 stat.
For så vidt angår danske lastbilers kørsel i Tyskland og Benelux og kørsel  

 i Danmark foretaget af lastbiler fra Tyskland og Benelux, er der i aftalen  

 mellem landene fastsat en udligningsordning.
Medlemslandene kan bilateralt  

 aftale at afstå fra udligning.
Udligningen skal i givet fald beregnes på  

 baggrund af statistiske oplysninger om kørselsomfanget i de pågældende  

 samarbejdslande.
Da danske lastbiler øjensynligt benytter de tyske motorveje  

 mere, end de tyske lastbiler benytter de danske, vil Danmark sandsynligvis  

 skulle overføre et nettobeløb til de tyske myndigheder.
Foreløbige  

 beregninger foretaget af Tyskland synes at vise, at Danmark netto vil skulle  

 overføre henved 30 mill. kr. til Tyskland.
De foreløbige danske beregninger  

 synes at vise, at der nærmere bliver tale om, at Danmark vil skulle overføre  

 i nærheden af 20 mill. kr.
Spørgsmålet har dog endnu ikke været diskuteret  

 blandt samarbejdslandene.
Det er således med nogen usikkerhed, at det  

 skønnes, at der vil skulle overføres 20 mill. kr. til de andre  

 samarbejdslande netto.
For så vidt angår kørsel i Danmark, Tyskland og Benelux foretaget af  

 lastbiler fra andre lande, skønnes det med betydelig usikkerhed, at der  

 gennem de danske myndigheder vil blive solgt certifikater for ca. 20 mill.  

 kr. årligt.
Dette skøn er meget følsomt overfor, hvordan handelsmønstret vil  

 blive i praksis.
Beløbet kan således blive væsentligt større og mindre.
Disse  

 indtægter er dog ikke endelige indtægter, idet de sammen med tilsvarende  

 indtægter fra Tyskland og Benelux vil blive omfordelt mellem landene.  

 Omfordelingen sker en gang årligt, første gang i 1996 på baggrund af  

 1995-indtægterne.
På baggrund af foreløbige overslag foretaget af Tyskland  

 kan det med nogen usikkerhed skønnes, at Danmarks endelige andel (4 pct.) af  

 disse indtægter vil blive på ca. 20 mill. kr.
Da forhandlerne af certifikaterne skal købe en vis mængde før 1. januar  

 1995 for at kunne sælge fra denne dato, vil der allerede i 1994 kunne  

 bogføres indtægter.
Indtægterne i 1994 skønnes til i størrelsesordenen 1  

 mill. kr.
Endelig vil landene også fordele omkostningerne i forbindelse med salg af  

 certifikater på grænsen til tredjelande, ved færgefart til samarbejdslandene  

 fra lande udenfor samarbejdet og i et bælte i EU-lande, der ikke er medlem af  

 samarbejdet (Frankrig og Østrig). På baggrund af foreløbige overslag vil  

 denne udligning stort set være neutral for den danske stat dog med en tendens  

 til, at der vil blive overført et lidt større beløb til Danmark end Danmark  

 skal overføre til de andre lande.
Dette skyldes, at Danmark vil skulle  

 betjene 7-8 pct. af salgsstederne på grænsen mv., men vil skulle bære 4 pct.  

 af omkostningerne.
De danske omkostninger pr. salgssted vil sandsynligvis  

 være mindre end de tyske.
Det skønnes, at der brutto vil blive overført  

 henved 1 mill. kr. fra fællesskabet til Danmark, og at Danmarks andel af de  

 fælles omkostninger vil være lidt mindre.
Det er endnu ikke aftalt, om  

 udligningen for 1995 sker i 1995 eller 1996.
Danmark vil også få udligning for dele af Told- og Skattestyrelsens  

 omkostninger.
Udligningen vil blive konteret på § 38. Udgiften til  

 forhandleravance konteres også her.
De to beløb vil stort set modsvare  

 hinanden.
Der har været tvivl med hensyn til, om der skal moms på  

 vejbenyttelsesafgiften.
Medlemslandene og Kommissionen er dog blevet enige  

 om, at man i første omgang undlader at kræve moms, indtil spørgsmålet er  

 nærmere undersøgt herunder eventuelt muligheden af at anvende en forenklet  

 procedure.
Kompensation til lastvognmænd for nedsættelse af vægtafgiften for  

 tyske vognmænd fra 1. april 1994 Afskaffelse af afgiften på ansvarsforsikring for lastvognmænd vil medføre  

 et helårsprovenutab på ca. 25 mill. kr.
For 1995 vil provenutabet dog alene  

 udgøre ca. 23 mill. kr., da afgiften for december 1994 indtægtsføres i januar  

 1995.
Forslaget om at nedsætte vægtafgiften for lastvogntog, der omfattes af  

 vejbenyttelsesafgiften til EU minimumsafgiften, vil ved en ECU kurs på 7,5  

 kr. pr.
ECU medføre et årligt provenutab på ca. 60 mill. kr. fra 1995.  

 Provenuet falder fra ca. 160 mill. kr. årligt til ca. 100 mill. kr. årligt.  

 Størrelsen af provenutabet er usikkert, jf. usikkerhed om hvilke  

 kombinationer af lastbiler og påhængsvogne m.v., der anvendes, og på grund af  

 usikkerhed omkring udviklingen i ECU kursen.
Forslaget om at nedsætte vægtafgiften for lastbiler, der skal betale  

 vejbenyttelsesafgift, fra 1. april 1994 til 31. december 1994 med 35 pct. vil  

 medføre et engangsprovenutab på ca. 45 mill. kr.
Da det forudses, at  

 nedsættelsen vil blive modregnet i den første betaling af den helårlige  

 vægtafgiftbetaling, der i praksis vil finde sted i 1995, vil provenutabet  

 først blive bogført i 1995.
Forslaget om, at lastbiler, der omfattes af vejbenyttelsesafgiften, skal  

 betale årlig vægtafgift, skønnes at medføre en forbedring af statens  

 gennemsnitlige likviditet med godt 50 mill. kr. en gang for alle.
Da  

 vognmændene i praksis forudses at skulle betale den årlige vægtafgift i  

 starten af 1995, vil der ikke ske nogen stigning i de bogførte indtægter  

 bortset fra rentekontoen, der vil blive forbedret med ca. 5 mill. kr.
Denne  

 effekt er ikke med i oversigten.
Dieselafgiftsreduktionen Forslaget om at reducere den vedtagne forhøjelse af dieselafgiften den 1.  

 januar 1996 med 21 øre pr. liter fra 23 øre pr. liter til 2 øre pr. liter vil  

 ved benyttelse af de forventede 1995 mængder (1.580 mill. liter) medføre et  

 provenutab på ca. 335 mill. kr. uden moms.
Da der ikke kan godtgøres moms på  

 dieselolie til personbiler og hyrevogne, vil det samlede provenutab udgøre  

 ca. 345 mill. kr. på helårsbasis.
Provenutabet for 1996 vil dog alene udgøre  

 315 mill. kr., da indtægterne fra dieselafgiften bogføres med en måneds  

 forsinkelse i forhold til salgstidspunktet.
Til orientering bør det imidlertid understreges, at man sandsynligvis  

 ville have fået stort set samme provenu i 1995 og 1996, hvis satsen var  

 blevet forhøjet den 1. januar 1996 som vedtaget i skattereformen.
Den danske  

 dieselafgift ville da være blevet større end den tyske (ved nuværende tysk  

 sats og valutakurs m.v.), hvorfor man ved denne højere sats ville have fået  

 et væsentligt fald i salget af dieselolie i Danmark som følge af mindre  

 udenlandsk grænsehandel i Danmark og mere dansk grænsehandel i udlandet.
 Reduktionen af forhøjelsen af autogasafgiften vil medføre et provenutab på  

 henved 5 mill. kr.
Forhøjelse af vægtafgift og udligningsafgift for biler der ikke er  

 omfattet af vejbenyttelsesafgiften Forslaget om at forhøje vægtafgiften for varevogne over 3 ton med 1.540  

 kr. og vægtafgiften for de mindre lastbiler fra 10 ton og ned til 3,5 ton med  

 fra 45 kr. for de største lastbiler og op til 1.375 kr. pr. år for de  

 mindste, vil medføre en provenugevinst på 75 mill. kr. ved uændret bestand.
 Forslaget vil give incitamenter til, at der i mindre udstrækning end i dag  

 erhverves store varebiler over 3 ton, hvor registreringsafgiften er 19.000  

 kr. og i stedet købes mindre varevogne, hvor registreringsafgiften udgør  

 30.000 kr. for varevogne mellem 2-3 ton og 95 pct. af værdien uden afgift  

 udover de første 6.000 kr. for varevogne under 2 ton.
Hvis ændringen i vægtafgiften vil bevirke, at der årligt bliver solgt  

 5.000 færre varevogne over 3 ton og modsat 4.000 flere varevogne mellem 2 og  

 3 ton og yderligere 1.000 varevogne under 2 ton vil provenugevinsten blive på  

 henved 100 mill. kr. årligt.
Der er ikke regnet med nogen provenugevinst i  

 opstillingen af denne afledte virkning.
Forslaget om, at vægtafgiften skal opkræves en gang årligt for store  

 varebiler og mindre lastbiler samt busser, vil medføre en forbedring af  

 statens gennemsnitlige likviditet med ca. 60 mill. kr. en gang for alle.
Da  

 den årlige vægtafgift i praksis vil blive opkrævet første gang i begyndelsen  

 af 1995, vil der dog ikke kunne konstateres nogen merindtægt bortset fra, at  

 rentekontoen vil blive forbedret med ca. 6 mill. kr.
Denne effekt er ikke med  

 i oversigten.
Forslaget om udligningsafgift på varebiler og lastbiler, der ikke omfattes  

 af vejbenyttelsesafgiften, vil medføre en årlig provenugevinst på ca. 60  

 mill. kr.
Tilsvarende vil forslaget om at forhøje udligningsafgiften for  

 personbiler, hyrevogne og busser medføre en årlig provenugevinst på ca. 30  

 mill. kr., heraf 20-25 mill. kr. vedrørende personbiler.
 Ved forhøjelsen af udligningsafgiften for personbiler, busser, varebiler  

 og små lastbiler og vægtafgiften for store varevogne og små lastbiler vil  

 fordelen ved nedsættelse af dieselafgiften i gennemsnit blive neutraliseret  

 for de berørte køretøjskategorier.
 Det understreges dog, at der indenfor det givne provenu er foreslået en  

 forholdsvis kraftig stigning af vægtafgiften for de store varevogne, således  

 modsat at forhøjelsen af udligningsafgiften ikke fuldt ud  

 »udligner« den gennemsnitlige dieselbilist gevinst ved en mindre  

 forhøjelse af udligningsafgiften.
 Samlet set er pakken, jf. oversigten, provenuneutral fra 1997 og frem,  

 idet det dog bemærkes, at der udover de i oversigten nævnte provenueffekter  

 vil komme et vist merprovenu i det omfang, der købes færre varevogne over 3  

 ton og flere varevogne under 3 ton og en vis varig gevinst på rentekontoen,  

 idet pakken giver en provenugevinst i 1994-1996, jf. oversigten, og herudover  

 medfører en forbedring af statens gennemsnitlige likviditet med godt 110  

 mill. kr. på grund af overgang til helårlig vægtafgift m.v. for varevogne og  

 lastbiler.
Erhvervsøkonomiske konsekvenser Vejbenyttelsesafgiften Vejbenyttelsesafgiften vil umiddelbart belaste danske lastvognsejere med  

 270 mill. kr om året.
Ved at vognmænd m.fl. betaler vejbenyttelsesafgift til  

 den danske stat, undgår vognmændene imidlertid at betale afgift til Tyskland  

 og Benelux ved kørsel i disse lande.
Afgiften ville have udgjort i  

 størrelsesordenen 40 mill. kr.
Netto medfører forslaget således en afgiftsstigning for vognmændene på ca  

 230 mill. kr. om året.
Vejbenyttelsesafgiften har imidlertid meget gode  

 muligheder for at blive væltet over i højere fragtrater.
Mulighederne for  

 overvæltning er specielt gode, hvis alle, der udfører en bestemt aktivitet,  

 bliver belastet med samme afgift.
Ved kørsel internt i Danmark med større  

 lastbiler vil alle i praksis blive omfattet af afgiften.
Ved eksportkørsel er  

 det afgørende, at udenlandske lastvognmænd skal betale afgift i samme omfang  

 som danske vognmænd ved kørsel i Danmark, Tyskland og i Benelux.
Ved disse  

 kørsler er der således også meget gode muligheder for overvæltning.
Alene ved  

 kørsel på ikke-motorveje i konkurrence med udenlandske vognmænd i  

 samarbejdslandene og ved kørsel uden for samarbejdslandene opstår der et vist  

 konkurrenceevnetab.
I det store og hele er konklusionen dog fortsat, at  

 vejbenyttelsesafgiften er konkurrenceevneneutral og vil kunne væltes over i  

 højere fragtrater.
De højere fragtrater vil blive overvæltet til såvel  

 importører som eksportører, og der er dermed videre gode muligheder for, at  

 erhvervenes indkomster netto ikke belastes af afgiften.
Blandt lastvognsejere vil afgiften tendere mod at være forholdsvis let at  

 bære, hvis lastvognene udfører et stort transportarbejde, da afgiften da  

 hviler lettere pr. km eller pr. tonkm.
Vognmænd, der udnytter deres vognpark  

 effektivt, vil derfor tendere mod at vinde markedsandele på afgiften, mens  

 lastvognejere, der kører mindre, vil kunne tabe markedsandele.
Kompensation på grund af tysk og hollandsk nedsættelse af  

 vægtafgift Tyskland og Holland har nedsat deres vægtafgift i forbindelse med  

 indførelsen af afgiften.
Herved har vognmænd fra to af de væsentligste  

 konkurrenter til Danmark på eksportkørselsområdet vundet konkurrenceevne.
I  

 modsætning til vejbenyttelsesafgiften belaster vægtafgiften kun nationale  

 vognmænd, der derfor har sværere ved overvæltning uden tab af markedsandele,  

 fordi de udenlandske konkurrenter går fri.
Det skal dog bemærkes, at især den  

 tyske vægtafgift tidligere var væsentligt over den danske afgift, og det skal  

 også understreges, at den tyske beslutning om nedsættelse af den tyske  

 vægtafgift er uafhængig af, om Danmark indfører vejbenyttelsesafgiften eller  

 ej.
Forslaget om at nedsætte den danske vægtafgift for de store lastbiler og  

 fjerne afgiften på ansvarsforsikringer for lastvognmænd vil medføre, at de  

 danske vognmænd vinder konkurrenceevne i forhold til udenlandske.
Hovedparten  

 af afgiftsnedsættelsen vil dog blive overvæltet, da der for de fleste  

 transporter er tale om konkurrence internt mellem danske lastvogne, men  

 overvæltningen sker ikke i helt samme udstrækning som for  

 vejbenyttelsesafgiften, i alle tilfælde ikke på kortere sigt.
Dieselafgiftsændringen Under de fleste omstændigheder er dieselafgiftsændringer  

 konkurrenceevneneutrale.
Vognmænd uanset nationalitet vil købe dieselolien  

 det sted på ruten, hvor olien er billigst.
Vognmænd, der kører på samme rute,  

 vil derfor få ensartede ændringer i deres afgiftsbelastning, hvorefter der er  

 gode muligheder for overvæltning.
Når dieselafgiften imidlertid er stort set lige stor, som den vil være i  

 1995 mellem Danmark og Tyskland, vil en ensidig dansk forhøjelse, der bringer  

 den danske afgift over den tyske, fortrinsvis belaste danske vognmænd.
Det  

 skyldes, at der i praksis er meromkostninger ved køb af diesel i et fremmed  

 land, både fordi det er mere omkostningsfuldt at få refunderet købsmomsen, og  

 at det i praksis er vanskeligere at kvalificere sig til kvantumsrabatter i  

 udlandet end i indlandet.
Den vedtagne dieselforhøjelse ville derfor have  

 betydet, at omkostningerne for danske vognmænd steg næsten lige så meget, som  

 satsen ville blive sat op, mens tyske vognmænd allerede ved lavere  

 afgiftsstigning ville være gået væk fra at købe dansk dieselolie og derved  

 ikke ville have fået meromkostninger i samme omfang.
Under de nuværende forhold, hvor den danske og den tyske afgift er tæt på  

 hinanden, vil forslaget om at reducere den vedtagne forhøjelse af  

 dieselafgiften med 21 øre pr. liter derfor medføre en vis  

 konkurrenceevneforbedring for danske vognmænd i forhold til udenlandske  

 vognmænd.
Hovedparten af den mindre afgiftsforhøjelse vil dog fortsat blive  

 væltet over.
 Reduktionen af dieselafgiftsforhøjelsen forhindrer et væsentligt fald i  

 salget af dieselolie fra dansk område (mindre grænsehandel). Forslaget har  

 således en væsentlig positiv betydning for de erhverv, der forhandler  

 dieselolie i Danmark.
 I følgende oversigt er vist den umiddelbare effekt af den samlede pakke  

 for lastvognmænd, uden at der er taget hensyn til overvæltning.
Umiddelbare meromkostninger og besparelser ved den samlede pakke for  

 danske lastbiler på mindst 12 ton: Omkostninger Vejbenyttelsesafgift 270 mill. kr Mindre vægtafgift -60 mill. kr Ingen ansvarsafgift -25 mill. kr Mindre dieselafgift -135 mill. kr Sparet tysk vejafgift -40 mill. kr Netto 10 mill. kr Umiddelbart går regnestykket således lige op.
Når man imidlertid tager  

 hensyn til de forskellige overvæltningsmuligheder, er der ingen tvivl om, at  

 de danske vognmænd under eet vinder ved omlægningen, idet der for især  

 eksportvognmændene er tale om en entydig gevinst, men også de indenlandske  

 vognmænd vinder i en vis udstrækning.
Personbiler, hyrevogne, busser, varevogne og lastvogne, der ikke er  

 omfattet af vejbenyttelsesafgiften For disse køretøjstyper vil dieselafgiftsnedsættelsen medføre en  

 besparelse på ca 165 mill. kr. (Resten af dieselafgiftsnedsættelsen vedrører  

 udenlandske lastbiler og entreprenørmaskiner).
 For de ovennævnte køretøjstyper vil forslaget om højere vægtafgift og  

 udligningsafgift samlet medføre en tilsvarende belastning.
Indenfor gruppen er det dog foreslået, at de store varebiler over 3 ton og  

 de små lastbiler skal have forholdsvis større stigninger, end de vinder ved  

 dieselnedsættelsen i gennemsnit.
Derfor vil der modsat netto være tale om  

 lettelser for dieseldrevne personbiler, små varevogne og busser og især  

 relativt for dieseldrevne hyrevogne.
De fleste varebiler og en stor del af de  

 diseldrevne personbiler anvendes erhvervsmæssigt.
De større afgiftsforhøjelser for de store varevogne over 3 ton vil ikke  

 nødvendigvis medføre tilsvarende omkostningsstigninger for varevognskøberne,  

 idet det må forventes, at disse i et vist omfang vil reagere mod afgiften ved  

 at købe mindre og billigere varevogne, der kan opfylde samme transportbehov.  

 Herved vil både varevognskøberne og det offentlige tjene.
Det er en absolut  

 fordel for det danske samfund, at der ikke på grund af skæve afgiftsregler  

 købes unødigt dyre biler.
Den mindre samlede umiddelbare afgiftsbelastning for dieseldrevne  

 personbiler, hyrevogne, busser og små varevogne må i det væsentligste  

 forventes overvæltet.
Tilsvarende for den større samlede afgiftsbelastning  

 for store varevogne og små lastbiler.
Hermed bliver det også lettere for de  

 store lastbiler at overvælte.
 For entreprenørmaskiner mv. vil dieselafgiftsnedsættelsen betyde en  

 gevinst på ca 20 mill. kr.
 I følgende oversigt er vist de umiddelbare virkninger af  

 afgiftsændringerne for de forskellige køretøjskategorier:
 Det er der også, jf. at det forventes, at der brutto vil blive betalt ca  

 30 mill. kr i vejbenyttelsesafgift fra udenlandske vognmænd.
 Samlet set vil pakken således styrke lastvognmændenes konkurrenceevne, og  

 for de andre køretøjskategorier vil virkningen være neutral.
Miljømæssige konsekvenser Vejbenyttelsesafgiften Indførelse af vejbenyttelsesafgiften, der vil blive overvæltet i højere  

 fragtrater for lastbiltransporteret gods, vil medføre en mindre mængde gods,  

 der skal transporteres med lastbil.
Hermed reduceres miljøbelastningen fra  

 godstransport.
I det omfang godset i stedet transporteres med bane eller  

 skib, vil der også være tale om en nettoforbedring af miljøet.
 Da afgiften er af forholdsvis beskeden størrelse i forhold til de samlede  

 omkostninger ved godstransport, og omkostningerne til godstransport udgør en  

 forholdsvis beskeden del af de fleste varers pris, vil den positive  

 miljøvirkning dog være af beskedent omfang (under 0,5 pct. af det samlede  

 dieselforbrug).
Lavere vægtafgift for store lastbiler og ophævelse af afgift på  

 ansvarsforsikringer for vognmænd Disse nedsættelser vil reducere den positive miljøvirkning ved  

 vejbenyttelsesafgiften med henved 1/3.
Højere vægt- og udligningsafgift for ikke benzindrevne person- og  

 varebiler Da det foreslås, at der især sker afgiftsstigninger for de store varevogne  

 over 3 ton, der meget ofte af afgiftsmæssige årsager er overdimensionerede i  

 forhold til det reelle transportbehov, kan der forventes en mærkbar  

 nedsættelse af brændstofforbruget.
 Det forventes, at en større del af de nuværende varevogne over 3 ton med  

 tiden vil blive udskiftet med mindre varevogne eller personbiler, der har en  

 væsentlig bedre brændstoføkonomi og oftere drives af blyfri benzin, og som er  

 monteret med katalysator.
 Effekten af forslaget kan med nogen usikkerhed skønnes at medføre en  

 reduktion af brændstofforbruget med ca. 1 pct. af det samlede dieselforbrug.
Reduktion af forhøjelsen af dieselafgiften Reduktionen af forhøjelsen af dieselafgiften i 1996 følger af den ved  

 skattereformen aftalte regulering, såfremt de tyske afgiftsændringer blev  

 anderledes end forventet.
Hvis afgiftsforhøjelsen for 1996 fastholdes på  

 trods af mindre tysk afgiftsforhøjelse end forudsat, vil grænsehandlen i  

 dansk favør blive reduceret svarende til et provenutab på ca. 250 mill. kr.,  

 der kun i beskedent omfang vil komme de danske borgere til gode.
 Blandt de forskellige afgifter på vejtransport m.v. er brændstofafgifterne  

 de mest effektive i forhold til opfyldelse af miljømål.
 100 mill. kr. i dieselafgift giver således et bedre miljø end 100 mill.  

 kr. i f.eks. vægtafgift.
Sammenhængen mellem dieselpris og dieselforbrug måles ved  

 priselasticiteten.
Priselasticiteten for dieselolie er forholdsvis beskeden.  

 Ved en elasticitet på ca. 0,15 vil reduktionen af forhøjelsen medføre, at  

 priserne bliver henved 5 pct. mindre end ellers, således at de forbrugte  

 mængder stiger med 0,5-1 pct.
Den anførte elasticitet på 0,15 er  

 sandsynligvis mindre ved isolerede danske prisændringer, da disse ikke vil  

 foranledige udvikling af nye brændstoføkonomiske køretøjer alene til det  

 danske marked.
Ved reduktionen af afgiftsforhøjelsen kan der fastholdes en større mængde  

 dieselolie i grænsehandel end ellers.
Da den danske dieselolie er let, mens  

 den udenlandske indeholder mere svovl, vil forslaget medføre en vis reduktion  

 i svovludledningerne.
Samlet vurderes det, at der efterhånden kan opnås en vis beskeden  

 forbedring i miljøet ved pakken.
Skiftet fra den kørselsafhængige  

 dieselafgift til den mindre kørselsafhængige vejbenyttelsesafgift m.v. vil  

 efterhånden blive overdøvet af, at der gennem omfordeling af den relative  

 afgiftsbyrde fra mindre til store varevogne kan forventes et fald i det  

 samlede brændstofforbrug og et skift fra diesel til den mindre  

 miljøbelastende blyfri benzin til biler med katalysator.
 Det skal understreges, at de kvantitative vurderinger er usikre.
 Miljøstyrelsen har til de miljømæssige bemærkninger udtalt:
- at man kan tilslutte sig de kvalitative betragtninger, - at forudsætningerne for de kvantitative opgørelser efter Miljøstyrelsens  

 opfattelse er usikre, - og at den samlede miljømæssige betydning af pakken - med den  

 kompenserende reduktion af den fremtidige dieselafgift - efter styrelsens  

 opfattelse vil være marginal.
Administrative konsekvenser Justitsministeriet, Centralregisteret for Motorkøretøjer Det nuværende centralregister over motorkøretøjer danner grundlag for  

 opkrævning af vægtafgift og udligningsafgift.
 Dette register skal ændres for at tage højde for vægtafgift efter de  

 principper, der er vedtaget af EU for vogntog på 12 ton eller derover samt  

 vejbenyttelsesafgift af dansk registrerede køretøjer.
For vægtafgiften består den væsentligste ændring i, at afgiften skal  

 opkræves af lastbilen enten ud fra oplysninger om, hvilket påhængskøretøj den  

 er synet og registreret med, dvs. på grundlag af totalvægt og antallet af  

 aksler for den kombination af lastbil og påhængskøretøj som vognmanden  

 ønsker, eller i de tilfælde, hvor der er flere anvendelsesmuligheder, ud fra  

 oplysninger om den mulige anvendelse, akselantal og totalvægt.
Systemet  

 svarer i store træk til det der i dag anvendes for sættevogntog, mens  

 lastbiler og påhængsvogne hidtil udelukkende har været beskattet hver for  

 sig.
Hvis en vognmand rent faktisk ikke ønsker at udnytte anhængertrækket,  

 skal dette , ligesom antal aksler og affjedring, fremgå af registreringen.
Det foreslås endvidere at ændre vægtafgiftsloven således, at den for  

 lastbiler og lastvogntog, omfattet af vejbenyttelsesafgiften, følger denne  

 for så vidt angår opkrævning og refusion.
Dette medfører, at vægtafgiften  

 fremover vil blive opkrævet en gang årligt mod nu kvartalsvis, og refusionen  

 ændres fra et dag-til-dag princip til refusion på månedsbasis.
I forbindelse  

 med ejerskifte vil den nye ejer dog kunne fortsætte med den tidligere betalte  

 vægt- og vejbenyttelsesafgift.
Af administrative grunde foreslås der også  

 indført årlig opkrævning af vægt- og udligningsafgift af busser og ikke  

 vejbenyttelsesafgiftspligtige lastbiler m.v., hvor afgiften hidtil er blevet  

 opkrævet kvartalsvis.
Ved afmelding/nyregistrering skal der som hidtil ske henvendelse til  

 motorkontoret.
Centralregisteret foranstalter herefter refusion af vægtafgift  

 og vejbenyttelsesafgift.
I forbindelse med nye registreringer betales  

 vægtafgift og vejafgift for et nyt år.
Centralregisteret for Motorkøretøjer skal tilpasse den EDB-mæssige  

 opbygning af opkrævningssystemet.
Dette vil kræve, at systemet udbygges med  

 oplysninger, der ikke i dag er indeholdt i registret, og at systemet kan  

 beregne vægtafgift og vejskat ud fra de køretøjskombinationer, der vil være  

 mulighed for at anvende.
Herudover bør der være mulighed for ved synsfri sammenkobling at  

 registrere et »billigere« vogntog end det størst tilladte.
Der skal  

 således indsættes nye koder for valgfrit træk.
 Arbejdet med tilpasning af edb-systemerne mv. skal af tidsmæssige årsager  

 igangsættes inden lovens eventuelle vedtagelse, hvis systemet skal kunne  

 håndtere registrering af afgifterne inden 1. januar 1995.
 Engangsudgifterne hertil skønnes at ville udgøre i alt ca. 1,3 mill. kr.
Engangsudgifter i forbindelse med porto samt administrative omkostninger  

 til nedsættelse af vægtafgift for 1994 skønnes til i alt 0,6 mill. kr.
Hertil  

 kommer eventuelle omkostninger til personale mv.
Udgifterne hertil vil bl.a.  

 afhænge af afgiftslovgivningens ikrafttrædelsestidspunkt.
 Det kan i øvrigt oplyses, at indførelsen pr. 1. januar 1995 af årlige  

 opkrævninger af vægtafgift på lastbiler omfattet af vejbenyttelsesafgiften  

 samt for vare- og lastbiler over 3 ton totalvægt, der ikke er omfattet af  

 vejbenyttelsesafgiften, ifølge Justitsministeriets oplysninger skønsmæssigt  

 vil medføre besparelser i Centralregisteret på 0,3 mill. kr. fra 1995.
Skatteministeriet, Told og Skat Told- og Skattestyrelsens udgifter i 1994 til afgiftsændringerne samt  

 information og trykning mv. af vejbenyttelsesbeviser skønnes på det  

 foreliggende grundlag at udgøre op til 2,0 mill. kr.
Fra 1995 skønnes de årlige udgifter i forbindelse med salg mv. af  

 vejbenyttelsesbeviser mv. at ville udgøre op til 1,0 mill. kr.
Hertil kommer  

 udgifter til provision til forhandlere, der vil blive optaget under § 38.  

 Skatter og afgifter.
En del af disse udgifter vil dog blive dækket af  

 overførsler fra de andre samarbejdslande, men Danmark vil også skulle dække  

 en del af fællesudgifterne i disse lande.
Den endelige fordeling er ikke  

 fastlagt endnu.
Det er endnu uklart i hvilken udstrækning forhandleravancen  

 vil omfatte udgifter for styrelsen.
 Til administration af vejafgiften skønnes desuden at skulle anvendes 2  

 årsværk.
 De samlede statslige administrative udgifter i 1994 skønnes således at  

 ville udgøre op til 3,9 mill. kr.
 De samlede statslige årlige administrative merudgifter fra 1995 skønnes på  

 nuværende tidspunkt at ville udgøre op til 0,7 mill. kr.
 Det bemærkes, at de administrative konsekvenser ikke omhandler  

 konsekvenser af de under »Stramning af godskørselsloven mv.« nævnte  

 emner.
Bemærkninger til de enkelte bestemmelser Til § 1 Det foreslås, at der betales afgift for retten til benyttelse af vejnettet  

 for lastbiler og lastvognstog m.v., der anvendes til vejgodstransport og har  

 en tilladt totalvægt på 12 ton eller derover.
For udenlandske køretøjer, dvs.  

 køretøjer, der ikke er registreret her i landet, betales der dog kun for  

 benyttelsen af motorvejene samt, under forudsætning af Europa-Kommissionens  

 godkendelse, jf. bemærkningerne til § 7, de E-veje, der ikke er motorveje.
Til § 2 For afgiftspligtige køretøjer, der er registreringspligtige i Danmark,  

 foreslås det, at afgiften betales for et år ad gangen.
Udenlandske køretøjers brug af afgiftspligtige veje betales for en  

 periode, der kan opgøres i dage, uger, måneder eller år, dog ikke længere end  

 for et år.
Afgiftsperioden starter ved døgnets begyndelse.
Til § 3 Afgiften for 1 år udgør 5.625 kr. for køretøjer med højst 3 aksler, og for  

 køretøjer med 4 aksler og derover er den årlige afgift 9.375 kr.
Afgiften for udenlandske køretøjer med højst 3 aksler er 562 kr. pr.  

 måned, 150 kr. pr. uge og 45 kr. pr. dag.
Afgiften for udenlandske køretøjer  

 med 4 aksler eller derover er 937 kr. pr. måned, 248 kr. pr. uge og 45 kr.  

 pr. dag.
 For dansk registrerede køretøjer, der er registreret som trækkraft for een  

 påhængs- eller sættevogn, gælder det, at afgiften skal fastsættes efter det  

 registrerede antal aksler og den registrerede totalvægt af det samlede  

 vogntog.
 For køretøjer, der er registreret som trækkraft for flere forskellige  

 påhængs- eller sættevogne, gælder det, at afgiften skal fastsættes efter den  

 kombination af akselantal og totalvægt, der giver det højeste afgiftsbeløb.
Til § 4 I aftalen er afgiftssatserne fastsat i ECU, og det har derfor været  

 nødvendigt at indsætte en bestemmelse om regulering af satserne i tilfælde af  

 udsving i valutakurserne.
De i forslaget nævnte satser er beregnet ud fra en  

 ECU kurs på 7,50 kr. og skal måske justeres på grundlag af kursen den 1.  

 arbejdsdag i oktober.
I henhold til artikel 11 i Rådets direktiv 93/89/EØF om opkrævning i  

 medlemsstaterne af afgifter på visse køretøjer, der anvendes til  

 vejtransport, samt af vejafgifter og brugsafgifter for benyttelse af visse  

 infrastrukturer, skal afgiftssatserne reguleres pr. 1. januar hvert år, hvis  

 ECU værdien varierer med 5 pct. eller 5 ECU eller derover i forhold til den  

 nationale valuta.
Det laveste af disse to beløb er afgørende for, om satserne  

 kan opretholdes.
 På denne baggrund er der indsat en bemyndigelse til skatteministeren til  

 at regulere afgiftssatserne, såfremt værdien af ECU varierer med 5 pct. eller  

 5 ECU eller derover som nævnt ovenfor.
Til § 5 Det foreslås, at der for afgiftspligtige køretøjer, der er registreret her  

 i landet, skal betales afgift for retten til benyttelse af hele det danske  

 vejnet.
Afgiftsperioden starter på datoen for registreringen, hvor afgiften  

 betales på motorkontoret ved udleveringen af nummerpladerne.
Samtidig  

 udleveres et bevis for betalt afgift.
Centralregisteret for Motorkøretøjer  

 opkræver derefter afgiften, der betales forud, en gang årligt og fremsender  

 et nyt bevis for betalt afgift til ejeren af køretøjet.  

 Vejbenyttelsesafgiften vil blive opkrævet sammen med vægtafgiften.
Til § 6 Det foreslås, at hvis afgiften for en afgiftsperiode ikke er betalt, skal  

 køretøjets nummerplader fjernes snarest ved politiets foranstaltning.  

 Samtidig tillægges en månedlig rente at regne fra den 1. i den følgende måned  

 på 1,3 pct., dog mindst 50 kr.
Køretøjet kan først registreres igen, når  

 afgiften er betalt.
Endvidere opkræves et gebyr på 65 kr. for erindringsskrivelser.
Renter og  

 gebyr refunderes ikke ved refusion af afgift.
Til § 7 Efter forslaget skal der for udenlandske afgiftspligtige køretøjer betales  

 afgift for retten til benyttelse af den del af vejnettet, der udgøres af  

 motorvejsstrækningerne.
Afgiften betales ved køb af særlige beviser, der  

 giver adgang til benyttelse af disse veje.
Desuden foreslås det, at der for udenlandske køretøjer skal betales afgift  

 for retten til benyttelse af de E-veje, der ikke er motorveje.
Ifølge art. 7  

 d) i direktiv 93/89/EØF skal medlemsstater, der ønsker at opkræve afgift for  

 anvendelsen af andre strækninger af hovedvejsnettet end motorveje, andre veje  

 med karakter af motorveje, broer og tunneler, forelægge dette for  

 Europa-Kommissionen.
Bestemmelsen vil derfor først kunne blive sat i kraft,  

 når Kommissionen har godkendt udvidelsen.
For køretøjer med gyldigt bevis udstedt uden for Danmark betales der ikke  

 afgift.
Et udenlandsk køretøj, der medfører et gyldigt bevis, der f. eks. er  

 købt i Tyskland, kan således køre på afgiftspligtige veje i Danmark i den  

 periode, beviset gælder for.
Til § 8 Det foreslås, at skatteministeren kan give virksomheder, organisationer  

 m.v. tilladelse til at forhandle beviser til udenlandske køretøjer.
Der kan  

 blive tale om salg fra f.eks. servicestationer, transportcentre og  

 vognmandsorganisationer.
Disse forhandlere kan sælge alle typer beviser, men  

 vil i praksis formentlig mest sælge dags- og ugebeviser.
Beviser til  

 udlændinge vil også kunne bestilles direkte hos de statslige told- og  

 skattemyndigheder mod forudbetaling.
Det er hensigten, at Told- og  

 Skatteregion Frederikshavn skal tage sig af dette salg.
Færgeselskaber og rederier, hvis skibe sejler i rutefart mellem danske  

 havne og andre udenlandske havne end aftalelandenes, pålægges efter forslaget  

 pligt til at forhandle alle typer af dags- og ugebeviser, således at disse  

 kan erhverves inden anløb af dansk havn.
Salget kan således ske f.eks i  

 forbindelse med billetsalg eller om bord på færgen.
 Skatteministeren bemyndiges til at fastsætte de nærmere vilkår for salget  

 af beviser.
Til § 9 Efter forslaget skal de statslige told- og skattemyndigheder sælge  

 beviserne til forhandlerne.
Det vil i praksis blive Told- og Skatteregion  

 Frederikshavn, der skal tage sig af salget til forhandlerne.
Disse skal som  

 udgangspunkt afregne kontant.
Der vil dog desuden mod fuld sikkerhed kunne  

 ydes en rentefri kredit på løbende måned plus 15 dage.
Forhandlerne vil i  

 begge tilfælde få en løbende provision på 1,75 pct. af værdien af de købte  

 beviser, som fratrækkes i betalingen.
Med henblik på at få opbygget et bredt net af forhandlere foreslås det  

 desuden, at forhandlerne får et årligt vederlag på 500 kr. uafhængigt af, om  

 der er solgt beviser eller ej.
Dernæst gives der en årlig provision på 5 kr.  

 pr. solgt bevis for de første 200 stk., der er solgt pr. færgelinje eller  

 udsalgssted i løbet af året.
Der gives ikke provision af det salg, der ligger  

 over 200 stk. pr. år.
 For at fastholde et stabilt net af forhandlere foreslås det, at udbetaling  

 af provision og vederlag gøres afhængig af, at den pågældende har været  

 forhandler i en sammenhængende periode på mindst 1 år.
 Beviserne må højst sælges af forhandlerne til den påtrykte værdi.
 Paragraffen indeholder endvidere regler om, hvorledes forhandleren skal  

 udfylde beviset, inden det udleveres til modtageren, samt regler om  

 registrering af køretøjets nationalitet ved salg af måneds- og årsbeviser.
Til § 10 Afgiften påhviler ejeren af køretøjet, hvad enten der er tale om en fysisk  

 eller juridisk person, samt den, der har rådighed over det i egen interesse.  

 Afgiften påhviler endvidere den, der tager beslutning om brugen af køretøjet  

 (f.eks. en arbejdsleder), samt føreren af køretøjet.
Hvis der er tale om  

 flere afgiftspligtige parter, hæfter disse solidarisk.
Til § 11 Det foreslås, at køretøjer, der tilhører forsvaret, det statslige  

 redningsberedskab og politiet, og køretøjer, der anvendes til brandsluknings-  

 og redningsopgaver, samt køretøjer, der anvendes af vejvæsenerne, fritages  

 for afgiften.
Tilsvarende fritagelse foreslås for så vidt angår  

 beredskabskommissioners køretøjer, hvis de ikke anvendes erhvervsmæssigt i  

 konkurrence med private erhvervsdrivende.
De nævnte fritagelser er en del af  

 aftalen.
 Bortset fra politiets og vejvæsenets køretøjer, er disse køretøjer i  

 forvejen fritaget for vægtafgift.
 En forudsætning for afgiftsfritagelsen er, at køretøjerne kan genkendes  

 som beregnet til ovennævnte formål.
 Såfremt der er tale om kombinationskøretøjer, er det motorkøretøjets  

 karakter, der er afgørende for, om kombinationen er fritaget for afgift.
Til § 12 For danske køretøjer foreslås det, at afgiften kan refunderes, såfremt  

 køretøjet afmeldes af motorkøretøjsregisteret inden udløbet af  

 afgiftsperioden.
For udenlandske køretøjer skal afgiften kunne refunderes,  

 hvis beviset returneres til de statslige told- og skattemyndigheder inden  

 udløbet af afgiftsperioden.
Refusion kan kun ske for disse køretøjer, hvis  

 der er betalt afgift for en periode på et år, således at danske og  

 udenlandske køretøjer er ligestillet i denne henseende.
Refusionsbeløbet udgør antal resterende hele tolvtedele af  

 afgiftsperioden.
I forbindelse med refusion af afgiften fratrækkes et  

 administrationsgebyr på kr. 188.
Forhandlerne vil kunne få refunderet den påtrykte pris fratrukket  

 provisionen på 1,75 pct. for ubrugte danske beviser, som bliver returneret  

 til de statslige told- og skattemyndigheder.
Beviser, der er forkert  

 udfyldte, vil kunne refunderes, hvis forhandleren kan godtgøre, at beviserne  

 er ubrugte.
Til § 13 Ved benyttelse af de afgiftspligtige veje skal føreren af et  

 afgiftspligtigt køretøj medbringe et gyldigt bevis for betalt afgift, og det  

 skal forevises politiet på forlangende.
Kontrollen af, om føreren har et  

 bevis for betalt afgift med sig, vil ske i forbindelse med den almindelige  

 færdselskontrol.
Til § 14 Bestemmelserne svarer i det væsentlige til straffebestemmelserne i  

 vægtafgiftsloven.
Der foreslås dog indsat en bestemmelse om, at såfremt beviset ikke kan  

 forevises på forlangende, opkræves en bøde.
Der vil kunne opkræves bøder af  

 såvel danske som udenlandske førere af køretøjer.
Der bør derfor ved  

 bødeudmålingen tages hensyn til bødeniveauet i de andre aftalelande.
At der  

 er betalt bøde, vil ikke fritage den pågældende fra at købe et bevis for  

 vejbenyttelsesafgift for den pågældende dag snarest muligt hos den nærmeste  

 forhandler.
I modsat fald vil vedkommende kunne få en ny bøde.
Til § 15 Det foreslås, at afgiften med renter og omkostninger samt rykkergebyr kan  

 inddrives ved udpantning.
Til § 16 De foreslåede bestemmelser svarer til bestemmelserne i færdselslovens §  

 120.
Til §§ 17 og 18 De foreslåede bestemmelser, der indeholder regler om henstand,  

 eftergivelse og klageadgang, svarer til bestemmelserne i de øvrige  

 punktafgiftslove.
Til § 19 Det foreslås, at loven træder i kraft den 1. december 1994, men at de  

 afgiftspligtige først skal betale afgift for tiden fra og med den 1. januar  

 1995. Som følge heraf foreslås det, at en række bestemmelser, der især  

 vedrører konsekvenser af manglende betaling, først skal træde i kraft den 1.  

 januar 1995. Den foreslåede generelle ikrafttrædelse pr. 1. december 1994  

 skyldes de praktiske problemer, der er forbundet med, at afgiften skal  

 betales forud, og at de afgiftspligtige skal kunne have beviserne for betalt  

 afgift i hænde inden den 1. januar 1995.
Det foreslås desuden, at skatteministeren fastsætter  

 ikrafttrædelsestidspunktet for bestemmelsen i § 7, stk. 2, ifølge hvilken de  

 udenlandske afgiftspligtige køretøjer også skal betale afgift for benyttelsen  

 af de E-veje, der ikke er motorveje.
Det forudsættes, at bestemmelsen sættes  

 i kraft umiddelbart efter Kommissionens godkendelse, dog således, at den ikke  

 får virkning før den 1. januar 1995.
 For køretøjer, der er dansk registrerede ved lovens ikrafttræden, foreslås  

 det, at afgiften for afgiftsperioden 1. januar 1995 til 31. december 1995  

 skal være indbetalt til Centralregisteret for Motorkøretøjer senest den 20.  

 december 1994. Hvis et køretøj, for hvilket der er indbetalt afgift, afmeldes  

 fra motorkøretøjsregisteret i løbet af december måned, refunderes den betalte  

 afgift uden fradrag af administrationsgebyret på 188 kr.
 Endvidere er der i overensstemmelse med aftalen af 9. februar 1994 indsat  

 overgangsbestemmelser med hensyn til afgiftssatserne for lastbiler  

 registreret i Grækenland, Portugal og Irland.
Til § 20 Færøske og grønlandske køretøjer, der er omfattet af definitionen på  

 afgiftspligtige køretøjer i § 1, skal betale afgift efter samme regler som  

 udenlandske køretøjer, dvs. for benyttelsen af de danske motorveje og, under  

 forudsætning af Kommissionens godkendelse, E-veje, der ikke er motorveje.
Efter 2. behandling den 22. november 1994 Afgiftspligtige køretøjer § 1. Efter bestemmelserne i denne lov betales afgift til  

 statskassen for retten til benyttelse af vejnettet, jf. § 5, stk. 1, eller  

 visse dele af dette, jf. § 7, stk. 1 og 2, for lastbiler og lastvognstog m.v.  

 til vejgodstransport, der har en tilladt totalvægt på 12 t eller derover.
 Stk. 2. Afgiften betales for det enkelte køretøj og kan ikke  

 overføres til et andet køretøj.
Afgiftsperiode og afgiftens størrelse § 2. For afgiftspligtige køretøjer, der er registreringspligtige i  

 Danmark, er afgiftsperioden et år.
 Stk. 2. For udenlandske afgiftspligtige køretøjer betales afgiften  

 for perioder, jf. § 3, stk. 1 og 2, der mindst udgør en dag og højst et år.
 Stk. 3. Afgiftsperioden starter ved døgnets begyndelse.
§ 3. Den årlige afgift udgør 5.649 kr. for køretøjer med højst 3  

 aksler.
For køretøjer med 4 aksler eller derover er den årlige afgift 9.416  

 kr.
Stk. 2. For udenlandske køretøjer med højst 3 aksler udgør  

 afgiften pr. måned 564 kr., pr. uge 150 kr. og pr. dag 45 kr.
For udenlandske  

 køretøjer med 4 aksler eller derover udgør afgiften 941 kr. pr. måned, 248  

 kr. pr. uge eller 45 kr. pr. dag.
 Stk. 3. For dansk registrerede lastmotorkøretøjer, der er  

 registreret som trækkraft for een påhængs- eller sættevogn, fastsættes  

 afgiften efter det registrerede antal aksler og den registrerede totalvægt af  

 det samlede vogntog.
 Stk. 4. For dansk registrerede lastmotorkøretøjer, der er  

 registreret som trækkraft for flere forskellige påhængs- eller sættevogne,  

 fastsættes afgiften efter den kombination af totalvægt og akselantal, der  

 giver det højeste afgiftsbeløb.
§ 4. Afgiftsbeløbene i § 3, stk. 1 og 2, og det gebyrbeløb, der er  

 nævnt i § 12, stk. 3, reguleres pr. 1. januar i hvert kalenderår på grundlag  

 af den modværdi i danske kroner af ecu, som var gældende den første hverdag i  

 oktober det foregående år, og som offentliggøres i De Europæiske  

 Fællesskabers Tidende.
Ved omregningen til danske kroner nedrundes de  

 fremkomne beløb til nærmeste antal hele kroner.
Stk. 2. Omregningen sker på grundlag af de afgiftssatser i ecu,  

 som fremgår af artikel 8 i den aftale om opkrævning af afgifter for tunge  

 erhvervskøretøjers benyttelse af visse veje, der er optaget som bilag til  

 denne lov.
Satserne reguleres ikke, hvis omregningen før nedrunding medfører  

 en ændring, som udtrykt i danske kroner er på under 5 pct. eller under 5 ecu  

 omregnet efter den kurs, der er nævnt i stk. 1.
 Stk. 3. Skatteministeren offentliggør reguleringer af satserne ved  

 bekendtgørelse i Lovtidende.
Afgiftspligtige veje, afgiftspligtens indtræden og afregning af  

 afgiften § 5. For afgiftspligtige køretøjer registreret i Danmark betales  

 afgiften for retten til benyttelse af det danske vejnet.
 Stk. 2. Afgiften opkræves af Centralregisteret for Motorkøretøjer.  

 Der betales afgift fra og med dagen for registrering.
 Stk. 3. For betalt afgift udstedes et bevis.
 Stk. 4. Skatteministeren fastsætter de nærmere regler for  

 afgiftens opkrævning og betaling.
§ 6. Hvis afgiften for en afgiftsperiode ikke er betalt, skal  

 køretøjets nummerplader snarest fjernes ved politiets foranstaltning.
Den,  

 der helt eller delvis hæfter for afgiften, jf. § 10, stk. 1, kan herefter  

 ikke få køretøjet registreret, før den afgift, der påhviler den pågældende,  

 er betalt.
 Stk. 2. Hvis afgiften ikke betales rettidigt, tillægges 1,3 pct. i  

 månedlig rente for hver påbegyndt måned at regne fra den 1. i den måned, der  

 følger efter den måned, i hvilken afgiftsperioden begynder, og indtil  

 betaling sker, dog mindst 50 kr.
 Stk. 3. Der skal betales et gebyr på 65 kr. for  

 erindringsskrivelser vedrørende betaling af afgift.
 Stk. 4. Forfaldne renter i henhold til stk. 2 og gebyr i henhold  

 til stk. 3 refunderes ikke ved refusion af afgift i medfør af § 12, stk. 1.
 § 7. For udenlandske afgiftspligtige køretøjer betales afgiften  

 for retten til benyttelse af den del af det danske vejnet, der udgøres af  

 motorvejsstrækningerne.
 Stk. 2. Der betales desuden afgift for retten til benyttelse af  

 den del af vejnettet, der udgøres af de E-vejsstrækninger, der ikke er  

 motorveje.
Stk. 3. Afgiften skal være betalt inden påbegyndelse af kørsel på  

 de i stk. 1 og 2 omhandlede veje.
Afgiften betales ved køb af beviser, der  

 giver adgang til vejbenyttelsen inden for det tidsrum, der er angivet på  

 beviset.
 Stk. 4. Der betales ikke afgift af køretøjer, der medfører et  

 gyldigt bevis for betalt vejbenyttelsesafgift udstedt i et andet europæisk  

 land i overensstemmelse med den i Bruxelles den 9. februar 1994 underskrevne  

 aftale om opkrævning af afgifter for tunge erhvervskøretøjers benyttelse af  

 visse veje.
Salg af beviser for betalt afgift § 8. Skatteministeren kan give virksomheder, organisationer m.v.  

 tilladelse til på nærmere fastsatte vilkår at forhandle beviser beregnet til  

 udenlandske køretøjer.
Stk. 2. Færgeselskaber, rederier m.v., hvis skibe sejler i  

 rutefart mellem udenlandske og danske havne og medfører de i § 1 nævnte  

 køretøjer, skal forhandle alle typer af dags- og ugebeviser beregnet til  

 udenlandske køretøjer i forbindelse med færgefarten og inden ankomsten til  

 dansk havn.
Dette gælder dog ikke ved sejlads mellem havne i lande, der  

 opkræver afgift i overensstemmelse med den i § 7, stk. 4, nævnte aftale, og  

 danske havne.
De nævnte færgeselskaber, rederier m.v. kan desuden forhandle  

 måneds- og årsbeviser.
 Stk. 3. Skatteministeren fastsætter de nærmere vilkår for salget  

 af beviser.
§ 9. Beviserne sælges af de statslige told- og skattemyndigheder  

 til de virksomheder m.v., der er nævnt i § 8, mod kontant betaling.
Beviserne  

 kan mod fuld sikkerhedsstillelse sælges til forhandlerne med en rentefri  

 kredit på løbende måned plus 15 dage.
I betalingen fratrækkes 1,75 pct. af  

 værdien af de købte beviser.
Stk. 2. Der ydes forhandlere af beviser en årlig provision på 5  

 kr. pr. bevis for de første 200 beviser, der er solgt i løbet af året.  

 Herudover ydes et vederlag på 500 kr. pr. år til forhandleren uanset salg.  

 Provisionen og vederlaget ydes pr. færgelinje eller udsalgssted.
Det er en  

 betingelse for udbetalingen af provision og vederlag, at modtageren har været  

 forhandler i en sammenhængende periode på mindst et år.
 Stk. 3. Forhandlerne må højst sælge beviserne til den påtrykte  

 pris.
Stk. 4. Forhandlerne skal udfylde beviserne med køretøjets  

 registreringsnummer, registreringsland, gyldighedsperiode,  

 udstedelsestidspunkt og -dato samt firmastempel eller lignende.
Oplysningen  

 om bevisets gyldighedsperiode og udstedelsesdato skal påføres beviset  

 mekanisk ved hjælp af en skrivemaskine, et stempel eller lignende.
Endvidere  

 skal forhandleren ved salg af måneds- og årsbeviser registrere nationaliteten  

 af det køretøj, som beviset udstedes til, og indsende disse oplysninger til  

 de statslige told- og skattemyndigheder een gang årligt.
 Stk. 5. Skatteministeren kan fastsætte regler om  

 sikkerhedsstillelse og om afregning af provision og vederlag, jf. stk. 2.
Afgiftspligtige parter § 10. For dansk registrerede køretøjer påhviler afgiftspligten  

 den, i hvis navn køretøjet er registreret ved afgiftsperiodens begyndelse.  

 Såfremt køretøjet er registreret for såvel en bruger som en ejer, påhviler  

 afgiftspligten dem begge. § 10, stk. 2-6, i lov om vægtafgift af  

 motorkøretøjer m.v. finder tilsvarende anvendelse.
Desuden påhviler  

 afgiftspligten den, der har rådighed over køretøjet i egen interesse eller  

 tager beslutning om brugen af køretøjet.
 Stk. 2. For udenlandske køretøjer påhviler afgiftspligten den, der  

 på tidspunktet for benyttelsen af de i § 7, stk. 1 og 2, omhandlede veje  

 enten er ejer af køretøjet, fører køretøjet, har rådighed over det i egen  

 interesse eller tager beslutning om brugen af køretøjet.
 Stk. 3. Er der tale om flere afgiftspligtige parter, hæfter disse  

 solidarisk.
Fritagelse for afgift § 11. Fritaget for vejbenyttelsesafgift er 1) køretøjer, der tilhører forsvaret og det statslige regionale  

 redningsberedskab, 2) køretøjer, der specielt er indrettet til brandsluknings- og  

 redningsopgaver og udelukkende anvendes ved udrykning hertil, samt køretøjer,  

 som tilhører og udelukkende anvendes af beredskabskommissioner og ikke  

 anvendes erhvervsmæssigt i konkurrence med private erhvervsdrivende, 3) køretøjer, der tilhører politiet, og 4) køretøjer, som tilhører vejvæsenerne.
 Stk. 2. En forudsætning for afgiftsfritagelse i henhold til stk. 1  

 er, at køretøjerne udefra kan genkendes som beregnet til de i stk. 1 nævnte  

 formål.
 Stk. 3. For køretøjskombinationer er motorkøretøjet bestemmende  

 for, om kombinationen er fritaget for afgift.
Refusion § 12. For dansk registrerede køretøjer kan afgiften refunderes,  

 såfremt køretøjet afmeldes af motorkøretøjsregisteret i afgiftsperioden.
Stk. 2. For udenlandske køretøjer kan afgiften refunderes for  

 dansk udstedte beviser, såfremt beviset returneres til de statslige told- og  

 skattemyndigheder inden udløbet af afgiftsperioden.
Der kan ikke opnås  

 refusion, når afgiften er betalt for perioder under et år.
 Stk. 3. Refusionsbeløbet efter stk. 1 og 2 udgør antal resterende  

 hele tolvtedele af afgiftsperioden fratrukket et gebyr på 188 kr.
Stk. 4. Forhandlere kan få refunderet købsprisen, jf. § 9, stk. 1,  

 for ubrugte danske beviser.
Tilsvarende gælder for forkert udfyldte beviser,  

 såfremt forhandleren over for de statslige told- og skattemyndigheder kan  

 godtgøre, at beviset ikke har været brugt.
 Stk. 5. Skatteministeren kan fastsætte nærmere regler om  

 betalingen af refusion.
Kontrolbestemmelser § 13. Føreren af et afgiftspligtigt køretøj skal medføre bevis for  

 betalt afgift, jf. § 5, stk. 3, eller § 7, stk. 3, ved benyttelse af  

 afgiftsbelagte veje og vise beviset til politiet på forlangende.
Straffebestemmelser § 14. Med bøde straffes den, der forsætligt eller groft uagtsomt  

 afgiver urigtige eller vildledende oplysninger til brug ved 1) afgørelse af, om der skal svares afgift af et køretøj, 2) beregning af afgiftens størrelse eller 3) afgørelse om afgiftsfritagelse eller refusion af afgift.
Stk. 2. På samme måde straffes den, der forsætligt eller groft  

 uagtsomt 1) overtræder § 8, stk. 2, eller § 9, stk. 3 eller 4, 2) unddrager sig afgift ved gentagne gange at benytte et afgiftspligtigt  

 køretøj, der ikke er betalt afgift for, 3) benytter eller indretter et køretøj, som er fritaget for afgift, i  

 strid med betingelserne for afgiftsfritagelsen eller 4) i øvrigt benytter eller indretter et køretøj i strid med køretøjets  

 afgiftspligtige art og anvendelse.
 Stk. 3. Den, der overtræder § 13, straffes med bøde.
 Stk. 4. I forskrifter, der udstedes i medfør af loven, kan der  

 fastsættes straf af bøde for den, der forsætligt eller groft uagtsomt  

 overtræder bestemmelserne i forskrifterne.
Stk. 5. For overtrædelser, der begås af selskaber, foreninger,  

 selvejende institutioner, fonde eller lignende, kan der pålægges den  

 juridiske person som sådan bødeansvar.
Er overtrædelsen begået af en kommune  

 eller et kommunalt fællesskab, jf. § 60 i lov om kommunernes styrelse, kan  

 der pålægges kommunen eller det kommunale fællesskab bødeansvar.
 § 15. Skatteministeren eller den, ministeren bemyndiger dertil,  

 kan tilkendegive den, der begår en af de i § 14, stk. 2, nr. 1, nævnte  

 overtrædelser, at sagen kan afgøres uden retslig forfølgning, såfremt den  

 pågældende erkender sig skyldig i overtrædelsen og erklærer sig rede til  

 inden for en nærmere angivet frist, der efter begæring kan forlænges, at  

 betale en i tilkendegivelsen angivet bøde.
 Stk. 2. Med hensyn til den i stk. 1 nævnte tilkendegivelse finder  

 bestemmelsen om tiltalerejsning i retsplejelovens § 930, jf. § 926,  

 tilsvarende anvendelse.
 Stk. 3. Betales bøden i rette tid, eller bliver den efter  

 vedtagelse inddrevet eller afsonet, bortfalder videre forfølgning.
Andre bestemmelser § 16. Afgift efter loven med påløbne renter og omkostninger samt  

 gebyr efter § 6, stk. 3, er tillagt udpantningsret.
 § 17. Er det køretøj, som en overtrædelse efter § 14 vedrører,  

 hjemmehørende i udlandet, kan køretøjet tilbageholdes af politiet.  

 Tilbageholdelsen ophører, når forskyldte afgifts- og bødebeløb og  

 sagsomkostninger er betalt eller der er stillet sikkerhed for betalingen.  

 Sker dette ikke inden 2 måneder efter sagens endelige afgørelse, kan der  

 søges fyldestgørelse i køretøjet.
Stk. 2. Med hensyn til iværksættelse af tilbageholdelsen efter  

 stk. 1 finder retsplejelovens kapitel 75 b om beslaglæggelse tilsvarende  

 anvendelse.
Tilbageholdelsen kan kun ske, såfremt det findes påkrævet for at  

 sikre betaling af de nævnte beløb.
Var føreren uberettiget i besiddelse af  

 køretøjet, kan tilbageholdelse ikke ske.
 § 18. Reglerne om eftergivelse og henstand i merværdiafgiftslovens  

 § 83 finder tilsvarende anvendelse på afgift, renter, gebyrer og  

 administrative bøder efter denne lov.
 § 19. Skatteministeren kan fastsætte bestemmelser om adgangen til  

 at klage over afgørelser efter denne lov.
 Stk. 2. Ministeren kan bestemme, at afgørelser om refusion af  

 afgift, som er truffet af Told- og Skattestyrelsen, ikke kan indbringes for  

 højere administrativ myndighed.
Ikrafttræden § 20. Loven træder i kraft den 1. december 1994, jf. dog stk. 2 og  

 3.
 Stk. 2. § 6, stk. 1, § 8, stk. 2, § 13, § 14, stk. 2, nr. 2-4, og  

 stk. 3, § 16 og § 17 træder i kraft den 1. januar 1995.
 Stk. 3. Skatteministeren fastsætter ikrafttrædelsestidspunktet for  

 § 7, stk. 2.
 Stk. 4. For køretøjer, der ved lovens ikrafttræden er dansk  

 registrerede, eller som registreres i perioden fra lovens ikrafttræden til og  

 med 31. december 1994, skal der betales afgift første gang for  

 afgiftsperioden 1. januar 1995 - 31. december 1995. Afgiften for køretøjer,  

 der er registrerede ved lovens ikrafttræden, opkræves af Centralregisteret  

 for Motorkøretøjer og skal være indbetalt til dette senest den 20. december  

 1994. For køretøjer, der afmeldes af motorkøretøjsregisteret i perioden fra  

 lovens ikrafttræden og til og med den 31. december 1994, refunderes betalt  

 afgift uden fradrag af det gebyr, der er nævnt i § 12, stk. 3.
 Stk. 5. For udenlandske køretøjer skal der betales afgift for  

 enhver benyttelse af de i § 7, stk. 1, nævnte veje, som finder sted den 1.  

 januar 1995 og senere.
 Stk. 6. For køretøjer, der er registreret i Grækenland, udgør  

 afgiften indtil den 31. december 1997 50 pct. af de i § 3, stk. 1 og 2,  

 angivne satser.
 Stk. 7. For køretøjer, der er registreret i Portugal eller Irland,  

 udgør afgiften indtil den 31. december 1996 50 pct. af de i § 3, stk. 1 og 2,  

 angivne satser.
§ 21. Loven gælder ikke for Færøerne og Grønland.
Færøske og  

 grønlandske køretøjer, der er omfattet af § 1, skal betale afgift efter samme  

 regler som udenlandske køretøjer.
