Mål og elementer i den sociale indsats på  

 stofmisbrugsområdet 1 Hovedgrupper af stofmisbrugere 2 Særlige målgrupper 3 Forebyggelse 4 Opsøgende arbejde 5 Akutberedskab/forvisitation 6 Skademinimering 7 Behandlingstilbud 8 Efterbehandling og integrering 9 Opkvalificering af medarbejdere 10 Inddragelse af tidligere misbrugere og pårørende Samarbejdet mellem amt og kommune 11 Den sociale indsats i regionen 12 Den forebyggende indsats 13 Samarbejde om støtte til stofmisbrugere 14 Handleplan Visitation 15 Generelt 16 Forholdet mellem § 68 a, stk. 1 og 2 17 Delegation til kommunen, jf. § 68 a, stk. 4 18 Ansvaret til kommunen efter dispensation, jf. § 138 e, stk. 2 19 Unge under 18 år Behandlingstilbud 20 Afgiftning og abstinensbehandling 21 Dag-/ambulant og døgnbehandling 22 Godkendte opholdssteder mv., jf. § 66, samt misbrugsscentre, jf. § 96,  

 stk. 2 23 Private institutioner uden driftsoverenskomst, jf. § 96, stk. 4 24 § 105-institutioner Brugerindflydelse 25 Døgntilbud 26 Dagtilbud Tilsyn 27 Godkendte opholdsteder mv., jf. § 66 28 Offentlige institutioner og selvejende institutioner med  

 driftsoverenskomst, jf. § 96, stk. 2 29 Private institutioner uden driftsoverenskomst, jf. § 96, stk. 4 30 Kvalitetssikring Betaling mv.
31 Døgnophold i opholdssteder mv., offentlige samt selvejende  

 institutioner med driftsoverenskomst, jf. §§ 66 og 96, stk. 2 32 Forhold omkring kontanthjælp og førtidspension 33 Økonomi ved ophold på private institutioner uden drifts overenskomst,  

 jf. § 96, stk. 4 Rådgivning og opsøgende arbejde 34 Rådgivning og opsøgende arbejde Omsorgs- og netværksarbejde 35. Generelt 36. Medhjælpsordning, jf. § 68 b, stk. 1 37. Væresteder, jf. 68, stk. 4 Aktivering, revalidering mv.
38 Aktivering 39 Revalidering 40 Beskæftigelse på særlige vilkår Tavshedspligt og videregivelse af  

 oplysninger 41 Tavshedspligt 42 Videregivelse og indhentelse af fortrolige oplysninger 43 Videregivelse fra en forvaltningsmyndighed til en anden 44 Udveksling af fortrolige oplysninger inden for samme myndighed 45 Ansøgningssager 46 Videregivelse fra en forvaltningsmyndighed til en udenforstående Klageregler 47 Amtsrådets afgørelser 48 Kommunebestyrelsens afgørelser 49 Andre sociale tilbud Finansieringsregler 50 Rådgivning og opsøgende arbejde 51 §§ 66- og 96-tilbud, herunder private institutioner uden  

 driftsoverenskomst 52 Bistandslovens § 46 a og pensionslovens § 17 53 Omsorgs- og netværksarbejde Statistik 54 Ny landsdækkende statistikordning =================================================================== Indledning Ved lov nr. 432 af 14. juni 1995 er der gennemført en række ændringer i  

 bistandslovens regler om stofmisbrugsbehandling. Ændringerne er en del af  

 opfølgningen på regeringens narkotikapolitiske redegørelse af 16. marts 1994  

 og skal ses i sammenhæng med de ændringer om metadonbehandling, der samtidigt  

 er vedtaget i lov nr. 435 af 14. juni 1995 om ændring af lov om  

 sygehusvæsenet og lov om udøvelse af lægegerning.
Der henvises til  

 Sundhedsstyrelsens cirkulære af 12. december 1995 om ordination af  

 afhængighedsskabende lægemidler med tilhørende vejledning.
 Den foreliggende vejledning beskriver det ændrede regelsæt, samt hvordan  

 det spiller sammen med hidtidige regler på stofmisbrugs- og tilgrænsende  

 områder.
 Den ændrede lovgivning består af følgende hovedelementer:
 - Præcisering af samarbejdet mellem amtskommuner og kommuner om indsatsen  

 for stofmisbrugere.
Selvom det er amtet, der som hovedregel er ansvarlig for behandling i form  

 af dag- og døgntilbud, bør kommunen med i et tæt samarbejde.
Dette gælder  

 både samarbejde om tilrettelæggelse af den overordnede forebyggende og  

 sociale indsats på området og samarbejde om indsatsen for den enkelte  

 stofmisbruger.
 - Ændring af visitationskompetencen.
Ansvaret for, at der tilbydes stofmisbrugsbehandling i form af dag- og  

 døgnophold er som udgangspunkt placeret hos amtet.
Men der er en adgang for  

 amtsrådet til at delegere visitationskompetencen til en kommunalbestyrelse i  

 de tilfælde, hvor der er enighed om, at behandlingsindsatsen bedst varetages  

 af kommunen.
Der er tillige en hjemmel for socialministeren til at dispensere  

 for kravet om enighed mellem amt og kommune, idet ministeren under visse  

 betingelser kan tillægge en kommune visitationskompetencen mod amtets ønske.
 - Mulighed for anvendelse af behandlingstilbud på private institutioner  

 uden driftsoverenskomst med samme finansiering som ved behandling i  

 offentlige og selvejende institutioner med driftsoverenskomst.
For at sikre et så bredt udbud af behandlingstilbud som muligt vil der  

 kunne købes enkeltpladser på private behandlingsinstitutioner uden  

 driftsoverenskomst med samme finansiering som ved andre behandlingstilbud,  

 d.v.s. med delt finansiering mellem kommune og amtskommune.
Der er samtidig  

 skabt lovhjemmel for fastsættelse af regler om tilsyn med disse private  

 institutioner.
På sundhedsområdet medfører den ændrede lovgivning, at al  

 metadonbehandling af stofmisbrugere overgår til amtskommunerne fra 1996. Det  

 gælder såvel ordination som udlevering og kontrolforanstaltninger.
Hensigten  

 er at sikre stofmisbrugerne den mest hensigtsmæssige behandling og samtidig  

 imødegå de vanskeligheder, som metadonbehandlingen hidtil har givet anledning  

 til.
Det er forudsat i metadonlovgivningen, at når metadonbehandling er  

 besluttet, indgår den som en integreret del af den sociale behandlingsplan  

 for den enkelte stofmisbruger.
Derfor er der også en tæt forbindelse mellem  

 metadonreglerne og ændringerne af bistandsloven.
 Det er endvidere i metadonlovgivningen fastsat en overgangsordning,  

 hvorefter de pr. 1. januar 1996 igangværende behandlingsforløb uden for  

 offentlige sygehuse eller behandlingsinstitutioner for stofmisbrugere uden  

 videre fortsættes hos den behandlende læge indtil den 1. januar 1997.
 Denne vejledning rummer ud over en gennemgang af den ændrede lovgivning og  

 opbygningen af det administrative system på området visse socialpolitiske  

 målsætninger for arbejdet på området.
 Vedrørende lovgivningen om tilbageholdelse af stofmisbrugere i behandling  

 henvises der til Socialministeriets vejledning nr. 10 af 8. december 1992.
Som led i den forstærkede indsats er Narkotikarådet nedsat.
Dette råd skal  

 være rådgivende for sundheds-, justits- og socialministrene samt Folketinget  

 i spørgsmål vedrørende stofmisbrug.
Det skal i denne forbindelse arbejde for  

 en mere samordnet indsats og kan bl.a. opstille forslag til mål og strategier  

 for den samlede indsats, pege på forskningsbehov samt bidrage til indsamling,  

 koordinering og formidling af information og ekspertice på området.
På centralt plan har socialministeren ansvar for den sociale indsats for  

 stofmisbrugere, herunder behandling, mens sundhedsministeren har ansvar for  

 behandling i sundhedsvæsenet, specielt metadonbehandling, samt for den  

 forebyggende indsats og koordineringsspørgsmål.
Justitsministeren har - såvel  

 lokalt som centralt - et hovedansvar for den kontrol- og politimæssige  

 indsats og for kriminalforsorgen for indsatte stofmisbrugere.
Endelig har  

 skatteministeren ansvaret for den kontrol, der skal føres med stoffer, der  

 kan anvendes ved ulovlig fremstilling af narkotika.
 Vejledningopgaver over for amter og kommuner i forbindelse med den  

 administrative omlægning samt i spørgsmål om den sociale indsats i øvrigt på  

 stofmisbrugsområdet varetages af Socialministeriet.
 Den Sociale Ankestyrelse og statsamterne varetager dog  

 vejledningsforpligtelsen over for amter og kommuner i forbindelse med  

 generelle spørgsmål om sociale ydelser til enkeltpersoner, herunder spørgsmål  

 om bistandslovens almindelige bestemmelser.
 Vejledning i forhold til borgerne varetages af henholdsvis amter og  

 kommuner.
Mål og elementer i den sociale indsats på  

 stofmisbrugsområdet 1. Hovedgrupper af stofmisbrugere Ikke alle stofmisbrugere kan betegnes som socialt udstødte, men tendensen  

 er, at de i stigende grad marginaliseres i forhold til det omgivne samfund og  

 risikerer alvorlige sociale, personlige og helbredsmæssige følger af livet  

 som misbruger.
 Stofmisbrugere kan på baggrund af misbrugets omfang, varighed og  

 personlige og sociale følgevirkninger inddeles i 3 hovedgrupper, hvor  

 målsætningen med indsatsen og indsatsens omfang kan variere, alt efter den  

 enkeltes behov og ønsker, men hvor hovedmålet må være bibeholdelse eller  

 forbedring af den sociale og personlige funktion.
 For alle 3 grupper gælder det, at der bør rettes tilbud, som * retter sig  

 mod misbruget og årsagerne hertil * er af en bredspektret karakter *  

 fastholder arbejdsmarkedstilknytning og styrker netværk * lægger vægt på den  

 socialiserende indsats * sikrer en omsorgsindsats og en højnelse af  

 livskvaliteten.
De 3 hovedgrupper: - Misbrugere med normal social integration, som fx.  

 unge i uddannelses- eller beskæftigelsesforløb, bør især modtage tilbud, der  

 retter sig mod misbruget og årsagerne hertil.
Stoffrihed er typisk middel til  

 forbedring af funktionsniveauet. - Misbrugere med truet social integration  

 som fx. ustabil tilknytning til arbejdsmarkedet, familie- og andre  

 netværksrelationer under nedbrydning, men dog fx. med bolig og tidligere  

 uddannelses- og beskæftigelsesbaggrund, bør især modtage tilbud, der ud over  

 behandling retter sig mod fastholdelse af arbedsmarkedstilknytning og  

 styrkelse af netværkerne.
Stoffrihed, eventuelt stabilisering af  

 stofindtagelsen, samt resocialisering er typisk udgangspunkterne for arbejdet  

 med denne gruppe. - Socialt udstødte misbrugere kan være yngre uden nogen  

 uddannelses- og beskæftigelsesbaggrund og svagt netværk.
De bør tilbydes  

 længerevarende og intensive behandligsforløb med vægt på socialiserende  

 indsats.
Stoffrihed, eventuel stabilisering af stofindtagelsen, samt  

 resocialisering er også for denne gruppe typisk udgangspunkterne for  

 arbejdet.
Gruppen af socialt udstødte omfatter også yngre og voksne med andre  

 massive problemer ud over stofmisbruget som fx. sindslidelse, hjemløshed.
De  

 kan have været igennem flere forgæves behandlingsforsøg og have svært ved  

 selv at tilgodese helt fundamentale behov.
Målet for denne gruppe er især  

 gennem stadig kontakt at sikre en omsorgsindsats og en højnelse af  

 livskvaliteten for eventuelt, når motivationen er til stede, at tage  

 udgangspunkt i en tilværelse uden brug af illegale stoffer og  

 resocialisering.
2. Særlige målgrupper Den behandlingsmæssige og øvrige sociale indsats bør være indrettet på de  

 særlige forhold, der gælder for følgende målgrupper: - Unge hash- og  

 blandingsmisbrugere - Gravide stofmisbrugere - Misbrugere med børn -  

 Sindslidende stofmisbrugere (dobbelt diagnose) - Stofmisbrugere med HIV/AIDS  

 - Indvandrere og flygtninge 3. Forebyggelse Ledende målsætning er at forebygge, at brug af euforiserende stoffer  

 opstår, udvikles og breder sig.
 Forebyggelsespolitik hviler på en samklang mellem forbud mod brug af disse  

 stoffer, et højt oplysnings- og informationsniveau samt påvirkning af de  

 sociale levevilkår.
 Forebyggelse af sociale og personlige problemer er tillige en central  

 målsætning for arbejdet med større børn og unge i skoler, fritids- og  

 ungdomklubber og andre former for socialpædagogiske fritidstilbud.  

 Forebyggelse er tillige en central opgave for misbrugere med børn, idet disse  

 børn har stor risiko for selv at blive misbrugere.
 Det lokale arbejde i forskellige sammenhænge for udsatte unge er centralt  

 i denne forebyggelsespolitik, hvor SSP- samarbejdet er et eksempel på en  

 tværfaglig tilgang til opgaven mellem socialvæsen, skole og politi.
4. Opsøgende arbejde I et samfund som det danske er det ikke muligt hverken gennem  

 kontrolindsatsen eller gennem nok så kvalificeret forebyggelse at hindre  

 brugen af stofferne i landet og dermed, at der er mennesker, for hvem brug af  

 stofferne udvikler sig til misbrug.
Det er derfor centralt, at der ydes hjælp  

 til disse mennesker, og at der så hurtigt som muligt opnås kontakt med flest  

 mulige aktuelle stofmisbrugere.
Opsøgende arbejde med mulighed for henvisning til relevante tilbud er  

 derfor vigtigt at få passet ind i det samlede stofmisbrugsarbejde, hvor  

 gadeplansindsatsen må prioriteres højt.
Også i dette arbejde vil et  

 tværfagligt samarbejde, specielt mellem politi og socialvæsen samt eventuelt  

 grupper af nuværende eller tidligere misbrugere, kunne nå ud til videre  

 kredse af stofmisbrugere og samtidig give bedre muligheder for overblik over  

 udviklingen i stoffernes udbredelse.
5. Akutberedskab/forvisitation Muligheden for en social indgriben eller intervention er betinget af  

 beredvillighed og parathed hos misbrugeren til at tage mod et tilbud om  

 hjælp.
Men de tilbud, der rettes til misbrugeren må også være de rette, de  

 personlige forhold taget i betragtning.
Der bør ikke ske udsættelse af en  

 indsats, når stofmisbrugeren viser sig motiveret for behandling eller anden  

 hjælp.
En form for akutberedsskab er derfor en ønskelig del af den samlede  

 indsats.
 I denne fase, indtil der kan sættes ind med egentlig behandling, bør der  

 arbejdes med mål for og forventninger til behandlingsforløbet.
 Tidsrammer for hvornår de forskellige tilbud bør rettes til  

 stofmisbrugere, der ønsker sociale støtteforanstaltninger, kan være et led  

 ved tilrettelæggelse af regionens serviceniveau.
6. Skademinimering Opnåelse af tidlig kontakt er en forudsætning for at kunne minimere de  

 skader, som livet som stofmisbruger forvolder den enkelte misbruger,  

 pårørende og samfundet som sådant.
 Det må derfor være en målsætning, at der ud fra brugernes egne ressourcer  

 og evner tilvejebringes så differentierede tilbud som muligt i hver fase af  

 den sociale indsats.
7. Behandlingstilbud Ved valg af egentlig behandling må udgangspunktet tages i stofmisbrugerens  

 situation, vedkommendes behov og ressoucer.
Med den store variation, som de  

 enkelte stofmisbrugeres situation udviser, må der være en række  

 differentierede tilbudsmuligheder.
Ligesom der bør være en vifte af tilbud til de forskellige typer  

 misbrugere, må der for den enkelte misbruger arbejdes med graduerede  

 målsætninger i behandlingsforløbet, som hen ad vejen må justeres sammen med  

 misbrugeren.
Disse målsætninger bør starte ud fra overordnede mål om at  

 forbedre funktionsniveau og livskvalitet.
 Som eksempler på graduerede mål i behandlingsforløbet kan nævnes  

 stabilisering af misbruget, ophør af kriminel adfærd, behandling af fysiske  

 eller psykiske lidelser, opbygning af selvværd, (gen-)etablering af familie-  

 og andre netværk, beskæftigelseskvalificering samt støtte til egen bolig.
 Stoffrihed på kort eller længere sigt må gennem hele forløbet for de  

 fleste være endemålet i takt med misbrugerens realistiske muligheder.  

 Erfaringer ud fra de høje tilbagefaldsprocenter for misbrugere i og efter  

 behandlingforløbet bør imidlertid skærpe opmærksomheden omkring et bevidst  

 arbejde med motivationen og de ressource- og resocialiseringstyrkende  

 elementer i behandlingsforløbet, ikke mindst efterbehandlingsdelen uden for  

 institutionsbehandlingen.
8. Efterbehandling og integrering Det er afgørende for at kunne bibeholde en opnået stoffrihed eller  

 stabilisering af en vis stofindtagelse, herunder metadon, at der følges op  

 med sociale tilbud, eventuelt psykologisk støtte.
Etablering i egen bolig, eventuelt med støtteperson, kan sammen med  

 netværksaktiviteter være første skridt i efterbehandlingen.
Genoptagelse af  

 familierelationer og opbygning af et netværk, den tidligere misbruger kan  

 indgå i, som fx. bofællesskaber, »half-way houses«,  

 selvhjælpsgrupper, AA- eller NA-grupper kan hindre, at vedkommende søger  

 tilbage til stofmiljøet.
 Ved siden af et sådan netværksarbejde bør identiteten og selvværdet  

 understøttes gennem fx. uddannelse, jobtræning, revalidering samt  

 jobplacering.
9. Opkvalificering af medarbejdere Det er vigtigt, at personalet i de forskellige sektorerer og i de  

 forskellige led i kæden af personer, der har med stofmisbrugere at gøre, har  

 et sådant fagligt niveau, at de metodemæssigt og menneskeligt er rustet til  

 opgaverne.
Dette kan bl.a. ske ved særlige tilrettelagte undervisningsforløb,  

 fx. i form af introduktions- og efteruddannelse.
Ligesom intern og ekstern  

 supervision bør være en del af virksomheden.
10. Inddragelse af tidligere misbrugere og pårørende Inddragelse af tidligere misbrugeres indsigt i de særlige livsforhold,  

 subkulturer og adfærdsmekanismer, der gælder for misbrugere, kan være en  

 relevant støtte for en mere målrettet indsats især i det opsøgende arbejde,  

 men også i netværksarbejdet i forbindelse med udslusning og efterbehandling.
Ligeledes bør der bevidst arbejdes med de pårørendes rolle i de  

 forskellige faser i behandlingsforløbet.
Det gælder både i forhold til den  

 støtte og inddragelse i sagsforløbet, denne gruppe kan have behov for, og de  

 ressoucer, de pårørende kan tilføre i forbindelse med et behandlingsforløb Samarbejde mellem amt og kommune 11. Den sociale indsats i regionen Det er af afgørende betydning for en samlet og helhedsorienteret indsats  

 for stofmisbrugere, at både amterne og kommunerne påtager sig ansvaret for  

 såvel de egentlige behandlingstilbud som det opsøgende -, det omsorgsprægende  

 - samt det aktiverende og rehabiliterende arbejde.
 Der forudsættes således dels et samarbejde om den overordnede indsats på  

 området dels et samarbejde om indsatsen for den enkelte stofmisbruger.
 Efter § 68 a, stk. 3, påhviler det såvel amtsrådet som kommunalbestyrelse  

 at samarbejde om den støttende indsats for stofmisbrugere.
 På det overordnede plan bør der mellem amter og kommuner udvikles  

 samarbejdsmodeller - eventuelt nedsættes samråd - for den samlede støttende  

 indsats for stofmisbrugere, hvor ansvarsfordelingen og serviceniveau er  

 aftalt mellem amt og kommuner.
12. Den forbyggende indsats Forebyggelse af narkotikamisbrug varetages af amter og kommuner med støtte  

 fra især Sundhedsstyrelsen.
Dette sker bl.a. i form af formidling af  

 oplysninger om stoffer og stofmisbrug dels i forhold til befolkningen i  

 almidelighed, dels til unge og andre udsatte grupper.
Ifølge  

 planlægningslovgivningen på sundhedsområdet er amterne forpligtet til at  

 inddrage forebyggelsesindsatsen, herunder forebyggelse af stofmisbrug i deres  

 planlægning.
13. Samarbejde om støtte til stofmisbrugere Det er ikke muligt mere konkret at angive grænserne for det formelle  

 ansvar for henholdsvis amtskommunen og kommunen i det samlede støtteforløb  

 for en stofmisbruger.
Dette bør nærmere fremgå af de omtalte  

 samarbejdsmodeller samt af de konkrete handleplaner.
 Amtets opgaver kan strække sig fra den rådgivende og motiverende fase til  

 egentlig behandling og den efterfølgende fase med opfølgende  

 behandlingstilbud.
Opholdskommunens opgaver omfatter som udgangspunkt det kontaktskabende og  

 opsøgende arbejde, ligesom den har opgaver i motiveringsfasen.
Kommunens  

 ansvar dækker for stofmisbrugere som for andre borgere botilbud samt  

 revaliderings- og aktiveringstilbud - der set i et længere forløb er af  

 betydning for en videre integration i samfundet - samt de mere omsorgsprægede  

 tilbud med henblik på skadereduktion og højnelse af livskvaliteten.
14. Handleplan Når en stofmisbruger ønsker behandling eller anden social støtte  

 forudsættes det, at amtet respektive kommunen inddrages så tidligt som muligt  

 for, at der i fællesskab kan udarbejdes en handleplan for den enkelte  

 stofmisbruger både om behandlingsindsatsen i snæver forstand og de øvrige  

 sociale støttende tilbud i form af botilbud, aktivering, revalidering m.v.  

 Det bør i handleplanen præciseres, hvem der har ansvaret for de enkelte  

 elementer.
Opstilling af en handleplan omfattende forskellige delmål må ske i  

 samarbejde med den enkelte stofmisbruger for at sikre vedkommendes medvirken  

 og motivation.
Dette gælder således også, hvor metadonbehandling indgår som  

 et led i handleplanen.
Et gensidigt samarbejde mellem amt og kommune  

 forudsætter, at såvel amtet har kendskab til opholdskommunens  

 hjælpemuligheder som opholdskommunen har overblik over de tilbud, som amtet  

 har om behandling mm.
Det er desuden vigtigt, at kommunen respektive amtet  

 følger med i hele sagsforløbet.
Visitation 15. Generelt Stofmisbrugere bør have hurtig og nem adgang til visitation.
Der bør som  

 led i planlægningen af serviceniveauet sikres et smidigt visitationssystem,  

 herunder bør spørgmålet om tidsrammer for de forskellige indsatsatsfaser  

 indgå.
Ventetid til visitation eller til en første afklarende samtale er  

 meget belastende for misbrugeren og pårørende.
Visitationen bruges til afklaring af behandlingsbehovet samt til  

 tilrettelæggelse af støtten indtil egentlig behandling kan påbegyndes.
Der  

 bør være mulighed for midlertidige foranstaltninger, indtil den aftalte  

 behandling kan sættes i værk, hvor der fx. individuelt eller i grupper  

 arbejdes med mål for og forventninger til det planlagte behandlingsforløb.
16. Forholdet mellem § 68 a, stk. 1 og 2 Med den ændrede § 68 a adskilles visitationsansvaret for støtte i form af  

 dag- eller døgnophold til stofmisbrugere fra visitationsansvaret for den  

 støtte, der kan tilbydes personer, der er fyldt 18 år, med andre svære  

 psykiske eller sociale vanskeligheder.
 I første tilfælde påhviler ansvaret amtsrådet efter § 68 a, stk. 2, og i  

 det andet kommunalbestyrelsen efter § 68 a, stk. 1.
 Det vil bero på en konkret vurdering, hvilket tilbud der skal rettes til  

 f.eks. en stofmisbruger med svære psykiske eller sociale vanskeligheder.
I forhold til personer med svære adfærdsproblemer kombineret med større  

 eller mindre misbrugsproblemer vil kompetencen til at tilbyde støtte bero på,  

 hvad der er der er mest fremtrædende i problembilledet, og hvad der er  

 vigtigst at intervenere for.
Dette bør vurderes som led i den handleplan, der  

 forudsættes opstillet i samarbejde mellem amt og kommune for både  

 stofmisbrugsbehandling og øvrige sociale støttende foranstaltninger.
 Skulle der opstå uenighed mellem en kommune og et amt om de tilbud, som  

 amtsrådet tilbyder en stofmisbruger efter § 68 a, stk. 2, vil kommunen i  

 medfør af bistandslovens § 15 a kunne indbringe amtsrådets afgørelse for Den  

 Sociale Ankestyrelse.
17. Delegation af ansvaret til kommunen, jf. § 68 a,  

 stk. 4 I det omfang, amtsrådet og en kommunalbestyrelse er enige herom rummer  

 bestemmelsens stk. 4 en hjemmel til, at visitationskompetencen overlades til  

 kommunalbestyrelsen for så vidt angår tilbud til stofmisbrugere med ophold i  

 kommunen.
Dette vil for større kommuner, der i forvejen har en udbygget  

 misbrugspolitik med varierede tilbud, ofte være en fordel.
Kommunerne har  

 allerede adgang til efter bistandslovens § 96, stk. 2, at oprette og drive  

 behandlingsinstitutioner.
18. Ansvaret til kommunen efter dispensation, jf. §  

 138 e, stk. 2 Hvis der ikke kan opnås enighed mellem amt og kommune om, at  

 visitationsansvaret delegeres til kommunalbestyrelsen, vil der være mulighed  

 for socialministeren til at overlade ansvaret til kommunalbestyrelsen efter §  

 138 e, stk. 2. En sådan tilladelse vil socialministeren kunne give efter  

 bestemmelsen, hvis opgavevaretagelsen skønnes fagligt og økonomisk  

 bæredygtigt inden for vedkommende lokalområde og i amtet.
Det vil således være en forudsætning for en dispensation, at der er reel  

 socialfaglig baggrund for, at kommunen skønnes at kunne løse opgaven på en  

 forsvarlig måde.
Det vil være en betingelse, at der er sammenhæng mellem  

 metadonbehandlingen under amtsligt ansvar og den kommunale  

 behandlingsindsats, samt at der trods en kommunal varetagelse af ansvaret  

 ikke opstår større faglige eller økonomiske forskelle mellem indsatsen i  

 kommunen og det øvrige amt.
Der bør således ved en kommunal overtagelse af  

 ansvaret være en sådan helhed i det samlede behandlingsudbud i amtet, at der  

 ikke i forhold til de samlede amtslige ressourcer på behandlingsområdet sker  

 en urimelig forrykkelse til fordel for denne kommune i forhold til de øvrige  

 kommuner i amtet.
19. Unge under 18 år Tilbud til unge under 18 år med misbrugsproblemer er fortsat et kommunalt  

 ansvar, ligesom andre tilbud til denne aldersgruppe.
Dette gælder også, hvis  

 foranstaltningen, en kommune har iværksat, opretholdes indtil den unge fylder  

 20 år, jf. § 36.
Behandlingstilbud 20. Afgiftning og abstinensbehandling Disse foranstaltninger bør forefindes såvel i sygehusvæsenets regi, bl.a.  

 på psykiatriske afdelinger, som i forbindelse døgn- eller dagtilbud i det  

 sociale behandlingssystem.
I øvrigt henvises til det i indledningen nævnte  

 cirkulære fra Sundhedsstyrelsen om ordination af afhængighedsskabende  

 lægemidler, hvoraf fremgår, at abstinensbehandling også kan varetages af  

 praktiserende læger, som kan behandle abstinenser mv. med forskellige  

 lægemidler, dog ikke metadon.
21. Dag-/ambulant- og døgnbehandling Kravet om differentiering af behandlingstilbuddene tilsiger, at der er  

 flere typer af tilbud, og at der anvendes udenamtslige, eventuelt private  

 institutioner.
 Sideløbende med en behandling bør der arbejdes med eventuelle problemer,  

 misbrugeren måtte have med fx. gældsposter, skilsmisse og børn.
Tilbud kan være ambulante behandlingstilbud, der sikrer, at misbrugeren  

 kan fungere i sin dagligdag i egen bolig.
Decentrale rådgivningscentre eller  

 udgående teams kan være udgangspunktet for et sådant tilbud.
Døgntilbud kan for nogle være det bedste tilbud.
Det er imidlertid vigtigt  

 i en forberende og motiverende fase sammen med misbrugeren at få afklaret,  

 hvilket døgntilbud, der vil være det rette.
En sådan »matchning«  

 mellem misbrugeren og tilbuddet bør der især lægges vægt på ved overvejelser  

 om ophold i fx. familiepleje og privat drevne, ideologisk prægede tilbud.
Under behandlingsfasen foregår det pædagogisk-terapeutiske arbejde i  

 overensstemmelse med den aftalte behandlingsplan og i samarbejde mellem  

 institution og den visiterende myndighed.
Herunder forberedes som overgang  

 til efterbehandlingen de særligt støttende foranstaltninger, fx. ophold i  

 »half way-houses«.
22. Godkendte opholdssteder mv., jf. § 66, samt  

 misbrugscentre, jf. § 96, stk. 2 Efter § 68 a, stk. 2, tilbyder amtsrådet støtte i form af dag- eller  

 døgnophold til stofmisbrugere, jf. bestemmelsens stk. 1, som henviser til  

 lovens §§ 66 og 96. Støtten efter disse bestemmelser kan omfatte hele  

 behandlingsforløbet, altså ud over selve dag- og døgnopholdet tillige  

 arbejdet - eller særligt afgrænsede dele heraf - i den forberedende og  

 motiverende fase, overgangsfasen samt efterbehandlingsfasen.
§ 66  indeholder hjemmel for den stedlige  

 kommunalbestyrelses godkendelse af opholdsteder for børn og unge, herunder  

 socialpædagogiske kollektiver, familiepleje m.v., og § 96 indeholder bl.a. en  

 forpligtelse for amtsrådet til at sørge for, at der er det nødvendige antal  

 pladser og mulighed for ambulant behandling på institutioner for børn og unge  

 med sociale adfærdsproblemer.
Trods bestemmelsernes ordvalg: »... børn  

 og unge..« omfattes også andre end yngre med adfærdsproblemer, herunder  

 stofmisbrug, af bestemmelserne, jf. § 68 a, stk. 1.
 Efter § 96, stk. 2, oprettes og drives institutionerne af en eller flere  

 amtskommuner, kommuner eller som selvejende institutioner, med hvilke  

 amtsrådet indgår en egentlig driftsoverenskomst.
23. Private institutioner uden driftsoverenskomst, jf.  

 § 96, stk. 4 Som noget nyt er der i § 96, stk. 4, hjemmel for, at amterne som led i det  

 samlede behandlingsudbud kan træffe aftale med private institutioner eller  

 foreninger om køb af enkeltpladser og dermed opfylde forpligtelsen efter § 96  

 til at have det nødvendige antal pladser og mulighed for ambulant behandling  

 på institutioner for voksne stofmisbrugere.
Det er ikke med denne nye mulighed hensigten, at  

 driftsoverenskomstsystemet skal afløses af et entreprisesystem.
En sådan  

 udvikling kunne betyde tab af den viden og erfaringer, selvejende  

 institutioner med driftsoverenskomst har opbygget gennem årene.
I øvrigt  

 rummer driftsoverenskomstsystemet også de muligheder for udvikling af  

 differentierede og flexible tilbud til stofmisbrugere, der ellers især  

 tilskrives de helt private tilbud.
24. § 105-institutioner Lovgivningen har med denne opregning af tilbudsmuligheder præciseret,  

 hvilke sociale behandlingstilbud, der bør rettes til stofmisbrugere over 18  

 år.
Det vil således ikke være i overensstemmelse hermed at henvise  

 stofmisbrugere, der ønsker behandling til ophold på § 105-institutioner.  

 Sidstnævnte tilbud kan dog komme på tale over for stofmisbrugere ligesom  

 f.eks. over for alkoholmisbrugere, især i forbindelse med  

 hjemløshedsproblemer, men hverken som en decideret forbehandling eller  

 behandling i øvrigt for stofmisbrugere.
Brugerindflydelse 25. Døgntilbud Mens den enkelte bruger gennem fastlæggelse af behandlingsplan er  

 inddraget i sit eget behandlingsforløb, bør der under døgnophold arbejdes på  

 at skabe rammer for en brugerindflydelse i forbindelse med dagligdagen på  

 institutionen.
Det kan fx. være mulighed for brugerne til at organisere sig  

 og vælge repræsentanter, som kan være kontaktleddet mellem brugerne og  

 ledelsen.
26. Dagtilbud På institutioner, hvor det på grund af dagophold kan være vanskeligt med  

 mere organiseret brugerindflydelse, kan der sikres en vis indflydelse gennem  

 afholdelse af fællesmøder, hvor brugerne og ledelsen drøfter aktuelle  

 forhold, som har betydning for institutionens daglige forhold.
Tilsyn Med hensyn til det nærmere indhold af tilsynspligten i forbindelse med  

 ophold efter §§ 66 og 96, stk. 2, henvises der til vejledning nr. 11 af 15.  

 december 1992 om bistandslovens bestemmelser om særlig støtte til børn og  

 unge, pkt. 168.
27. Godkendte opholdssteder mv., jf. § 66 For opholdssteder og familiepleje godkendt efter § 66, jfr. § 68 a, stk. 1  

 og 2, påhviler den almindelige tilsynsforpligtelse den stedlige kommune som  

 følge af, at den har godkendt opholdsstedet og familieplejen med nærmere  

 socialpædagogisk indhold.
Tilsynet omfatter den daglige drift og det  

 pædagogiske arbejde.
28. Offentlige institutioner og selvejende  

 institutioner med driftsoverenskomst, jf. § 96, stk. 2 Efter § 98 er det amtsrådet, der fører det almindelige tilsyn med  

 institutioner for stofmisbrugere efter § 96, jfr. § 68 a, stk. 1 og 2.
 For institutioner med driftsoverenskomst varetages tilsynet med  

 institutionens ledelse og drift i forbindelse med udøvelsen af de beføjelser,  

 der tilkommer amtsrådet efter overenskomsten.
 Driver en amtskommune en døgninstitution, der er beliggende i en anden  

 amtskommune, påhviler det almindelige tilsyn driftsherren.
29. Private institutioner uden driftsoverenskomst, jf.  

 § 96, stk. 4 I medfør af § 96, stk. 4, 3. pkt, kan socialministeren fastsætte bindende  

 regler om tilsyn med de ophold på private institutioner, der visiteres til  

 efter § 96, stk. 4. Sådanne regler er ikke udmøntet.
Ved indgåelse af aftaler efter denne bestemmelse skal det imidlertid  

 sikres, at den aftalte behandling er af en kvalitet, som det offentlige og  

 brugerne kan være tjent med.
Da der er tale om offentlige udgifter til en  

 individuel afpasset behandling til den enkelte stofmisbruger, understreger  

 dette forhold i sig selv de bevilgende myndigheders ansvar for, at midlerne  

 anvendes så hensigtsmæssigt som muligt i forhold til den enkelte misbruger og  

 den samlede behandlingsindsats.
 Gennem aftaler, der træffes med de private institutioner kan man i øvrigt  

 betinge sig en kontrol og et tilsyn, som svarer til, hvad der er gældende  

 inden for driftsoverenskomstsystemet.
Der bør ved aftalerne sikres misbrugeren rettigheder, der svarer til  

 forholdene på offentligt drevne tilbud, herunder at den private institution  

 efterlever samme krav om tavshedspligt og aktindsigt.
Der bør altid være  

 adgang for repræsentanter for amt/kommune til at bese institutionen og tale  

 med såvel brugere som personale.
 Der bør ligeledes fra den private institutions side være parathed til  

 løbende indberetning om behandlingsforløb samt til at indgå i arbejde om  

 statistik mm.
 Endelig bør der være den nødvendige åbenhed om institutionens  

 organisatoriske og økonomiske forhold i relation til amt/kommune.
30. Kvalitetssikring Udvikling af kvalitetssikring ud fra overordnede mål for  

 stofmisbrugsbehandlingen kan udgøre et mere aktivt og direkte instrument end  

 det traditionelle tilsyn.
 Kvalitetssikring må dels tage udgangspunkt i institutionernes konkrete  

 målsætninger for behandlingsarbejdet og i operationserbare kriterier til  

 vudering af målopfyldelsen.
 Med hensyn til den behandling som tilbydes den enkelte stofmisbruger, kan  

 der opstilles resultatmål, såsom ophør eller nedbringelse af misbruget samt  

 andre mål for ændring af adfærden.
I kvalitetsvurderingsfasen vurderes det løbende, om der er  

 overensstemmelse mellem de aftalte mål for behandlingen og resultaterne, og  

 om og hvordan man eventuelt må justere behandling eller mål for at opnå et  

 acceptabelt kvalitetsniveau inden for de givne ressourcer.
Vurdering  

 foretages dels af det enkelte behandlingsforløb og dels af et samlet  

 behandlingsforløb efter en vis tid for en gruppe brugere, der er visiteret  

 til behandling.
 Kvalitetssikringsprocessen indebærer, at man som udgangspunkt bliver enig  

 med institutionen om rammerne for behandlingen, personaleantal og  

 kvalifikationer, anvendelse af bygningsmæssige faciliteter, samt hvordan  

 visitationen og samarbejdet mellem den visiterende myndighed og institutionen  

 i øvrigt skal foregå.
Betaling 31. Døgnophold i opholdssteder mv., offentlige samt  

 selvejende institutioner med driftsoverenskomst, jf. §§ 66 og 96, stk. 2 I bekendtgørelse nr. 1006 af 14. december 1993 er der fastsat regler om  

 betaling for unge over 18 år med svære psykiske eller sociale vanskeligheder,  

 der har døgnophold i § 66- og § 96-tilbud, henvist i medfør af § 68 a, stk.  

 1.
 Disse betalingsregler overvejes der en revision af, men de er fortsat  

 gældende for alle, der er visiteret til de pågældende tilbud efter 68 a,  

 herunder således også bestemmelsens stk. 2 om stofmisbrugere.
 Reglerne indebærer, at misbrugerne skal bidrage til dækning af udgifterne  

 ved opholdet efter den visiterende myndigheds nærmere skøn, således at  

 betalingen, hvis pågældende har egne indtægter fastsættes under hensyn til,  

 at vedkommende skal have et beløb til rådighed, der skal dække de særlig  

 behov, som den pågældende aldersgruppe har.
 Dette indebærer, at vedkommende dels skal have lommepemge, dels skal have  

 midler til rimelige forpligtelser, der har betydning efter ophør af opholdet.
 I Socialministeriets vejledning nr. 11 af 15. december 1992 om  

 bistandslovens bestemmelser om særlig støtte til børn og unge, er der nærmere  

 beskrivelser af driftsforholdene ved § 66- og § 96, stk. 2-institutioner,  

 herunder om lommepenge mv., jf. pkt. 174.
32. Forhold omkring kontanthjælp og førtidspension Der udbetales normalt ikke kontanthjælp ved ophold i § 66- og § 96-tilbud,  

 og en eventuel førtidspension inddrages efter udgangen af måneden, der følger  

 efter optagelsesmåneden ved ophold på anerkendte § 96- institutioner, jf. §  

 13 i Socialministeriets bekendtgørelse nr. 522 af 16. juni 1994 om social  

 pension.
 Hvis der imidlertid i sidstnævnte tilfælde er rimelig udsigt til, at den  

 pågældende vil kunne udskrives inden for et tidsrum af omkring 3 måneder  

 efter optagelsen, kan vedkommende dog beholde et beløb til dækning af  

 udgifter til husleje og lignende.
33. Økonomi ved ophold på private institutioner uden  

 driftsoverenskomst, jf. § 96, stk. 4 Med lovændringen er fra 1. januar 1996 tillige ophold i private  

 institutioner efter § 96, stk. 4, omfattet af betalingsreglerne.
Kontanthjælp og førtidpension vil dog fortsat kunne ydes ved ophold på  

 private institutioner uden driftsoverenskomst, hvis betingelserne for disse  

 ydelser i øvrigt skønnes opfyldt.
Betaling for opholdet sker i givet fald af  

 disse ydelser, jf. pkt. 31.
Rådgivning og opsøgende arbejde 34. Rådgivning og opsøgende arbejde Udgangspunktet for almindelig rådgivning og vejledning er  

 kommunalbestyrelsens forpligtelse efter § 28. Hertil kommer amtets  

 forpligtelse efter § 29 til at stille sagkyndige til rådighed i fornødent  

 omfang samt i specielle tilfælde selv at påtage sig vejledningsarbejdet.
Rådgivningen og vejledningen er vederlagsfri for enhver, der skønnes at  

 have behov herfor.
Rådgivningen, der kan tilrettelægges som et anonymt og  

 åbent tilbud, er i første omgang beregnet til at hjælpe vedkomne til selv at  

 løse sine problemer.
 På stofmisbrugsområdet kan det være hensigtsmæssigt at lægge den åbne  

 rådgivning ud i decentrale enheder, eventuelt i samarbejde det frivillige  

 sociale arbejde.
 Tidligere brugere kan også med fordel anvendes i det rådgivende og  

 opsøgende arbejde, hvor et samarbejde med politiet kan bidrage til en mere  

 helhedspræget indsats.
Omsorgs- og netværksarbejde 35. Generelt Med målsætninger om at minimere skader og risici for aktive  

 stofmisbrugere, at opnå kontakt og skabe motivation for behandling samt  

 modvirke recidiv og skabe netværk for tidligere stofmisbrugere bør der  

 arbejdes med særlige sociale tilbud for stofmisbrugere ved siden af de  

 egentlige behandlingstilbud.
 Sådanne tilbud bør tillige indgå i forbindelse med fastlæggelse af en  

 handleplan for de enkelte misbrugere, herunder metadonister.
Bistandsloven indeholder foruden særlige omsorgs- og aktiveringstilbud til  

 fx. pensionister samt personer med fysiske og psykiske handicaps nogle tilbud  

 for personer med særlige sociale vanskeligheder.
Det vil bl.a. sige for  

 stofmisbrugere.
Foruden den funktion med hensyn til hjemløshed og omsorg, der dækkes af §  

 105-institutioner, har der siden 1. april 1995 været hjemmel i bistandslovens  

 § 68 b dels til etablering af medhjælpsordninger i bosituationen dels til  

 etablering af dagforanstaltninger som væresteder o. lign. for personer med  

 særlige sociale vanskeligheder.
Om disse tilbud henvises der til 2  

 vejledninger af 31. marts 1995 fra Socialministeriet, nr. 43 om §  

 105-institutioner og nr. 44 om bl.a. § 68 b's medhjælpsordning og væresteder.
 Derudover har der siden 1. januar 1994 i Boligministeriets lovgivning  

 været særlige regler om kollektive bofællesskaber til grupper i samfundet,  

 der kan have svært ved at finde og fastholde en bolig på det sædvanlige  

 boligmarked, og som har behov for en fællesskabsbolig.
36. Medhjælpsordning, jf. § 68 b, stk. 1 Medhjælpen, der vil kunne knyttes til såvel bofælleskaber som andre  

 boformer, kan støtte med rådgivning og vejledning om almindelige daglige  

 funktioner som rengøring, personlig hygiejne og økonomi, men også bistå med  

 deltagelse i beskæftigelse og fritidsaktiviteter.
Endvidere kan i  

 arbejdsområdet indgå etablering af kontakter til omverden, familie, bekendte,  

 foreningsliv eller offentlige eller private tilbud, herunder behandling for  

 fysiske og psykiske lidelser samt for misbrug.
 Der vil således såvel i forhold til aktive stofmisbrugere som i forhold  

 til misbrugere i en efterbehandlingsfase med fordel kunne drages nytte af en  

 sådan ordning, hvor den pågældende støtteperson eventuelt kan være  

 misbrugeren bekendt fra opholdet på en behandlingsinstitution eller fra andre  

 sammenhænge.
37. Væresteder,jf. § 68 b, stk. 4 Som en forebyggende og støttende foranstaltning for stofmisbrugere kan en  

 kommune enten selv etablere og drive åbne være- og omsorgssteder eller  

 overlade opgaven til en selvejende institution, forening eller anden  

 gruppering, som kommunen så støtter med økonomiske tilskud, personale,  

 lokaler eller på anden vis.
 Brugerstyring eller anden brugerinvolvering fra deltagelse i  

 bestyrelsesarbejde til medvirken i den daglige drift som oprydning, salg samt  

 deltagelse i udadvendte aktiviter vil være særdeles relevant for misbrugere i  

 sådanne åbne tilbud.
 Væresteder kan placeres i byområder med stofmisbrugere og her fungere som  

 base for et opsøgende arbejde, som eksempel og motiverende faktor for andre,  

 aktive misbrugere samt som led i efterbehandlingen.
Det er imidlertid nok især som led i efterbehandlingen og gennem den  

 netværksskabende funktion, at væresteder kan være et værdifuldt element i den  

 samlede indsats på stofmisbrugsområdet.
Den støtte, tidligere stofmisbrugere  

 her kan yde hinanden, kan fx. ske i egentlige selvhjælpsgrupper.
Væresteder  

 kan tillige danne rammen for samarbejde med pårørende til stofmisbrugere.
 Mens en kommune selv kan drive værestederne mv. som et kommunalt tilbud,  

 kan en kommune også vælge at træffe aftale om driften med en forening eller  

 en anden gruppering, f.eks. en gruppe af metadonister eller tidligere  

 misbrugere.
 Det vil ofte være mest hensigtsmæssigt at overlade det til det frivillige  

 sociale arbejde, herunder tidligere misbrugere, selv at stå for denne type  

 væresteder, ikke mindst fordi den pågældende gruppe mennesker kan være mere  

 tilbøjelig til at søge til sådanne ikke-offentlige tilbud.
 Aktivering, revalidering mv.
38. Aktivering Der henvises til Socialministeriets bekendtgørelse nr. 150 af 8. marts  

 1995 af lov om kommunal aktivering samt Socialministeriets vejledning af 20.  

 april 1995 om lov om kommunal aktivering.
Er stofmisbrugeren kontanthjælpsmodtager, kan der bliver tale om  

 iværksættelse af kommunal aktivering.
Det er dog en forudsætning, at personen  

 ikke opfylder betingelserne for at blive revalideret efter bistandslovens §  

 43.
Unge under 25 år er alene omfattet af bestemmelserne i aktiveringsloven,  

 såfremt kontanthjælpen modtages på grund af ledighed.
Har den unge andre  

 sociale problemer, fx. behov for behandling på grund af misbrug eller behov  

 for revalidering, er der ikke pligt til at igangsætte aktivering efter lov om  

 kommunal aktivering.
Aktivering af unge under 25 år skal ske senest efter en  

 sammenhængende periode med 13 ugers kontanthjælp.
Tilbuddet skal være på  

 mindst 30 timer pr. uge i 6 måneder.
For personer, der er fyldt 25 år, er det ikke en betingelse for  

 aktiveringen, at kontanthjælpen modtages på grund af ledighed.
Også personer  

 med problemer ud over ledighed har ret til at få og pligt til at tage imod et  

 aktiveringstilbud.
Aktiveringen skal påbegyndes senest efter en  

 sammenhængende periode på 12 måneder med kontanthjælp.
Når der er udbetalt  

 kontanthjælp i en sammenhængende periode på 6 måneder, skal der udarbejdes en  

 individuel handlingsplan, som beskriver beskæftigelsesmålet.
Handlingsplanen  

 skal så vidt muligt udarbejdes i samarbejde mellem sagsbehandler og den  

 pågældende person.
Sigtet med handlingsplanen er, at den skal kunne hjælpe  

 kontanthjælpsmodtageren til at få et overblik over, hvordan pågældende kan  

 forbedre sine muligheder for at få arbejde.
Hvis dette ikke umiddelbart  

 skønnes muligt, fx. på grund af misbrugsproblemer eller eftervirkninger heraf  

 kan der være tale om at udarbejde en mere langsigtet handlingsplan, som  

 langsomt forbereder personen til arbejdsmarkedet.
Planen kan således beskrive  

 andre målsætninger end beskæftigelse, fx. hvordan personen ved andre former  

 for aktivitet kan forbedre sin livssituation, evt. således at der samtidig  

 lægges vægt på aktiviteter mv., der på lidt længere sigt kan øge modtagerens  

 chancer for beskæftigelse på arbejdsmarkedet.
For personer med svære  

 misbrugsproblemer bør sigtet i første omgang være at støtte vedkommende med  

 hensyn til boligforhold og andre basale sociale forhold, herunder  

 behandlingstilbud.
Parallelt med eller i forlængelse af denne indsats bør der  

 findes andre former for aktiveringsindsats i samarbejde med personen fx. i  

 projekter o. lign., hvor man modtager personer med tilsvarende problemer.
 Aktiveringstilbud:
Kommunerne har, jf. §§ 4 - 8 i lov om kommunal aktivering, mulighed for at  

 tilbyde - Jobtræning hos private eller offentlige arbejdsgivere - Individuel jobtræning hos private eller offentlige arbejdsgivere, i  

 beskæftigelsesprojekter mv.
- Deltagelse i særligt tilrettelagte uddannelsesaktiviteter - Særligt tilrettelagte aktiverende forløb - Deltagelse i frivillige og ulønnede aktiviteter 39. Revalidering Der henvises til §§ 43 - 45 og §§ 91 - 95 i Socialministeriets  

 bekendtgørelse nr. 1024 af 13. december 1994 om lov om social bistand samt  

 Socialministeriets vejledning nr. 211 af 30. november 1994 om hjælp efter  

 bistandslovens kapitel 10 (§§ 43-45).
 Revalidering består - kort beskrevet - i, at en person, hvis erhvervsevne  

 er nedsat af fysiske, psykiske eller sociale årsager, støttes i at kunne opnå  

 beskæftigelse på arbejdsmarkedet og derved få en acceptabel erhvervsmæssig  

 tilværelse.
 Det er en betingelse, at støtten er påkrævet af hensyn til personens  

 mulighed for fremtidig at klare sig selv og sørge for sin familie.
Som udgangspunkt er hjælp til revalidering subsidiær i forhold til hjælp  

 efter anden lovgivning.
Der kan således kun ydes hjælp efter bistandslovens §  

 43, når andre støttemuligheder ikke kan anvendes eller ikke er tilstrækkelige  

 til at bringe den pågældende ind på eller tilbage til arbejdsmarkedet.
 Om der kan ydes støtte til revalidering, herunder hvilken form for støtte  

 beror på en konkret og samlet vurdering af personens helbredsmæssige og  

 sociale situation, herunder uddannelsesniveau og tilknytning til  

 arbejdsmarkedet.
For misbrugere vil det ofte være den sociale faktor, der er afgørende ved  

 vurderingen af, om der skal iværksættes en revalidering.
Vurderingen af, om  

 en person alene på grund af en fastlåst social situation har brug for støtte,  

 må tage sit udgangspunkt i den enkeltes konkrete forhold.
Der skal her  

 navnlig tages stilling til, om der er tale om en så truet situation, at den  

 pågældende ikke selv kan løse sine problemer på en sådan måde, at pågældende  

 på længere sigt vil kunne opnå acceptable erhvervsmæssige vilkår for sig og  

 sin familie.
Behovet for revalidering må overvejes så tidligt som muligt.  

 Erfaringerne viser, at mulighederne for at gennemføre et revalideringsforløb  

 falder væsentligt, jo længere tid en socialt belastende situation får lov til  

 at fortsætte.
 Personer med særlige sociale vanskeligheder, herunder misbrugs- og/eller  

 kriminalitetsproblemer vil især gennem en forrevalideringsfase kunne  

 stabiliseres og erhvervsmodnes.
I forbindelse med behandling af stofmisbrugere er det vigtigt, at det i  

 forbindelse med en samlet behandlingsplan overvejes om og på hvilken måde,  

 der følges op med specielt støttende aktiviteter, der kan føre til en  

 integration i samfundet og i arbejdslivet.
En tilvænning til sociale  

 aktiviteter og tiltro til egne muligheder, fx. gennem daghøjskole- og  

 højskoleophold, kan i disse tilfælde være et uundværligt led i processen frem  

 mod en tilværelse uden tilbagefald til stofferne.
Elementerne i en revalidering kan være - Forrevalidering - Erhvervsplan og revalidering - Genoptræning - Revalidering på revalideringsinstitution - Revalideringshjælp til selvstændig virksomhed Inden der kan udarbejdes og iværksættes en erhvervsplan kan det ofte være  

 nødvendigt, at revalidenden gennemfører en forberedende revalidering med  

 henblik på afklaring af evner og muligheder eller med henblik på at blive  

 erhvervsmodnet.
Revalideringsforløbet beskrives i den forud fastlagte erhvervsplan, som  

 kommunen udarbejder i samarbejde med revalidenden.
Forløbet afhænger af det  

 individuelt fastsatte mål med revalideringen.
Det kan være enkelt eller være  

 sammensat af en række tilbud afhængig af hvilke initiativer, der er  

 nødvendige i den konkrete situation.
Revalideringen kan fx. bestå i  

 uddannelsesforløb, herunder faglige uddannelser, erhvervsuddannelse, kortere  

 og længerevarende uddannelser, højskoleophold mv., eller optræning/oplæring  

 på det almindelige arbejdsmarked.
 For personer, der har haft en tilknytning til arbejdsmarkedet, kan  

 revalidering bestå i en erhvervsmæssig genoptræning eller andre former for  

 genoptræning.
Revalidering på revalideringsinstitutioner er subsidiært i forhold til  

 revalidering i det almindelige uddannelsessystem eller på arbejdsmarkedet.  

 Revalideringsinstitutionerne har således til opgave at iværksætte  

 revalidering mv. for personer, der har ganske særlige behov.
Det kan fx være  

 personer med svære problemer p.g.a. af misbrug.
 Revalideringen kan i særlige tilfælde bestå i støtte til etablering af  

 selvstændig virksomhed, når det drejer sig om personer med de fornødne  

 forretningsmæssige forudsætninger.
40. Beskæftigelse på særlige vilkår Der henvises til §§ 91 - 95 i Socialministeriets bekendtgørelse nr. 1024  

 af 13. december 1994 om lov om social bistand, Socialministeriets cirkulære  

 af 17. december 1986 om bistandslovens bestemmelser om institutioner under  

 amtskommunerne samt Socialministeriets cirkulære nr. 208 af 14. december 1993  

 om ændring af cirkulære om bistandslovens bestemmelser om institutioner under  

 amtskommunerne.
 Efter bistandsloven § 91 kan der til personer med nedsat erhvervsevne, der  

 ikke oppebærer førtidspension, etableres individuel beskyttet beskæftigelse  

 på arbejdsmarkedet.
 Det må i almindelighed forudsættes, at de personer, der henvises til  

 beskyttet beskæftigelse efter 50/50-ordningen, har gennemgået et eller flere  

 revalideringsforsøg, der ikke har ført til beskæftigelse, eller at  

 revalidering er skønnet uigennemførlig.
 Personer, der modtager førtidspension, kan få tilbud om individuel  

 beskyttet beskæftigelse på arbejdsmarkedet.
 For personer, der er for svage til beskæftigelse på arbejdsmarkedet (og i  

 beskyttede enkeltpladser), kan der etableres varig beskæftigelse på  

 beskyttede værksteder.
Tavshedspligt og videregivelse af  

 oplysninger For en mere detaljeret gennemgang af reglerne på området henvises til  

 Socialministeriets vejledning om hjælp til børn og unge.
41. Tavshedspligt Enhver, der virker eller har virket i offentlig tjeneste eller hverv, har  

 tavshedspligt med hensyn til fortrolige oplysninger, jf. straffelovens § 152.  

 Sådanne personer er herudover omfattet af forvaltningslovens regler om  

 tavshedspligt.
 Til den offentlige forvaltning henregnes også selvejende institutioner,  

 der har indgået driftsoverenskomst, fx. efter § 96, stk. 2.
Godkendte opholdssteder, herunder familiepleje efter § 66 samt private  

 institutioner uden driftsoverenskomst efter § 96, stk. 4, er derimod ikke en  

 del af den offentlige forvaltning.
De ansatte her er således ikke undergivet  

 de ovenfor nævnte regler om tavshedspligt, men de kan være omfattet af andre  

 regler som fx. straffelovens § 152 a, der bestemmer, at § 152 finder  

 tilsvarende anvendelse på dem, der i øvrigt er eller har været beskæftiget  

 med opgaver, der udføres efter aftale med en offentlig myndighed, samt de  

 almindelige regler om beskyttelse af oplysninger om private forhold, jf.  

 straffelovens § 264 d.
42. Videregivelse og indhentelse af fortrolige  

 oplysninger At en oplysning er fortrolig, er ikke ensbetydende med, at videregivelse i  

 intet tilfælde må ske.
Den almindelige regel går ud på, at videregivelse kan  

 ske i det omfang, videregivelsen ikke er uberettiget.
Efter straffelovens §  

 152 e foreligger der fx. ikke en krænkelse af tavshedspligten, hvis den  

 pågældende er forpligtet til at videregive oplysningen eller handler i  

 berettiget varetagelse af åbenbar almeninteresse eller af eget eller andres  

 tarv.
Visse former for videregivelse er nærmere reguleret i forvaltningsloven og  

 i registerlovgivningen.
Der kan skelnes mellem tre former for videregivelse:
 - Videregivelse af fortrolige oplysninger fra en forvaltningsmyndighed til  

 en anden forvaltningsmyndighed.
 - Udveksling af fortrolige oplysninger mellem personer eller enheder inden  

 for samme forvaltningsmyndighed.
 - Videregivelse fra en forvaltningsmyndighed til en udenfor stående  

 (ikke-forvaltningsmyndighed).
43. Videregivelse fra en forvaltningsmyndighed til en  

 anden Forvaltningslovens § 28 opdeler fortrolige oplysninger i 2 kategorier,  

 nemlig i oplysninger om rent private forhold og i almindeligt fortrolige  

 oplysninger.
 Efter § 28, stk. 1, må oplysninger om enkeltpersoners rent private  

 forhold, herunder oplysninger om race, religion og hudfarve, om politiske,  

 foreningsmæssige, seksuelle og strafbare forhold samt oplysninger om  

 helbredsforhold, væsentlige sociale problemer og misbrug af nydelsesmidler og  

 lignende, som hovedregel ikke videregives til en anden forvaltningsmyndighed.  

 Oplysninger om rent private forhold kan dog videregives i 4 nedenfor nævnte  

 tilfælde, jf. forvaltningslovens § 28, stk. 2.
 Af hensyn til tillidsforholdet og samarbejdet med de berørte personer kan  

 der dog være grund til først at søge samtykke til videregivelse af fortrolige  

 oplysninger indhentet i videre omfang, end hvad der er påkrævet efter loven.  

 Hvis dette ikke lykkes, må der tages stilling til, om betingelserne for at  

 videregive de pågældende oplysninger uden samtykke er opfyldt.
 - Samtykke jf. § 28, stk. 2, nr. 1.
Den person, oplysningerne angår, kan give samtykke til videregivelsen.
Et  

 samtykke skal efter § 28, stk. 4, i almindelighed være skriftligt og  

 indeholde oplysning om, hvilken type oplysninger der må videregives, til hvem  

 oplysningerne må videregives og til hvilket formål.
Kravet om skriftlighed  

 kan dog fraviges, når sagens karakter eller omstændighederne i øvrigt taler  

 derfor.
Et samtykke bortfalder senest 1 år efter, at det er givet.
 Der skal i denne forbindelse henvises til det i indledningen nævnte  

 cirkulære fra Sundhedsstyrelsen om ordination af afhængighedsskabende  

 lægemidler, hvorefter metadonbehandling kan gøres betinget af  

 stofmisbrugerens samtykke til videregivelse af oplysninger til andre  

 myndigheder.
 - Det følger af lov eller bestemmelser fastsat i henhold til lov, at  

 oplysningen skal videregives, jf. § 28, stk. 2, nr. 2.
 Der er i en række love regler om, at en myndighed uden samtykke kan  

 indhente fortrolige oplysninger fra andre, herunder fra andre  

 forvaltningsmyndigheder, til brug for sagsbehandlingen.
Som eksempel på en sådan bestemmelse inden for de sociale område kan  

 nævnes bistandslovens § 17. Efter denne bestemmelse kan det pålægges  

 ansøgeren at skaffe en lægeerklæring samt pålægge ansøgeren at medvirke til  

 sagens oplysning i øvrigt.
Andre, der har kendskab til forholdene, kan  

 endvidere afkræves oplysninger, som må anses for nødvendige for sagens  

 behandling, herunder at indhente sygehusjournaler eller udskrifter heraf.
 En så vidtgående bestemmelse bør dog normalt kun bruges af den sociale  

 myndighed, når det har vist sig umuligt at opnå samtykke, og det samtidig  

 skønnes, at oplysningerne er absolut nødvendige.
 - Videregivelsen sker til berettiget varetagelse af private eller  

 offentlige interesser, der klart overstiger hensynet til de interesser, der  

 begrunder hemmeligholdelse, herunder hensynet til den, oplysningen angår, jf.  

 § 28, stk. 2, nr. 3.
 Ved anvendelse af denne bestemmelse må foretages en afvejning af på den  

 ene side den interesse, som den, oplysningen vedrører, har i, at oplysningen  

 hemmeligholdes, og på den anden side karakteren og betydningen af de private  

 eller offentlige interesser, der kan begrunde, at oplysningen videregives til  

 en anden forvaltningsmyndighed.
Spørgsmålet om anvendelse af reglen foreligger bl.a. i tilfælde, hvor den,  

 som oplysningen vedrører, vil have en interesse i, at oplysningen ikke  

 videregives, og hvor det derfor ikke er muligt at opnå samtykke hertil.
Det  

 kan fx dreje sig om videregivelse af oplysninger til politiet.
Ved afgørelsen  

 af, om videregivelse efter denne undtagelsesbestemmelse kan ske, skal  

 medarbejderen på den ene side tage hensyn til vigtigheden af hemmeligholdelse  

 af oplysningen, og på den anden side de modstående hensyn til offentlige  

 eller private interesser, der taler for videregivelse, herunder hensynet til  

 at hjælpe den pågældende.
 - Videregivelsen er et nødvendigt led i sagens behandling eller nødvendig  

 for, at en myndighed kan gennemføre tilsyns- eller kontrolopgaver, jf. § 28,  

 stk. 2, nr. 4.
 Denne undtagelsesbestemmelse har bl.a. til formål at sikre, at der kan  

 videregives fortrolige oplysninger i forbindelse med ankebehandlingen af en  

 sag, eller hvis det er nødvendigt at forelægge sagen for en anden myndighed  

 til udtalelse, inden den afgøres.
 Efter forvaltningslovens § 28, stk. 3, må andre fortrolige oplysninger end  

 de, der er nævnt i § 28, stk. 1, - ud over de situationer, der er nævnt i §  

 28, stk. 2, - kun videregives til en anden forvaltningsmyndighed, når det må  

 antages, at oplysningen vil være af væsentlig betydning for  

 modtagermyndighedens virksomhed eller for en afgørelse, som myndigheden skal  

 træffe.
Almindeligt fortrolige oplysninger, som fx. oplysninger om økonomiske  

 forhold og om sociale problemer, der ikke kan betegnes som væsentlige, kan  

 således videregives uden samtykke i noget videre omfang, end hvad der gælder  

 for de særligt følsomme oplysninger om enkeltpersoners rent private forhold.  

 Adgangen til videregivelse til anden forvaltningsmyndighed er imidlertid ikke  

 fri.
Der må kun ske videregivelse i det omfang, der er et sagligt behov for  

 det.
44. Udveksling af fortrolige oplysninger inden for  

 samme forvaltningsmyndighed Når bortses fra ansøgningssager, jf. nedenfor, må adgangen til at udveksle  

 fortrolige oplysninger inden for samme myndighed bedømmes på grundlag af  

 forvaltningslovens § 27 og § 32.
 Adgangen til at udveksle fortrolige oplysninger inden for samme myndighed  

 er forholdsvis vid, men ikke helt fri.
Efter bestemmelsen i § 32 må den, der virker inden for den offentlige  

 forvaltning, ikke i den forbindelse skaffe sig fortrolige oplysninger, som  

 ikke er af betydning for udførelsen af den pågældendes opgaver.
Bestemmelsen  

 sondrer ikke mellem forskellige kategorier af fortrolige oplysninger.  

 Bestemmelsen er ikke til hinder for, at flere sagsbehandlere samarbejder om  

 løsning af sagerne, eller at sædvanlige sagsbehandlingsrutiner følges.
45. Ansøgningssager Forvaltningslovens § 29 indeholder særlige regler om ansøgningssager.  

 Bestemmelserne bygger på det synspunkt, at en ansøger i almindelighed selv må  

 bestemme, hvilke oplysninger om rent private forhold (§ 28, stk. 1-  

 oplysninger) der inddrages i en sag, som den pågældende selv har rejst ved  

 ansøgning.
 Udgangspunktet er, at oplysninger om ansøgerens rent private forhold ikke  

 må indhentes i ansøgningssager, medmindre den pågældende ansøger giver  

 samtykke til indhentningen.
Der skal ikke blot foreligge samtykke til indhentning af sådanne  

 oplysninger fra andre forvaltningsmyndigheder, men også til indhentning fra  

 dele af den samme myndighed.
Inden for den kommunale forvaltning vil hvert af  

 de udvalg, der nedsættes, og de dertil hørende forvaltninger i relation til  

 forvaltningslovens § 29 udgøre en selvstændig forvaltningsgren.
Dette  

 indebærer fx, at socialforvaltningen i almindelighed skal have ansøgerens  

 samtykke for at kunne indhente oplysninger om ansøgerens rent private forhold  

 fra andre dele af den kommunale forvaltning.
 Giver ansøgeren samtykke til indhentning, kan den myndighed, som  

 oplysningerne skal indhentes fra, videregive oplysningerne uden at indhente  

 samtykke efter § 28 til selve videregivelsen.
Nægter ansøgeren at give tilladelse til, at oplysningerne indhentes, vil  

 det typisk have den virkning, at ansøgningen ikke vil kunne imødekommes eller  

 dog ikke imødekommes fuldt ud.
Dette må ansøgeren naturligvis gøres bekendt  

 med.
Bestemmelsen i § 29, stk. 2, indeholder 2 undtagelser fra hovedreglen om,  

 at indhentning af § 28, stk. 1-oplysninger om ansøgeren kun kan ske med  

 samtykke fra denne.
Indhentning kan således ske uden samtykke, hvis det  

 følger af lov eller af bestemmelser fastsat i henhold til lov, eller hvis  

 særlige hensyn til ansøgeren eller tredjemand klart overstiger ansøgerens  

 interesse i, at oplysningen ikke indhentes.
Disse undtagelser bør kun anvendes i helt særlige tilfælde.
Det er fx.  

 forudsat, at myndighederne i ansøgningssager normalt også indhenter samtykke  

 fra ansøgeren, selv om der måtte være hjemmel til at indhente oplysningerne  

 uden samtykke.
Dette gælder dog ikke, hvis de reale hensyn, der ligger bag  

 den specielle hjemmel til indhentning, taler herimod.
Selv om de sociale  

 myndigheder i bistandslovens § 17, der også gælder i ansøgningssager inden  

 for bistandsloven, har hjemmel til at indhente oplysninger, bør der således i  

 almindelighed indhentes samtykke fra ansøgeren, før oplysningerne indhentes.
46. Videregivelse fra en forvaltningsmyndighed til en  

 udenforstående Forvaltningslovens videregivelsesregler regulerer spørgsmålet om en  

 udveksling af oplysninger mellem forvaltningsmyndigheder.
De nævnte bestemmelser i forvaltningsloven regulerer ikke direkte  

 spørgsmålet om videregivelse fra en forvaltningsmyndighed til en  

 udenforstående.
Spørgsmålet om videregivelse til en  

 ikke-forvaltningsmyndighed må, medmindre de pågældende oplysninger er  

 omfattet af særlige tavshedspligtsforskrifter, bedømmes på grundlag af  

 forvaltningslovens § 27, jf. straffelovens § 152. Ved vurderingen af  

 videregivelsens berettigelse i sådanne tilfælde kan forvaltningslovens regler  

 i § 28 ff. tillægges en vis vejledende betydning.
Klageregler 47. Amtsrådets afgørelser Amtsrådets afgørelser efter bistandsloven kan indbringes for Den Sociale  

 Ankestyrelse, medmindre andet er bestemt i loven.
Afgørelser om fastsættelse  

 af det generelle serviceniveau, herunder om, hvilke pladser der skal være til  

 rådighed for amtskommunens indbyggere og takstfastsættelse for tilbuddene,  

 kan dog ikke indbringes for anden administrativ klagemyndighed, jfr.  

 bistandslovens § 15, stk. 6.
 Klage over amtrådets afgørelser om tilbud om dag-og døgnbehandling efter §  

 68 a, stk. 2, vil således kunne indbringes for Den Sociale Ankestyrelse.
 Det er forudsat, at amtsrådet samarbejder med kommunalbestyrelsen i  

 opholdskommunen om, hvilket tilbud der findes mest hensigtsmæssigt at yde  

 misbrugeren i det konkrete tilfælde.
 Skulle der opstå uenighed mellem en kommune og en amtskommune om  

 iværksættelse af tilbud til den enkelte stofmisbruger, vil kommunen i medfør  

 af lovens § 15 a kunne indbringe amtsrådets afgørelse for Den Sociale  

 Ankestyrelse.
48. Kommunalbestyrelsens afgørelser I tilfælde, hvor amtsrådet har overladt det til kommunalbestyrelsen at  

 tilbyde støtte til stofmisbrugere med ophold i kommunen, gælder de  

 almindelige klageregler for afgørelser truffet af kommunalbestyrelsen, jfr.  

 bistandslovens § 15, stk. 1.
 Kommunalbestyrelsens afgørelser om visitation til stofmisbrugsbehandling  

 vil således kunne indbringes for det sociale ankenævn.
Det sociale ankenævns afgørelser kan ikke indbringes for anden  

 administrativ myndighed.
Den sociale Ankestyrelse kan dog optage en sag til  

 behandling, når Ankestyrelsen skønner, at sagen er af principiel eller  

 generel betydning, jfr. § 15, stk. 3.
49. Andre sociale tilbud Der henvises til de klageregler, som gælder for de enkelte sociale tilbud.
Finansieringsregler 50. Rådgivning og opsøgende arbejde Udgifter til rådgivning, vejledning og opsøgende arbejde afholdes endeligt  

 af den myndighed, der udfører opgaven, jf. §§ 28 og 29 sammenholdt med §§  

 133, stk.1, og 135, stk. 2 51. §§ 66- og 96-tilbud, herunder private  

 institutioner uden driftsoverenskomst Udgifterne ved visitation efter § 68 a, stk. 2 og 4, til ophold i §  

 66-tilbud eller § 96, stk. 2- og 4 -tilbud, afholdes af amt og kommune med 50  

 pct. til hver, jf. § 135, stk. 6, 1. pkt.
Af udgiften til ophold på  

 institutioner efter § 96, stk. 2, betaler kommunerne en takst, der fastsættes  

 for et regnskabsår ad gangen på grundlag af institutionernes budgetter.
Denne  

 takst skal svare til 50 pct. af udgifterne ved opholdet, jf. § 135, stk. 3 52. Bistandslovens § 46 a og pensionslovens § 17 Det har hidtil efter bistandslovens § 46 a og pensionslovens § 17 i en vis  

 udstrækning været muligt at finansiere døgnophold på private institutioner  

 uden driftsoverenskomst.
 Med de ændrede finansieringsregler for behandling på private institutioner  

 uden driftsoverenskomst vil finansiering efter disse regler kun kunne  

 anvendes til stofmisbrugsbehandling i ganske enkelte undtagelsestilfælde.  

 Behandlingsophold, der er truffet beslutning om efter disse regler før 1.  

 januar 1996, bør afsluttes efter disse regler, således at en kommune  

 bibeholder ansvaret indtil opholdet er afsluttet.
53. Omsorgs- og netværksarbejde Udgifterne ved medhjælpsordninger og drift af eller tilskud til væresteder  

 mv., jf. § 68 b afholdes af kommune og amt med 50 pct. til hver.
Statistik 54. Ny landsdækkende statistikordning For at forbedre det statistiske og videnskabelige grundlag for  

 tilrettelæggelsen af indsatsen for stofmisbrugere har Sundhedsstyrelsen i  

 samarbejde med Socialministeriet og Amtsrådsforeningen taget initiativ til at  

 oprette en landsdækkende narkotikadatabase og en landsdækkende statistik og  

 opfordret amterne til at medvirke.
 Amterne er anmodet om at oprette et lokalt register, der kan videregive  

 data til den landsdækkende statistik over stofmisbrugere i behandling og i  

 tilknytning hertil søge godkendelse af registerforskrifter i  

 Registertilsynet.
 Ved delegation af ansvaret for stofmisbrugerbehandling til kommunen efter  

 § 68 a, stk 4, overtager kommunen amtets opgaver, der er knyttet til denne  

 behandling, herunder indberetningen til den landsdækkende statistik over  

 stofmisbrugere i stofmisbrugsbehandling.
 Det må ved delegation sikres, at opgaven med registrering og indberetning  

 fortsat varetages, og det kan fx. aftales, om kommunen indberetter til amtet  

 eller direkte til Sundhedsstyrelsen med kopi til amtet.
 Såfremt kommunen ikke er omfattet af amtets registerforskrifter, må  

 kommunen selv udarbejde forskrifter og søge om godkendelse.
 Det anbefales at amtet yder bistand til kommunen omkring indberetningen  

 med henblik på ensartet registrering og procedure.
