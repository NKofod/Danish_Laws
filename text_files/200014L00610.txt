Betænkning afgivet af  

 Arbejdsmarkedsudvalget den 23. maj 2001 Betænkning over Forslag til lov om gennemførelse af  

 deltidsdirektivet [af arbejdsministeren (Ove Hygum)] 1. Ændringsforslag Arbejdsministeren har stillet 1 ændringsforslag om  

 deling af lovforslaget og 3 yderligere ændringsforslag til det delte  

 lovforslag.
Et flertal i udvalget (S, SF, DF, RV, EL og KRF) har  

 tiltrådt delingen af lovforslaget.
 Udvalget anmoder om, at lovforslaget henvises til fornyet  

 udvalgsbehandling efter 2. behandling.
2. Udvalgsarbejdet Lovforslaget blev fremsat den 29. marts 2001 og var til 1.  

 behandling den 19. april 2001. Lovforslaget blev efter 1. behandling henvist  

 til behandling i Arbejdsmarkedsudvalget.
Møder Udvalget har behandlet lovforslaget i 6 møder.
Høring Et udkast til lovforslaget har inden fremsættelsen  

 været sendt i høring, og arbejdsministeren sendte den 5. marts  

 2001 dette udkast til udvalget, jf. alm. del   bilag 226. Den 29. marts 2001  

 sendte arbejdsministeren de indkomne høringssvar til udvalget.
Skriftlige henvendelser Udvalget har i forbindelse med udvalgsarbejdet modtaget  

 skriftlige henvendelser fra:
Akademikernes Centralorganisation (AC), Akademikernes Centralorganisation (AC), Finanssektorens  

 Arbejdsgiverforening (FA), Funktionærernes og Tjenestemændenes  

 Fællesråd (FTF) og Sammenslutningen af Landbrugets  

 Arbejdsgiverforening og Håndværksrådet.
 Arbejdsministeren har over for udvalget kommenteret de  

 skriftlige henvendelser.
Deputationer Endvidere har Akademikernes Centralorganisation (AC),  

 Finanssektorens Arbejdsgiverforening (FA), Funktionærernes og  

 Tjenestemændenes Fællesråd (FTF) og Sammenslutningen af  

 Landbrugets Arbejdsgiverforening samt Funktionærernes og  

 Tjenestemændenes Fællesråd (FTF) mundtligt over for  

 udvalget redegjort for deres holdning til lovforslaget.
Spørgsmål Udvalget har stillet 37 spørgsmål til  

 arbejdsministeren til skriftlig besvarelse, som denne har besvaret. 3 af  

 udvalgets spørgsmål og arbejdsministerens svar herpå er  

 optrykt som bilag 2 til betænkningen.
3. Indstillinger og politiske bemærkninger Et mindretal i udvalget (S, SF og RV) indstiller  

 lovforslaget til vedtagelse med de stillede ændringsforslag.
 Socialistisk Folkepartis medlem af udvalget støtter  

 en vedtagelse af begge lovforslag (A) og (B). SF ser lovforslaget som det  

 første åbenlyse eksempel på, at regeringen har erkendt, at  

 implementering af EU-direktiver på arbejdsmarkedsområdet volder  

 så store problemer for den danske arbejdsmarkedsmodel med udstrakt  

 vægt på arbejdsmarkedsaftaler mellem faglige organisationer og  

 arbejdsgiverorganisationer, at lovimplementering er nødvendig på  

 områder, der i den danske model er aftalestof.
Lovforslagets implementering af deltidsdirektivet sker  

 ikke udelukkende via aftaler og overenskomster, som det i sin tid skete med  

 arbejdstidsdirektivet.
Det erkendes, at direktivet kun kan implementeres  

 forsvarligt i forhold til EU-jura ved, at der lovgives på et  

 område, som ellers i den danske arbejdsmarkedsmodel henhører  

 under overenskomster og aftaler.
SF er enig i denne beklagelige politiske  

 erkendelse.
Når det, mod SF s ønske, er nødvendigt  

 med en kombination af aftale- og lovregulering, støtter SF et princip  

 om, at der skal kunne ske implementering via overenskomster m.v. uden  

 bindende lovregler, så langt som det er muligt for parterne.
Dette  

 princip lever lovforslaget op til.
Dernæst, og her er der tale om brud med den danske  

 model på en, desværre, nødvendig måde, fordi Danmark  

 er og vil være med i EU, bør lovgivningen i videst muligt omfang  

 henvise områder uden overenskomstmæssig implementering til  

 implementering svarende til sammenlignelige områder med  

 overenskomstmæssig implementering.
Dette sekundære princip lever  

 lovforslaget også op til.
Dog fremgår det ikke af lovforslaget,  

 hvorvidt dette princip vil blive fortolket liberalt eller restriktivt, hvad  

 angår stillingtagen til, hvad der kan betegnes som sammenlignelige  

 områder.
SF har forstået, at arbejdsministeren er indstillet  

 på at imødekomme SF s ønske om en liberal tolkning  

 på dette område.
Såfremt der sker en udstrakt aftaleimplementering og  

 dette kombineres med en liberal praksis vedrørende godkendelse af  

 ansøgninger, jf. § 2, stk. 4, vil det være et stærkt  

 begrænset område, hvor der skal ske implementering ved brug af  

 LO-DA-aftalen.
For en del af dette område vil der være tale om  

 medarbejdergrupper, der, hvad angår løn- og arbejdsforhold i  

 øvrigt, vil være tættere på andre overenskomster,  

 end overenskomster indgået på LO-DA-området.
Derfor finder  

 SF det kritisabelt og beklageligt, at disse grupper henvises til en  

 LO-DA-aftale.
SF skal dog gøre opmærksom på, at de faglige  

 organisationer selv har to alternative muligheder at vælge for at  

 undgå dette, nemlig henholdsvis overenskomst- eller aftalemæssig  

 implementering og ansøgning, jf. § 2, stk. 4 (eventuelt baseret  

 på mindre overenskomster eller firmaoverenskomster på et  

 sammenligneligt område).
SF beklager, at ikke mindst Dansk Arbejdsgiverforening har  

 blokeret for, at lovgivningen kunne støtte sig på en langt  

 bredere aftale mellem et så bredt udsnit af overenskomstbærende  

 organisationer som muligt.
Hvis der fremover som med deltidsdirektivet skal  

 ske implementering af direktiver via lov og Dansk Arbejdsgiverforening ikke  

 ændrer signaler på dette område, frygter SF, at dette kan  

 bane vej for en særlig undergravning af den danske aftalemodel, nemlig  

 en praksis, hvor udvalgte hovedorganisationer, som slet ikke eller  

 næsten slet ikke er overenskomstbærende, tildeles rollen som dem,  

 der skal lægge grundlaget for regulering på områder, som  

 normalt i den danske model sker via overenskomsterne.
 SF har ønsket spørgsmål 24, 25 og 26  

 til arbejdsministeren og dennes svar herpå optrykt som bilag til  

 betænkningen.
Et andet mindretal i udvalget (V) vil  

 redegøre for sin stilling til lovforslaget og til de under nr. 1 og 4  

 stillede ændringsforslag.
Mindretallet vil stemme for de under nr. 2 og  

 3 stillede ændringsforslag.
Et tredje mindretal i udvalget (KF) vil  

 redegøre for sin stilling til lovforslaget og til de under nr. 1 og 4  

 stillede ændringsforslag.
Mindretallet vil stemme for de under nr. 2 og  

 3 stillede ændringsforslag.
Et fjerde mindretal i udvalget (DF) vil ved 2.  

 behandling redegøre for sin stilling til det under A nævnte  

 lovforslag og indstiller det under B nævnte lovforslag til  

forkastelse ved 3. behandling.
Mindretallet vil stemme for de stillede  

 ændringsforslag.
 Et femte mindretal i udvalget (CD) vil ved 3.  

 behandling stemme hverken for eller imod det under A nævnte lovforslag,  

 men vil stemme for det under nr. 2 stillede ændringsforslag.  

 Mindretallet indstiller det under B nævnte lovforslag til  

forkastelse ved 3. behandling.
Et sjette mindretal i udvalget (EL) indstiller det  

 under A nævnte lovforslag til forkastelse ved 3. behandling, men  

 vil stemme for det under nr. 2 stillede ændringsforslag.
Mindretallet  

 vil redegøre for sin stilling til det under nr. 3 stillede  

 ændringsforslag.
Mindretallet indstiller det under B nævnte  

 lovforslag til vedtagelse med det under nr. 4 stillede  

 ændringsforslag.
 Mindretallet støtter ændringsforslag nr. 1,  

 der deler lovforslaget i to klart adskilte dele.
Den ene del af lovforslaget (A) handler om  

 gennemførelse af deltidsdirektivet ad lovgivningens vej.
Der er tale  

 om et brud med den hidtil gældende praksis i forbindelse med  

 implementering af EU-direktiver, der griber ind i overenskomstsystemet  

 på arbejdsmarkedet.
Den hidtidige praksis har været, at  

 direktiverne er implementeret via overenskomstsystemet.
Lovforslaget er  

 udtryk for en almengørelse af nogle aftaler på arbejdsmarkedet  

 og sætter således den frie forhandlingsret ud af kraft.
Der er  

 som sådan tale om en understregning af, at EU´s direktivstyring  

 på arbejdsmarkedet er uforeneligt med det danske overenskomstsystem,  

 der bygger på overenskomstparternes forhandlings- og konfliktret.  

 Derfor er Enhedslisten imod lovforslag A.
Den anden del af lovforslaget (B) handler om en  

 ændring i funktionærloven, hvorefter den nedre timegrænse  

 for deltidsansatte i funktionærlovens forstand ændres fra 15 til  

 8 timer.
Denne ændring er uafhængig af implementering af  

 deltidsdirektivet og vil forbedre forholdene for mange deltidsansatte  

 funktionærer.
 Enhedslisten havde foretrukket, at dette forslag var  

 fremsat uafhængigt af forslaget om implementering af deltidsdirektivet.  

 Samtidig må Enhedslisten udtrykke forundring over, at regeringen  

 forsøger at binde et sådant forslag, der medfører  

 forbedringer for en gruppe af lønmodtagere, op på et EU-direktiv  

 i stedet for selvstændigt at forholde sig til indholdet i dansk  

 lovgivning.
 Enhedslisten er også forundret over den procedure,  

 der gør, at regeringen ikke sender et forslag til ændring af  

 funktionærloven ud i høring som et selvstændigt forslag,  

 således at arbejdsmarkedets parter kan forholde sig til tid og tempo i  

 en sådan ændring.
 Men set som et selvstændigt forslag om forbedringer  

 af funktionærloven kan Enhedslisten støtte denne del af  

 lovforslaget.
 Et syvende mindretal i udvalget (KRF) vil ved 3.  

 behandling stemme hverken for eller imod det under A nævnte lovforslag,  

 men vil stemme for det under nr. 2 stillede ændringsforslag og stemme  

 hverken for eller imod det under nr. 3 stillede ændringsforslag.  

 Mindretallet indstiller det under B nævnte lovforslag til  

forkastelse ved 3. behandling, men vil stemme for det under nr. 4  

 stillede ændringsforslag.
 Demokratisk Folkeparti var på tidspunktet for  

 betænkningens afgivelse ikke repræsenteret med medlemmer i  

 udvalget og havde dermed ikke adgang til at komme med indstillinger eller  

 politiske udtalelser i betænkningen.
 En oversigt over Folketingets sammensætning er  

 optrykt i betænkningen.
4. Ændringsforslag med bemærkninger Ændringsforslag Af	arbejdsministeren, tiltrådt af flertal (S, SF,  

 DF, RV EL og KRF):
a Ændringsforslag om deling af lovforslaget 1) Lovforslaget deles i to lovforslag med følgende  

 titler og indhold:
 A. »Forslag til lov om  

 gennemførelse af deltidsdirektivet« omfattende noten til titlen, §§ 1-5 og 8 samt bilag A-D.
 B. »Forslag til lov om  

 ændring af lov om retsforholdet mellem arbejdsgivere og  

 funktionærer og lov om værnepligtsorlov og om orlov til  

 FN-tjeneste m.v. (Ændring af timegrænse)« omfattende §§ 6 og 7.
 Af	arbejdsministeren, tiltrådt af udvalget:
b Ændringsforslag til det under A nævnte  

 lovforslag Til § 2 2) I stk. 1, 3. pkt., ændres »Aftalen« til: »Denne aftale«.
[Teknisk justering] Af	arbejdsministeren, tiltrådt af et flertal (S, V,  

 KF, SF, DF og RV):
 3) Efter bilag B indsættes:
» RÅDETS DIREKTIV 97/81/EF af 15. december 1997 om rammeaftalen vedrørende deltidsarbejde, der er  

 indgået af Unice, CEEP og EFS (Bilag: Rammeaftale om deltidsarbejde) Senere ændringer: Ændret ved 398L0023 (EFT L  

 131 5. maj 1998, s.10) (Bilag 2) RÅDETS DIREKTIV 97/81/EF af 15. december 1997 om  

 rammeaftalen vedrørende deltidsarbejde, der er indgået af Unice,  

 CEEP og EFS RÅDET FOR DEN EUROPÆISKE UNION HAR - under henvisning til aftalen om social- og  

 arbejdsmarkedspolitikken, der er knyttet som bilag til protokol (nr. 14) om  

 social- og arbejdsmarkedspolitikken, som igen er knyttet som bilag til  

 traktaten om oprettelse af Det Europæiske Fællesskab,  

 særlig artikel 4, stk. 2, under henvisning til forslag fra  

 Kommissionen, og ud fra følgende betragtninger:
(1) Med udgangspunkt i protokol (nr. 14) om social- og  

 arbejdsmarkedspolitikken, er medlemsstaterne, bortset fra Det Forenede  

 Kongerige Storbritannien og Nordirland, i det følgende benævnt  

 »medlemsstaterne«, som ønsker at fortsætte på den kurs,  

 der er udstukket ved socialpagten af 1989, blevet indbyrdes enige om en  

 aftale om social- og arbejdsmarkedspolitikken; (2) arbejdsmarkedets parter kan i henhold til artikel 4,  

 stk. 2, i aftalen om social- og arbejdsmarkedspolitikken i fællesskab  

 anmode om, at aftaler, der indgås på fællesskabsplan,  

 bliver iværksat ved en afgørelse, som Rådet træffer  

 på forslag af Kommissionen; (3) i punkt 7 i fællesskabspagten om arbejdstagernes  

 grundlæggende arbejdsmarkedsmæssige og sociale rettigheder er det  

 blandt andet fastsat, at »etableringen af det indre marked skal føre til en  

 forbedring af arbejdstagernes leve- og arbejdsvilkår inden for  

 Fællesskabet.
Dette skal opnås ved indbyrdes tilnærmelse  

 på et stadigt stigende niveau af disse vilkår, bl.a. med hensyn  

 til andre former for arbejde end tidsubegrænset arbejde, såsom  

 tidsbegrænset arbejde, deltidsarbejde, vikararbejde og  

 sæsonarbejde«; (4) Rådet har hverken truffet afgørelse om  

 forslaget til direktiv vedrørende konkurrencefordrejninger i  

 forbindelse med visse ansættelsesforhold (1), som ændret (2)  

 eller om forslaget til direktiv om arbejdsvilkårene i forbindelse med  

 visse ansættelsesforhold (3); (5) i konklusionerne fra Det Europæiske Råds  

 møde i Essen understreges det, at det er nødvendigt at  

 træffe foranstaltninger med henblik på at fremme  

 beskæftigelse og lige muligheder for kvinder og mænd, og det  

 henstilles, at der træffes foranstaltninger, som tager sigte på  

 »fremme af vækstens evne til at øge beskæftigelsen gennem  

 en mere fleksibel tilrettelæggelse af arbejdet, således at der  

 både tages hensyn til arbejdstagernes ønsker og de  

 konkurrencemæssige krav«; (6) Kommissionen har i overensstemmelse med artikel 3,  

 stk. 2, i aftalen om social- og arbejdsmarkedspolitikken konsulteret  

 arbejdsmarkedets parter på fællesskabsplan om de mulige  

 retningslinjer for en fællesskabsindsats vedrørende fleksibel  

 arbejdstid og arbejdstagernes sikkerhed; (7) Kommissionen har efter denne konsultation ment, at en  

 fællesskabsindsats var ønskelig og har derpå igen  

 konsulteret arbejdsmarkedets parter på fællesskabsplan om  

 indholdet af det påtænkte forslag i overensstemmelse med artikel  

 3, stk. 3, i den pågældende aftale; (8) de generelle tværfaglige organisationer  

 (Sammenslutningen af Industri- og Arbejdsgiverorganisationer i Europa  

 (Unice), Det Europæiske Center for Offentlige Virksomheder (CEEP) og  

 Den Europæiske Faglige Samarbejdsorganisation (EFS)) har ved et  

 fælles brev af 19. juni 1996 meddelt Kommissionen, at de ønskede  

 at indlede den proces, der er omhandlet i artikel 4 i aftalen om social- og  

 arbejdsmarkedspolitikken; de anmodede ved et fælles brev af 12. marts  

 1997 Kommissionen om en yderligere frist på tre måneder;  

 Kommissionen indrømmede dem en sådan frist; (9) omtalte faglige organisationer indgik den 6. juni 1997  

 en rammeaftale om deltidsarbejde, og de har til Kommissionen fremsendt en  

 fælles anmodning om, at rammeaftalen iværksættes i  

 overensstemmelse med artikel 4, stk. 2, i aftalen om social- og  

 arbejdsmarkedspolitikken; (10) Rådet har i sin resolution af 6. december 1994  

 om visse perspektiver for en social- og arbejdsmarkedspolitik for Den  

 Europæiske Union: Bidrag til økonomisk og social konvergens i  

 Unionen (4) anmodet arbejdsmarkedets parter om at være sig bevidst, at  

 de selv har mulighed for at indgå overenskomster, eftersom de som regel  

 er tættere på de sociale og arbejdsmarkedsmæssige problemer  

 og den sociale og arbejdsmarkedsmæssige virkelighed; (11) de underskrivende parter har ønsket at  

 indgå en rammeaftale om deltidsarbejde og har opregnet de generelle  

 principper og minimumskravene for deltidsarbejde; de har givet udtryk for, at  

 de er villige til at skabe en generel ramme, som skal have til formål  

 at sikre, at der ikke diskrimineres mod deltidsansatte, og medvirke til at  

 fremme mulighederne for deltidsarbejde på et grundlag, der er  

 acceptabelt for såvel arbejdsgiverne som arbejdstagerne; (12) arbejdsmarkedets parter har villet lægge  

 særlig vægt på deltidsarbejde, men har samtidig  

 tilkendegivet, at de har til hensigt at overveje, om det er nødvendigt  

 med lignende aftaler for andre fleksible arbejdsformer; (13) i konklusionerne fra Det Europæiske Råds  

 møde i Amsterdam har stats- og regeringscheferne for Den  

 Europæiske Union givet udtryk for, at de er yderst tilfredse med den  

 aftale, som arbejdsmarkedets parter har indgået om deltidsarbejde; (14) en passende retsakt til gennemførelse af  

 rammeaftalen er et direktiv i henhold til artikel 189 i traktaten; direktivet  

 er med hensyn til det tilsigtede mål bindende for medlemsstaterne, men  

 overlader det til de nationale instanser at bestemme form og midler; (15) i overensstemmelse med subsidiaritetsprincippet og  

 proportionalitetsprincippet, som er nævnt i traktatens artikel 3B, kan  

 målene for direktivet ikke i tilstrækkelig grad opfyldes af  

 medlemsstaterne og kan derfor bedre gennemføres på  

 fællesskabsplan; direktivet overskrider ikke det, der er  

 nødvendigt for at nå målene; (16) med hensyn til de begreber, der anvendes i  

 rammeaftalen, uden at de er nøje defineret der, overlades det efter  

 dette direktiv til medlemsstaterne at definere disse begreber i  

 overensstemmelse med national ret og/eller praksis, som det er  

 tilfældet med andre direktiver, der er vedtaget på det sociale  

 område, og hvor der anvendes tilsvarende begreber, under  

 forudsætning af at de pågældende definitioner er i  

 overensstemmelse med rammeaftalens indhold; (17) Kommissionen har i overensstemmelse med sin  

 meddelelse af 14. december 1993 om gennemførelsen af protokol (nr. 14)  

 om social- og arbejdsmarkedspolitikken og sin meddelelse af 18. september  

 1996 om udviklingen af den sociale dialog på fællesskabsplan  

 udarbejdet sit forslag til direktiv under hensyntagen til de underskrivende  

 parters repræsentative status og lovmæssigheden af hver enkelt  

 bestemmelse i rammeaftalen; (18) Kommissionen har udarbejdet sit forslag til direktiv  

 under iagttagelse af artikel 2, stk. 2, i aftalen om social- og  

 arbejdsmarkedspolitikken, hvori det hedder, at det i social- og  

 arbejdsmarkedslovgivningen skal »undgås at pålægge  

 administrative, finansielle og retlige byrder af en sådan art, at de  

 hæmmer oprettelse og udvikling af små og mellemstore  

 virksomheder«; (19) Kommissionen har i overensstemmelse med sin  

 meddelelse af 14. december 1993 om gennemførelsen af protokol (nr. 14)  

 om social- og arbejdsmarkedspolitikken underrettet Europa-Parlamentet og  

 sendt det teksten til forslaget til direktiv med rammeaftalen; (20) Kommissionen har ligeledes underrettet Det  

 Økonomiske og Sociale Udvalg; (21) efter rammeaftalens § 6, stk. 1, kan medlemsstaterne  

 og/eller arbejdsmarkedets parter opretholde eller indføre gunstigere  

 bestemmelser; (22) efter rammeaftalens § 6, stk. 2, kan  

 gennemførelsen af nærværende direktiv ikke begrunde en  

 forringelse af forholdene i den enkelte medlemsstat; (23) i fællesskabspagten om arbejdstagernes  

 grundlæggende arbejdsmarkedsmæssige og sociale rettigheder  

 anerkendes betydningen af at bekæmpe alle former for  

 forskelsbehandling, herunder forskelsbehandling på grund af køn,  

 hudfarve, race og religiøs, politisk eller anden overbevisning; (24) i artikel F, stk. 2, i traktaten om Den  

 Europæiske Union hedder det, at »Unionen respekterer de  

 grundlæggende rettigheder, således som de garanteres ved den  

 europæiske konvention til beskyttelse af menneskerettigheder og  

 grundlæggende frihedsrettigheder, og således som de følger  

 af medlemsstaternes fælles forfatningsmæssige traditioner, som  

 generelle principper for fællesskabsretten«; (25) medlemsstaterne kan efter fælles anmodning fra  

 arbejdsmarkedets parter overlade det til dem at gennemføre  

 nærværende direktiv, under forudsætning af at de  

 træffer alle de nødvendige foranstaltninger for på et  

 hvilket som helst tidspunkt at være i stand til at sikre de resultater,  

 der er foreskrevet i nærværende direktiv; (26) iværksættelsen af rammeaftalen bidrager  

 til gennemførelse af de mål, der er omhandlet i artikel 1 i  

 aftalen om social- og arbejdsmarkedspolitikken UDSTEDT FØLGENDE DIREKTIV:
Artikel 1 Nærværende direktiv har til formål at  

 iværksætte rammeaftalen vedrørende deltidsarbejde, der  

 blev indgået den 6. juni 1997 mellem de generelle tværfaglige  

 organisationer (Unice, CEEP og EFS), og som er vedlagt som bilag.
Artikel 2 1. Medlemsstaterne sætter de nødvendige love  

 og administrative bestemmelser i kraft for at efterkomme  

 nærværende direktiv senest den 20. januar 2000 eller sikrer sig  

 senest denne dato, at arbejdsmarkedets parter har indført de  

 nødvendige bestemmelser ad aftalemæssig vej, idet  

 medlemsstaterne skal træffe de nødvendige foranstaltninger for  

 på et hvilket som helst tidspunkt at være i stand til at sikre de  

 resultater, der er foreskrevet i dette direktiv.
De underretter straks  

 Kommissionen herom.
Medlemsstaterne kan om nødvendigt for at tage  

 hensyn til særlige vanskeligheder eller til gennemførelse af  

 kollektive overenskomster disponere over maksimalt et år yderligere.
De  

 skal straks underrette Kommissionen om disse forhold.
De i første  

 afsnit nævnte love og bestemmelser skal ved vedtagelsen indeholde en  

 henvisning til nærværende direktiv eller skal ved  

 offentliggørelsen ledsages af en sådan henvisning.
De  

 nærmere regler for henvisningen fastsættes af  

 medlemsstaterne.
 2. Medlemsstaterne meddeler Kommissionen teksten til de  

 vigtigste nationale bestemmelser, som de vedtager eller har vedtaget på  

 dette direktivs område.
Artikel 3 Dette direktiv træder i kraft på dagen for  

 offentliggørelsen i De Europæiske Fællesskabers  

 Tidende.
Artikel 4 Dette direktiv er rettet til medlemsstaterne.
 Udfærdiget i Bruxelles, den 15. december 1997.
På Rådets vegne J.-C.
JUNCKER Formand (1) EFT C 224 af 8. 9. 1990, s. 6.
 (2) EFT C 305 af 5. 12. 1990, s. 8.
 (3) EFT C 224 af 8. 9. 1990, s. 4.
 (4) EFT C 368 af 23. 12. 1994, s. 6.
BILAG SAMMENSLUTNINGEN AF INDUSTRI- OG  

 ARBEJDSGIVERORGANISATIONER I EUROPA DEN EUROPÆISKE FAGLIGE SAMARBEJDSORGANISATION DET EUROPÆISKE CENTER FOR OFFENTLIG VIRKSOMHED RAMMEAFTALE OM DELTIDSARBEJDE Indledning Denne rammeaftale er et bidrag til den overordnede  

 europæiske beskæftigelsesstrategi.
Deltidsarbejde har haft en  

 betydelig indvirkning på beskæftigelsen i de senere år.
Af  

 denne grund har parterne bag aftalen givet denne type arbejde en høj  

 grad af opmærksomhed.
Det er parternes hensigt at overveje behovet for  

 tilsvarende aftaler i relation til andre typer af fleksibelt arbejde.
I erkendelse af de forskellige forhold i medlemsstaterne  

 samt af, at deltidsarbejde er særlig udbredt i visse sektorer og  

 aktiviteter, fastlægger denne aftale de generelle principper og  

 minimumsforskrifter i relation til deltidsarbejde.
Aftalen illustrerer  

 parternes ønske om at etablere en generel ramme for fjernelse af  

 forskelsbehandling af deltidsansatte og bistå udviklingen af  

 mulighederne for deltidsarbejde på et grundlag, der er acceptabelt for  

 arbejdsgivere og arbejdstagere.
Denne aftale vedrører  

 ansættelsesvilkårene for deltidsansatte, idet det erkendes, at  

 anliggender vedrørende lovpligtig social sikring besluttes af  

 medlemsstaterne.
I relation til princippet om ligebehandling har aftalens  

 parter bemærket sig udtalelsen om beskæftigelse fra Det  

 Europæiske Råds møde i Dublin i december 1996, hvori  

 Rådet bl.a. understregede behovet for at gøre sociale  

 sikringsordninger mere beskæftigelsesvenlige ved at »udvikle  

 socialsikringssystemer, der kan tilpasses nye arbejdsmønstre og give  

 en passende social beskyttelse til de berørte personer«.
Denne aftales  

 parter finder, at denne erklæring bør realiseres.
 EPS, Unice og CEEP anmoder Kommissionen om at  

 forelægge denne rammeaftale for Rådet, således at  

 Rådet ved en afgørelse gør disse forskrifter bindende i  

 de medlemsstater, der er parter i aftalen om social- og  

 arbejdsmarkedspolitikken, der er knyttet som bilag til protokol (nr. 14) om  

 social- og arbejdsmarkedspolitikken, som igen er knyttet som bilag til  

 traktaten om oprettelse af Det Europæiske Fællesskab.
Parterne i nærværende aftale anmoder  

 Kommissionen om i sit forslag om iværksættelse af aftalen at bede  

 medlemsstaterne sætte de nødvendige love og administrative  

 bestemmelser i kraft for at efterkomme Rådets afgørelse senest  

 to år efter vedtagelsen eller sikre sig (1), at arbejdsmarkedets parter  

 inden udgangen af denne periode har indført de nødvendige  

 foranstaltninger ad aftalemæssig vej.
Medlemsstaterne kan om  

 nødvendigt, for at tage hensyn til særlige vanskeligheder eller  

 til gennemførelse ved kollektiv overenskomst, råde over  

 maksimalt et år yderligere for at efterkomme denne  

 afgørelse.
 Med forbehold af de nationale domstoles og Domstolens  

 beføjelser anmoder parterne til denne aftale om, at ethvert  

 spørgsmål, der vedrører fortolkningen af denne aftale  

 på europæisk plan, i første omgang af Kommissionen  

 henvises til parterne med henblik på afgivelse af en udtalelse  

 herom.
Generelle betragtninger 1. Under henvisning til aftalen om social- og  

 arbejdsmarkedspolitikken, der er knyttet som bilag til protokol (nr. 14) om  

 social- og arbejdsmarkedspolitikken, som igen er knyttet som bilag til  

 traktaten om oprettelse af Det Europæiske Fællesskab,  

 særlig artikel 3, stk. 4, og artikel 4, stk. 2, og ud fra  

 følgende betragtninger:
 2. I henhold til artikel 4, stk. 2, i aftalen om social-  

 og arbejdsmarkedspolitikken kan iværksættelsen af aftaler, der  

 indgås på fællesskabsplan finde sted efter fælles  

 anmodning fra de underskrivende parter ved en afgørelse, som  

 Rådet træffer på forslag af Kommissionen.
 3. I sit andet høringsdokument vedrørende  

 fleksibilitet i arbejdstiden og sikring af arbejdstagere bekendtgjorde  

 Kommissionen sin hensigt om at foreslå en fællesskabsretsakt.
 4. Konklusionerne fra Det Europæiske Råds  

 møde i Essen understregede behovet for foranstaltninger til fremme af  

 såvel beskæftigelsen som ligestillingen for mænd og kvinder  

 og opfordrede til foranstaltninger med sigte på »fremme af  

 vækstens evne til at øge beskæftigelsen gennem en mere  

 fleksibel tilrettelæggelse af arbejdet, således at der både  

 tages hensyn til arbejdstagerens ønsker og de konkurrencemæssige  

 krav«.
 5. Denne aftales parter lægger vægt på  

 foranstaltninger, der letter adgangen til deltidsarbejde for mænd og  

 kvinder med henblik på forberedelse til pensionering, forening af  

 arbejds- og familieliv samt udnyttelse af uddannelsesmuligheder med henblik  

 på forbedring af deres kvalifikationer og karrieremuligheder til  

 gensidig fordel for arbejdsgivere og arbejdstagere og på en måde,  

 som understøtter virksomhedernes udvikling.
 6. Denne aftale overlader det til medlemsstaterne og til  

 arbejdsmarkedets parter at tage stilling til  

 gennemførelsesbestemmelserne til efterlevelse af disse generelle  

 principper, minimumsforskrifter og bestemmelser, således at der kan  

 tages hensyn til forholdene i den enkelte medlemsstat.
 7. Denne aftale tager hensyn til, at det er  

 nødvendigt at forbedre social- og arbejdsmarkedspolitikken, at fremme  

 fællesskabsøkonomiens konkurrenceevne og at undgå at  

 pålægge administrative, finansielle og retlige byrder af en  

 sådan art, at de hæmmer oprettelse og udvikling af små og  

 mellemstore virksomheder.
 8. Arbejdsmarkedets parter er bedst placeret til at finde  

 løsninger, som imødekommer arbejdsgivernes og arbejdstagernes  

 behov, og de bør følgelig have en særlig rolle i  

 forbindelse med gennemførelsen og anvendelsen af denne aftale.
 DE UNDERSKRIVENDE PARTER HAR INDGÅET FØLGENDE  

 AFTALE:
§ 1: Formål Formålet med nærværende rammeaftale  

 er:
a) at skabe grundlag for en fjernelse af  

 forskelsbehandling af deltidsansatte og en forbedring af kvaliteten af  

 deltidsarbejde b) at lette udviklingen af deltidsarbejde på  

 frivillig basis og bidrage til en fleksibel tilrettelæggelse af  

 arbejdstiden på en måde, der tager hensyn til behovene hos  

 arbejdsgivere og arbejdstagere.
§ 2: Anvendelsesområde 1. Denne aftale finder anvendelse på alle  

 deltidsansatte, der har en ansættelseskontrakt eller et  

 ansættelsesforhold, som er defineret ved lov, kollektiv aftale eller  

 gældende praksis i den enkelte medlemsstat.
2. Medlemsstaterne kan, efter høring af  

 arbejdsmarkedets parter i overensstemmelse med national lovgivning,  

 kollektive aftaler eller praksis, og/eller arbejdsmarkedets parter kan  

 på passende niveau i overensstemmelse med national  

 arbejdsmarkedspraksis af objektive grunde helt eller delvist undtage  

 deltidsansatte, der arbejder som løst ansatte, fra denne aftales  

 bestemmelser.
Sådanne undtagelser bør tages op til overvejelse  

 med jævne mellemrum med henblik på at fastlægge, om de  

 objektive grunde herfor stadig er til stede.
§ 3: Definitioner I denne aftale forstås ved 1) »deltidsansat« en ansat, hvis normale arbejdstid,  

 beregnet på en ugentlig basis eller i gennemsnit over en  

 ansættelsesperiode på op til et år, er lavere end den  

 normale arbejdstid for en sammenlignelig fuldtidsansat 2) »en sammenlignelig fuldtidsansat« en fuldtidsansat i  

 samme virksomhed, der har samme type ansættelseskontrakt eller  

 ansættelsesforhold, og som er involveret i samme eller tilsvarende  

 arbejde/beskæftigelse, idet der tages hensyn til andre forhold, der kan  

 omfatte anciennitet, kvalifikationer/færdigheder.
Hvor der ikke findes  

 nogen sammenlignelig fuldtidsansat i samme virksomhed, skal sammenligningen  

 ske ved henvisning til den kollektive aftale, der finder anvendelse, eller -  

 hvis en sådan ikke foreligger - i overensstemmelse med national  

 lovgivning, kollektive aftaler eller praksis.
§ 4: Princippet om ikke-forskelsbehandling 1. Hvad angår ansættelsesvilkår,  

 må deltidsansatte ikke behandles på en mindre gunstig måde  

 end sammenlignelige fuldtidsansatte, udelukkende fordi de arbejder på  

 deltid, medmindre forskelsbehandlingen er begrundet i objektive forhold.
 2. Hvor det er hensigtsmæssigt, gælder  

 princippet om pro rata temporis.
 3. Gennemførelsesbestemmelserne til efterlevelse af  

 denne artikel defineres af medlemsstaterne og/eller arbejdsmarkedets parter  

 under hensyntagen til fællesskabsret, national ret, kollektive aftaler  

 og praksis.
4. Når det er berettiget af objektive grunde, kan  

 medlemsstaterne, efter høring af arbejdsmarkedets parter i  

 overensstemmelse med national lovgivning eller praksis, og/eller  

 arbejdsmarkedets parter kan, hvor det er hensigtsmæssigt, gøre  

 adgangen til særlige ansættelsesvilkår afhængig af  

 betingelser såsom anciennitet, arbejdstid eller indtjening.
Betingelser  

 i relation til deltidsansattes adgang til særlige  

 ansættelsesvilkår bør tages op til overvejelse med  

 jævne mellemrum under hensyntagen til princippet om  

 ikke-forskelsbehandling som anført i § 4, stk. 1.
§ 5: Muligheder for deltidsarbejde 1. I relation til denne aftales § 1 og princippet om  

 ikke-forskelsbehandling mellem deltids- og fuldtidsansatte a) bør medlemsstaterne, efter høring af  

 arbejdsmarkedets parter i overensstemmelse med national lovgivning eller  

 praksis, identificere og tage op til overvejelse hindringer af juridisk eller  

 administrativ art, der kan begrænse mulighederne for deltidsarbejde, og  

 hvor det er hensigtsmæssigt, fjerne disse hindringer b) bør arbejdsmarkedets parter, inden for deres  

 kompetenceområde og via de i kollektive aftaler fastsatte procedurer,  

 identificere og tage op til overvejelse hindringer, der kan begrænse  

 mulighederne for deltidsarbejde, og hvor det er hensigtsmæssigt fjerne  

 disse hindringer.
 2. En arbejdstagers afvisning af at blive overført  

 fra fuldtids- til deltidsarbejde eller omvendt bør ikke i sig selv  

 repræsentere en gyldig begrundelse for afskedigelse, uden at dette  

 berører muligheden for afskedigelse i overensstemmelse med national  

 lovgivning, kollektive aftaler eller praksis af andre årsager,  

 såsom dem der måtte opstå som følge af den  

 berørte virksomheds driftskrav.
 3. Så vidt muligt bør arbejdsgiverne tage  

 følgende op til overvejelse:
a) anmodninger fra arbejdstagerne om overførsel fra  

 fuldtids- til deltidsarbejde, der bliver ledig i virksomheden b) anmodninger fra arbejdstagerne om overførsel fra  

 deltids- til fuldtidsarbejde eller om en forøgelse af deres  

 arbejdstid, hvis muligheden opstår c) tilvejebringelse af rettidig information om ledige  

 deltids- og fuldtidsstillinger i virksomheden med henblik på at lette  

 overførsel fra fuld tid til deltid eller omvendt d) foranstaltninger til lettelse af adgangen til  

 deltidsarbejde på alle niveauer i virksomheden, herunder faglærte  

 stillinger og lederstillinger, og hvor det er hensigtsmæssigt til  

 lettelse af deltidsansattes adgang til erhvervsfaglig uddannelse med henblik  

 på at øge deres karrieremuligheder og erhvervsfaglige  

 mobilitet e) tilvejebringelse af hensigtsmæssig information om  

 deltidsarbejde i virksomheden til eksisterende organer, der  

 repræsenterer arbejdstagerne.
§ 6: Afsluttende bestemmelser 1. Medlemsstaterne og/eller arbejdsmarkedets parter kan  

 opretholde eller indføre bestemmelser, der er gunstigere end dem, der  

 er fastsat i denne aftale.
2. Gennemførelsen af bestemmelserne i denne aftale  

 udgør ikke en gyldig begrundelse for at sænke det generelle  

 niveau for beskyttelse af arbejdstagerne på det område, der  

 dækkes af denne aftale.
Dette berører ikke medlemsstaternes  

 og/eller arbejdsmarkedets parters ret til under hensyn til udviklingen at  

 udarbejde afvigende love og administrative eller aftaleretlige bestemmelser  

 og berører ikke anvendelsen af § 5, stk. 1, så længe  

 princippet om ikke-forskelsbehandling som udtrykt i § 4, stk. 1,  

 efterleves.
 3. Denne aftale berører ikke arbejdsmarkedets  

 parters ret til på det relevante plan, herunder på  

 europæisk plan, at indgå aftaler om tilpasning og/eller  

 supplering af bestemmelserne heri på en måde, der tager  

 højde for de berørte parters specifikke behov.
 4. Denne aftale gælder med forbehold af mere  

 specifikke fællesskabsbestemmelser og i særdeleshed  

 fællesskabsbestemmelser vedrørende ligebehandling af eller lige  

 muligheder for mænd og kvinder.
 5. Forebyggelse og behandling af tvister og klager som  

 følge af anvendelsen af denne aftale sker i overensstemmelse med  

 national ret, kollektive aftaler og gældende praksis.
 6. De underskrivende parter tager denne aftale op til  

 revision fem år efter datoen for Rådets afgørelse,  

 såfremt en af aftalens parter anmoder herom.
(1) Jf. artikel 2, stk. 4, i aftalen om social- og  

 arbejdsmarkedspolitikken i traktaten om oprettelse af Det Europæiske  

 Fællesskab.« [Lovens brugervenlighed] Af	arbejdsministeren, tiltrådt af et flertal (S,  

 SF, DF, RV, EL og KRF):
c Ændringsforslag til det under B nævnte  

 lovforslag Ny paragraf 4) Efter § 7 indsættes som ny paragraf:
» Loven træder i kraft dagen efter bekendtgørelsen i  

 Lovtidende.« Bemærkninger Til nr. 1 og 4 På baggrund af de faldne bemærkninger under 1.  

 behandling foreslås lovforslaget delt i 2 lovforslag.
I  

 ændringsforslag nr. 4 foreslås indsat en bestemmelse om  

 ikrafttræden af lovforslag B.
Det er en konsekvens af  

 ændringsforslaget om deling af lovforslaget.
Til nr. 2 Den foreslåede ændring er af ren teknisk  

 karakter.
Formålet med ændringen er, at det klart fremgår,  

 at den aftale, der omtales, er den statslige deltidsaftale og ikke aftalen  

 mellem LO og DA.
Til nr. 3 Der er under behandlingen af lovforslaget peget på,  

 at en lønmodtager på det statslige område efter den  

 foreliggende lovtekst kan have vanskeligheder med at få et overblik  

 over hvilke rettigheder, der er gældende for vedkommende, jf.  

 spørgsmål nr. 27 med tilhørende bilag og svaret  

 herpå.
Som følge heraf foreslås det at optrykke den  

 statslige deltidsaftale i sin helhed inkl. dennes bilag - deltidsdirektivet  

 med rammeaftale.
Poul Erik Dyrlund (S)  

  Ole Vagn Christensen (S)  Carsten Hansen (S)  

  Bjarne Laustsen (S) fmd.  

  Anne-Marie Meldgaard (S)  Ole Sohn (SF) nfmd.  

 Susanne Clemensen (CD)  Anders Samuelsen (RV)  

  Jette Gottlieb (EL)  Charlotte Antonsen (V)  

  Eva Kjer Hansen (V)  Ulla Tørnæs (V)  

  Jens Vibjerg (V) Knud Erik Kirkegaard (KF)  

  Pia Christmas-Møller (KF)  Klaus Kjær (DF)  

  Ole M.
Nielsen (KRF) Demokratisk Folkeparti havde ikke medlemmer i  

 udvalget.
Folketingets sammensætning Socialdemokratiet (S) 64 * Det Radikale Venstre (RV) 7 Venstre, Danmarks Liberale Parti (V) 43 * Enhedslisten (EL) 5 Det Konservative Folkeparti (KF) 17 ** Kristeligt Folkeparti (KRF) 4 Socialistisk Folkeparti (SF) 13 Demokratisk Folkeparti (DMF) 1 Dansk Folkeparti (DF) 10 Valgt på Færøerne (FÆR) 1 Centrum-Demokraterne (CD) 8 Uden for partierne (UP) 6 * Heraf 1 medlem valgt i Grønland ** Heraf 1 medlem valgt på  

 Færøerne Bilag 1 Oversigt over bilag vedrørende L 214 Bilagsnr.
Titel 1 Høringssvar fra arbejdsministeren 2 Henvendelse af 10/4-01 fra Funktionærernes og Tjenestemændenes  

 Fællesråd (FTF) 3 Tentativ køreplan for udvalgets behandling af lovforslaget 4 Henvendelse af 19/4-01 fra Akademikernes Centralorganisation (AC) 5 Spm. 1 om deltidsansatte timelæreres omfattelse af  

 deltidsdirektivet, til arbejdsministeren 6 Notat om forslag til Rådets direktiv om rammeaftalen  

 vedrørende deltidsarbejde fra december 1997 7 Beretning om implementering af arbejdstidsdirektivet fra december 1996 8 Spm. 2 om begrundelsen for at samle lovforslaget i ét forslag, til  

 arbejdsministeren Spm. 3 om kommentarer til høringssvarene, til arbejdsministeren Spm. 4 om fjernelse af barrierer for deltidsansatte, til arbejdsministeren Spm. 5 om overenskomster, der udelukker muligheden for deltidsarbejde, til  

 arbejdsministeren Spm. 6 om ministerens syn på overenskomstaftalers udelukkelse af  

 deltidsarbejde, til arbejdsministeren Spm. 7 om konsekvensvurdering i forbindelse med behandling af direktivet,  

 til arbejdsministeren Spm. 8 om, hvor stort timetallet ville være, hvis 15-timersreglen  

 skulle ændres, til arbejdsministeren Spm. 9 om EU-dom fra 1988 til brug som argument for nedsættelse af  

 15-timersreglen, til arbejdsministeren Spm. 10 om ny fortolkning af direktivet vedrørende 15-timersreglen,  

 til arbejdsministeren Spm. 11 om oplysninger fra EU-Kommissionen, til arbejdsministeren Spm. 12 om indirekte diskrimination i forbindelse med 15-timersreglen, til  

 arbejdsministeren Spm. 13 om antallet af deltidsansatte, som vil blive berørt af en  

 eventuel nedsættelse af timegrænsen, til arbejdsministeren Spm. 14 om en nedsættelse af timetallets betydning for udbuddet af  

 job inden for forskellige brancher, til arbejdsministeren Spm. 15 om de samlede udgifter for erhvervslivet, når konsekvenser  

 for ændring af opsigelsesvarsler og nye rettigheder medregnes, til  

 arbejdsministeren 9 Henvendelse af 23/4-01 fra Akademikernes Centralorganisation (AC),  

 Finanssektorens Arbejdsgiverforening (FA), Funktionærernes og  

 Tjenestemændenes Fællesråd (FTF) og Sammenslutningen af  

 Landbrugets Arbejdsgiverforening (SALA) 10 Spm. 16 om kommentar til henvendelse af 23/4-01 fra Akademikernes  

 Centralorganisation (AC), Finanssektorens Arbejdsgiverforening (FA),  

 Funktionærernes og Tjenestemændenes Fællesråd (FTF)  

 og Sammenslutningen af Landbrugets Arbejdsgiverforening (SALA), til  

 arbejdsministeren 11 Spm. 17 om LO og DA's accept af deltidsdirektivet, til arbejdsministeren 12 Spm. 18 om, hvorfor implementering af deltidsdirektivet kræver  

 lovgivning i modsætning til arbejdstidsdirektivet, til  

 arbejdsministeren Spm. 19 om LO/DA-aftalen, til arbejdsministeren 13 Samrådsspm.
A om implementering via lovgivning og for den valgte  

 model, til arbejdsministeren Samrådsspm.
B om ministerens syn på de forskellige modeller  

 foreslået af AC, FA, FTF og SALA, til arbejdsministeren 14 Spm. 20 om løn- og ansættelsesvilkårene for  

 timelærere ved de højere læreanstalter, til  

 arbejdsministeren Spm. 21 om aftaleret på timelærernes løn- og  

 ansættelsesvilkår, til arbejdsministeren Spm. 22 om, hvorvidt timelærere ved universiteter og andre  

 højere læreanstalter ikke betragtes som »løstansatte«, til arbejdsministeren 15 Svar på spm. 1 om deltidsansatte timelæreres omfattelse af  

 deltidsdirektivet, fra arbejdsministeren 16 Svar på spm. 2 om begrundelsen for at samle lovforslaget i ét  

 forslag, fra arbejdsministeren Svar på spm. 3 om kommentarer til høringssvarene, fra  

 arbejdsministeren Svar på spm. 4 om fjernelse af barrierer for deltidsansatte, fra  

 arbejdsministeren Svar på spm. 5 om overenskomster, der udelukker muligheden for  

 deltidsarbejde, fra arbejdsministeren Svar på spm. 6 om ministerens syn på overenskomstaftalers  

 udelukkelse af deltidsarbejde, fra arbejdsministeren Svar på spm. 7 om konsekvensvurdering i forbindelse med behandling  

 af direktivet, fra arbejdsministeren Svar på spm. 8 om, hvor stort timetallet ville være, hvis  

 15-timersreglen skulle ændres, fra arbejdsministeren Svar på spm. 9 om EU-dom fra 1988 til brug som argument for  

 nedsættelse af 15-timersreglen, fra arbejdsministeren Svar på spm. 10 om ny fortolkning af direktivet vedrørende  

 15-timersreglen, fra arbejdsministeren Svar på spm. 11 om oplysninger fra EU-Kommissionen, fra  

 arbejdsministeren Svar på spm. 12 om indirekte diskrimination i forbindelse med  

 15-timersreglen, fra arbejdsministeren Svar på spm. 13 om antallet af deltidsansatte, som vil blive  

 berørt af en eventuel nedsættelse af timegrænsen, fra  

 arbejdsministeren Svar på spm. 14 om en nedsættelse af timetallets betydning for  

 udbuddet af job inden for forskellige brancher, fra arbejdsministeren Svar på spm. 15 om de samlede udgifter for erhvervslivet, når  

 konsekvenser for ændring af opsigelsesvarsler og nye rettigheder  

 medregnes, fra arbejdsministeren 17 Svar på spm. 16 om kommentar til henvendelse af 23/4-01 fra  

 Akademikernes Centralorganisation (AC), Finanssektorens Arbejdsgiverforening  

 (FA), Funktionærernes og Tjenestemændenes Fællesråd  

 (FTF) og Sammenslutningen af Landbrugets Arbejdsgiverforening (SALA), fra  

 arbejdsministeren 18 Svar på spm. 17 om LO og DA's accept af deltidsdirektivet, fra  

 arbejdsministeren 19 Svar på spm. 18 om, hvorfor implementering af deltidsdirektivet  

 kræver lovgivning i modsætning til arbejdstidsdirektivet, fra  

 arbejdsministeren Svar på spm. 19 om LO/DA-aftalen, fra arbejdsministeren 20 Svar på spm. 20 om løn- og ansættelsesvilkårene  

 for timelærere ved de højere læreanstalter, fra  

 arbejdsministeren Svar på spm. 21 om aftaleret på timelærernes løn-  

 og ansættelsesvilkår, fra arbejdsministeren Svar på spm. 22 om, hvorvidt timelærere ved universiteter og  

 andre højere læreanstalter ikke betragtes som »løstansatte«, fra arbejdsministeren 21 Spm. 23 om redegørelse for, hvordan andre EU-lande har  

 implementeret deltidsdirektivet, til arbejdsministeren Spm. 24 om hjemmel til, at medlemmer af et forbund eller en  

 hovedorganisation omfattes af en kollektiv overenskomst, til  

 arbejdsministeren Spm. 25 om, hvorvidt en overenskomst for en specifik gruppe af  

 længerevarende uddannet personale kan anvendes for personer i det  

 private, til arbejdsministeren Spm. 26 om, hvad aftalen i lovforslagets tekst vil referere til,  

 såfremt aftalen mellem LO og DA opsiges, udløber, genforhandles  

 eller ændres, til arbejdsministeren 22 Notat fra foretræde den 2/5-01 23 Spm. 27 om kommentar til notat fra foretræde 2/5-01, til  

 arbejdsministeren 24 Spm. 28 om oversendelse af talepapir til brug for besvarelse af  

 samrådsspørgsmål A og B, til arbejdsministeren 25 Spm. 29 om, hvorvidt timelønnede deltidsansatte timelærere  

 ved højere læreranstalter er omfattet af de rettigheder, der er  

 indeholdt i direktivet, til arbejdsministeren 26 Spm. 30 om regeringens vurderinger af forslagets konsekvenser, til  

 arbejdsministeren Spm. 31, om der foreligger indirekte diskrimination af deltidsansatte, til  

 arbejdsministeren Spm. 32 om typer af begrænsninger i adgangen til deltidsarbejde, som  

 LO har medtaget ved angivelsen af den anførte procent, til  

 arbejdsministeren Spm. 33 om retvisende tal i forhold til den gruppe af ansatte, som vil  

 blive berørt af en ændring af timegrænsen, til  

 arbejdsministeren Spm. 34 om vurdering af konsekvenser for funktionærloven, til  

 arbejdsministeren Spm. 35 regeringens forpligtelse til at oplyse Folketinget om  

 konsekvenserne af et direktivforslag, til arbejdsministeren Spm. 36 om formålet med at afvente parternes  

 implementeringsforhandlinger, til arbejdsministeren 27 Ændringsforslag fra arbejdsministeren 28 Svar på spm. 23 om redegørelse for, hvordan andre EU-lande  

 har implementeret deltidsdirektivet, fra arbejdsministeren Svar på spm. 24 om hjemmel til, at medlemmer af et forbund eller en  

 hovedorganisation omfattes af en kollektiv overenskomst, fra  

 arbejdsministeren Svar på spm. 25 om, hvorvidt en overenskomst for en specifik gruppe  

 af længerevarende uddannet personale kan anvendes for personer i det  

 private, fra arbejdsministeren Svar på spm. 26 om, hvad aftalen i lovforslagets tekst vil referere  

 til, såfremt aftalen mellem LO og DA opsiges, udløber,  

 genforhandles eller ændres, fra arbejdsministeren 29 Svar på spm. 28 om oversendelse af talepapir til brug for besvarelse  

 af samrådsspørgsmål A og B, fra arbejdsministeren 30 Svar på spm. 29 om, hvorvidt timelønnede deltidsansatte  

 timelærere ved højere læreranstalter er omfattet af de  

 rettigheder, der er indeholdt i direktivet, fra arbejdsministeren 31 Henvendelse af 7/5-01 fra Håndværksrådet 32 Spm. 37 om kommentar til henvendelse af 7/5-01 fra  

 Håndværksrådet, til arbejdsministeren 33 Ændringsforslag fra arbejdsministeren 34 Svar på spm. 27 om kommentar til notat fra foretræde 2/5-01,  

 fra arbejdsministeren 35 Svar på spm. 30 om regeringens vurderinger af forslagets  

 konsekvenser, fra arbejdsministeren Svar på spm. 31, om der foreligger indirekte diskrimination af  

 deltidsansatte, fra arbejdsministeren Svar på spm. 32 om typer af begrænsninger i adgangen til  

 deltidsarbejde, som LO har medtaget ved angivelsen af den anførte  

 procent, fra arbejdsministeren Svar på spm. 33 om retvisende tal i forhold til den gruppe af  

 ansatte, som vil blive berørt af en ændring af  

 timegrænsen, fra arbejdsministeren Svar på spm. 34 om vurdering af konsekvenser for  

 funktionærloven, fra arbejdsministeren Svar på spm. 35 regeringens forpligtelse til at oplyse Folketinget  

 om konsekvenserne af et direktivforslag, fra arbejdsministeren Svar på spm. 36 om formålet med at afvente parternes  

 implementeringsforhandlinger, fra arbejdsministeren 36 1. udkast til betænkning 37 Kopi af Europaudvalgets alm. del - bilag 1164 vedrørende  

 samrådsspørgsmål AE 38 Svar på spm. 37 om kommentar til henvendelse af 7/5-01 fra  

 Håndværksrådet, fra arbejdsministeren 39 Udvalget har mulighed for at læse referaterne fra Europaudvalgets  

 behandling af deltidsdirektivet fra 1997 40 Spm. 38 om oversendelse af talepapir fra Europaudvalgets samråd den  

 10/5-01, til arbejdsministeren 41 Spm. 39 om oversendelse af udkast til talepapir, til arbejdsministeren 42 Svar på spm. 38 om oversendelse af talepapir fra Europaudvalgets  

 samråd den 10/5-01, fra arbejdsministeren 43 Supplerende svar på spm. 23 om redegørelse for, hvordan andre  

 EU-lande har implementeret deltidsdirektivet, fra arbejdsministeren 44 Svar på spm. 39 om oversendelse af udkast til talepapir, fra  

 arbejdsministeren 45 Supplerende svar på spm. 23 om redegørelse for, hvordan andre  

 EU-lande har implementeret deltidsdirektivet, fra arbejdsministeren Bilag 2 Nogle af udvalgets spørgsmål til  

 arbejdsministeren og dennes svar herpå Spørgsmål 24, 25 og 26 og arbejdsministerens  

 svar herpå er optrykt efter ønske fra SF.
 Spørgsmål 24:
 Ministeren bedes angive eksempler på  

 rækkevidden af den hjemmel, som arbejdsministeren ifølge  

 lovforslagets § 2, stk. 4 har til efter ansøgning fra et fagforbund  

 eller en hovedorganisation at tillade, at medlemmer af dette forbund eller  

 denne hovedorganisation omfattes af en anden nærmere angivet kollektiv  

 overenskomst, som gennemfører det i § 1, stk. 1, nævnte  

 direktiv, og som i højere grad omfatter den pågældendes  

 arbejdsfunktioner.
 Spørgsmål 25:
 Det ønskes bl.a. oplyst, hvorvidt en overenskomst  

 for en specifik gruppe af længerevarende, herunder akademisk, uddannet  

 personale, f.eks. læger, ingeniører, sygeplejersker og  

 informationsmedarbejdere på et eller flere offentlige områder kan  

 finde anvendelse for personer med arbejdsfunktioner hos private arbejdsgivere  

 i funktioner, som i højere grad omfatter den pågældendes  

 arbejdsfunktioner.
 Svar:
Muligheden for at få en tilladelse efter § 2, stk.  

 4, er begrundet i, at ikke alle privatansattes arbejdsfunktioner naturligt  

 hører under LO/DA-aftalen.
Der kan f.eks. være tale om  

 læger eller ingeniører.
I den situation kan et fagforbund eller  

 en hovedorganisation få tilladelse til, at deres medlemmer i stedet  

 bruger en anden overenskomst, som i højere grad omfatter deres  

 medlemmers arbejdsfunktioner.
 Når arbejdsministeren har givet denne tilladelse,  

 kan lønmodtageren aftale med arbejdsgiveren, at denne anden  

 overenskomst skal finde anvendelse.
 Da det afgørende i § 2, stk. 4, er  

 lønmodtagerens arbejdsfunktioner, vil der i denne konkrete situation  

 være mulighed for at anvende også en offentlig overenskomst,  

 forudsat at denne overenskomst i højere grad omfatter  

 lønmodtagerens arbejdsfunktioner end tilfældet er med  

 LO/DA-aftalen.
 Spørgsmål 26:
 Ministeren bedes oplyse, hvad "aftalen" i lovforslagets  

 tekst vil referere til såfremt aftalen i bilaget mellem LO og DA  

 opsiges og udløber eller hvis denne aftale opsiges, genforhandles og  

 ændres.
 Svar:
 Det fremgår af lovforslagets § 1, stk. 1, at § 1,  

 stk. 2, § § 2-5, § 8, stk. 2, og § 9 i aftalen mellem LO og DA af 9. januar  

 2001 finder anvendelse for lønmodtagere, der ikke er omfattet af en  

 kollektiv overenskomst, der gennemfører deltidsdirektivet, eller er  

 omfattet af lovforslagets § 2.
 Det er disse regler, der vil være gældende for  

 lønmodtagere, der ikke er omfattet af en kollektiv overenskomst, der  

 gennemfører deltidsdirektivet, eller er omfattet af lovforslagets § 2,  

 uafhængigt af om LO og DA på et senere tidspunkt måtte  

 ændre i aftalen af 9. januar 2001.
