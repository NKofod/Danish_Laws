INDHOLDSFORTEGNELSE 1. Indledning 2. Generelt om dagtilbud 3. Den kommunale forpligtelse efter bistandslovens §  

 69 3.1 Det nødvendige antal 3.2 Hvem omfatter forpligtelsen 3.3 Måder at opfylde forpligtelsen på 3.4 Fastsættelse af åbningstiden 3.5 Institutionernes tilhørsforhold 3.6 Forældreindflydelse 4. Puljeordninger.
Bistandslovens § 70 4.1 Aftaleparter 4.2 Tilskuddets størrelse 4.3 Visitation 4.4 Betaling 4.5 Aftalens indhold 4.6 Tilsyn 4.7 Tavshedspligt 4.8 Underretning til Socialstyrelsen 5. Dagtilbud i tilknytning til en virksomhed 5.1 Visitation 5.2 Optagelse af uden-kommunale børn 5.3 Ophør ved virksomheden 6. Tilsyn.
Bistandslovens §§ 71 og 64, stk. 2 7. Optagelse.
Bistandslovens § 72 7.1 Visitationskriterier 7.2 Central pladsanvisning 7.3 Opsigelse 7.4 Flytning 7.5 Ophør 7.6 Garantiordninger 7.7 Udmeldelse 7.8 Særligt om fritids- og ungdomsklubber 8. Betaling.
Bistandslovens § 73 9. Formidlet dagpleje efter bistandslovens § 64 9.1 Formidlet dagpleje 9.2 Godkendelse af dagplejehjem 9.3 Antal børn 9.4 Dagplejerens egne børn 9.5 Tilsyn 9.6 Visitation 9.7 Kurser for dagplejere 9.8 Tilrettelæggelse af dagplejen 9.9 Betaling og forældreindflydelse 10. Privat dagpleje og dagplejehjem efter  

 bistandslovens § 63 10.1. Tilladelse til privat dagpleje 10.2 Tilsyn med privat dagpleje og dagplejehjem 10.3 Klageadgang 11. Om børn med fysisk og/eller psykisk handicap 11.1 Tilrettelæggelse af kommunale dagtilbud 11.2 Visitation 11.3 Samarbejde med andre forvaltninger og amtet 11.4 Forældresamarbejde 11.5 Betaling 12. Forsøgsbestemmelsen (bistandslovens § 138 b) 13. Klagemuligheder 14. Finansiering 15. Andre myndigheders bestemmelser 15.1 Bygningsforhold 15.2 Arbejdsmiljøforhold 15.3 Sundhedsmæssige forhold 15.4 Køkkenforhold 15.5 Brandværnsmæssige forhold 15.6 Sikringsrum 16. Hvad afløser dette cirkulære 16.1 Retningslinjer som cirkulæret erstatter 16.2 Fortsat gældende retningslinjer Bilag:
1. Standardoverenskomst for selvejende  

 daginstitutioner 2. Standardaftale mellem puljeordning og kommune Kapitel 1. Indledning I lov om social bistand, jf. lovbekendtgørelse nr. 637 af 27.
 september 1989, indeholder afsnit VI, kap. 14, og afsnit VII, kap.
 16, bl.a. regler om dagtilbud for børn og unge.
Ved lov nr. 277 af 2. maj 1990 blev der foretaget nogle ændringer i  

 bistandslovens regler om dagtilbud for børn og unge. Ændringerne drejer sig  

 om øget fleksibilitet med hensyn til dagpasningsordninger for børn samt  

 tilskud til private børnepasningsordninger.
Samtidig er indsat en  

 formålsbestemmelse for dagtilbuddene efter bistandsloven.
 Dette cirkulære om dagtilbud for børn og unge efter bistandsloven  

 indeholder dels vejledende regler om disse nye bestemmelser og dels - i  

 revideret form - de hidtidige vejledende regler fra tidligere udsendte  

 cirkulærer og cirkulæreskrivelser på dagtilbudsområdet siden bistandslovens  

 ikrafttræden den 1. april 1976.
 Ved revisionen er nogle af de tidligere meget detaljerede beskrivelser af  

 forhold, der hører under det kommunale ansvars- og aftaleområde, taget ud.  

 Samtidig sker der ny vejledning på andre områder, som ikke før har været  

 beskrevet i de centrale cirkulærer m.v., men hvor der har vist sig at være et  

 behov for vejledning, fx om integration af børn med særlige behov.
 Cirkulæret afløser således tidligere cirkulærer og cirkulæreskrivelser på  

 dagtilbudsområdet, jf. kap. 16.
Cirkulæret omhandler primært den kontrollerede pasning, som traditionelt  

 er foregået i vuggestuer, dagpleje, børnehaver, fritidshjem samt integrerede  

 institutioner.
Fritids- og ungdomsklubområdet er som udgangspunkt også  

 omfattet af bistandslovens regelsæt om dagtilbud for børn og unge.  

 Cirkulærets vejledende regler omfatter således også klubområdet med de  

 forbehold, der følger af, at klubområdet er et tilbud til store børn og unge  

 uden kontrolleret pasning.
Kommunerne har efter bistandsloven stor handlefrihed med hensyn til  

 tilrettelæggelse af den lokale dagtilbudsstruktur.
De grænser, som  

 bistandsloven sætter, er kort omtalt følgende:
 I §§ 63 og 64 er der for privat og formidlet dagpleje fastsat regler om  

 godkendelse af dagplejehjem og andre lokaler, antal børn og tilsynspligt.
 Kommunerne er forpligtet til at have et vist nødvendigt udbud af  

 daginstitutioner, jf. § 69, stk. 1.
 Alle former for offentligt støttede dagtilbud efter bistandsloven er  

 omfattet af en formålsbestemmelse, jf. § 69, stk. 2.
 Dagtilbud kan oprettes som formidlet dagpleje, kommunale institutioner,  

 selvejende institutioner eller som puljeordninger, jf. §§ 64, 69 og 70.
 Kommunen har tilsynspligt med samtlige dagtilbud, jf. § 64, stk. 2, og §  

 71, stk. 1.
 Bestemmelse om optagelse træffes ifølge § 72 af kommunalbestyrelsen.
 Dette betyder, at der må være en central pladsanvisning.
 Kommunalbestyrelsen kan dog beslutte, at puljeordninger ikke skal omfattes  

 heraf.
 Regler om forældrebetalingen er fastsat i § 73 og for puljeordningers  

 vedkommende i § 70, stk. 2. Der skal ydes nedsættelse af forældrebetalingen  

 efter regler fastsat af socialministeren, jf. § 73, stk. 2. Der henvises til  

 Socialministeriets bekendtgørelse om betaling for ophold i daginstitutioner  

 og dagpleje.
 Hverken bistandsloven eller dette cirkulære omhandler  

 skolefritidsordninger, der er oprettet i henhold til folkeskolelovens § 3,  

 stk. 4.
Kapitel 2. Generelt om dagtilbud til børn og unge efter bistandsloven Dagtilbud efter bistandsloven kan opdeles i følgende typer:
Disse bestemmelser regulerer sammen med forsøgsreglerne i henhold til  

 bistandslovens § 138 b udtømmende muligheden for at yde offentlige tilskud  

 til pasning af børn.
Offentlige midler vil dog kunne anvendes i henhold til  

 særlig hjemmel herom i anden lovgivning.
 Ifølge formålsbestemmelsen i bistandslovens § 69, stk. 2, er tilbud om  

 ophold i daginstitution sammen med dagpleje efter § 64 og puljeordninger  

 efter § 70 et led i kommunens samlede generelle og forebyggende tilbud til  

 børn, og ordningerne skal i samarbejde med forældrene og børnene skabe  

 rammer, der fremmer børns udvikling, trivsel og selvstændighed.
 Formålsbestemmelsen angiver således, at dagtilbud både tjener et  

 pasningsformål og udgør et socialt og pædagogisk tilbud til børn, baseret på  

 følgende overordnede principper:
 Børns udvikling, trivsel og selvstændighed skal fremmes.
Dagtilbuddene må give børnene en tryg og udfordrende hverdag, hvor der  

 lægges vægt på tætte kontakter mellem det enkelte barn og de voksne.
Brugen  

 af leg og frirum, hvor børnene kan dyrke egne initiativer og udfolde sig på  

 egne præmisser, må kombineres med planlagte tilbud og fælles aktiviteter,  

 hvor børnene sammen med de voksne kan engagere sig i kreative og praktiske  

 gøremål, kulturelle udfoldelser og andre fælles oplevelser, der kan støtte  

 det enkelte barns udvikling og evne til at samarbejde og fungere sammen med  

 andre.
 Der skal lyttes til børnene.
 Der må lægges vægt på, at børnene - efter alder og modenhed -inddrages i  

 planlægning og gennemførelse af aktiviteter i dagtilbuddene, og at børnene i  

 takt hermed tilegner sig oplevelsen af sammenhænge mellem indflydelse og  

 ansvar for sig selv og fællesskabet.
 Forældre skal have indflydelse.
 Forældrene må gennem information om deres børns forhold i dagtilbuddet og  

 gennem mulighed for deltagelse i dagtilbuddets mangeartede aktiviteter sikres  

 indsigt i dets daglige virke.
 Forældre må inddrages i de beslutninger omkring dagtilbuddets virksomhed,  

 herunder målsætninger o.l., som har betydning for deres børns forhold i  

 dagtilbuddet.
 Dagtilbuddene er en ressource i det forebyggende arbejde.
Dagtilbuddene har - på linie med lokalområdets øvrige tilbud til børn - en  

 generel forebyggende virkning.
Herudover må dagtilbuddene på baggrund af den  

 nære kontakt til børn og børnefamilierne indgå i et mere målrettet  

 forebyggende arbejde og som led heri medvirke til at sikre den særlige  

 støtte, som nogle børnefamilier har behov for.
Dette forudsætter, at  

 dagtilbuddene indgår i et tværfagligt samarbejde med andre faggrupper, fx  

 sundhedsplejersker og andet sundhedspersonale.
 Dagtilbuddene skal ses som et led i områdets samlede tilbud til børn.
Dagtilbuddene kan på mange områder indgå i et samarbejde med andre såvel  

 offentlige som private tilbud til børn i lokalområdet, således at man ad  

 denne vej kan opnå mere fleksible tilbud og en mere sammenhængende udnyttelse  

 af lokalområdets samlede ressourcer.
Det er vigtigt, at børnene opnår  

 kendskab til de øvrige aktivitetstilbud, der findes i lokalområdet.
Kapitel 3. Den kommunale forpligtelse efter bistandslovens § 69 Efter bistandslovens § 69, stk. 1, påhviler det kommunalbestyrelsen at  

 » ... sørge for, at der er det nødvendige antal pladser på  

 daginstitutioner for børn og unge, herunder socialpædagogiske  

 fritidsforanstaltninger«.
 Det fremgår derudover af bistandslovens § 95 a, at det er amtsrådets  

 forpligtelse at sørge for det nødvendige antal pladser på særlige  

 daginstitutioner for børn og unge med et vidtgående handicap, hvis behov for  

 støtte, behandling m.v. ikke kan dækkes gennem opholdet i et kommunalt  

 dagtilbud, jf. kap. 11.
3.1 Det nødvendige antal pladser Forpligtelsen efter bistandslovens § 69 indebærer en pligt for hver enkelt  

 kommune til at have et vist nødvendigt udbud af dagtilbud.
Der ligger heri, at kommunen selv skønner over, hvor mange pladser der  

 skal etableres.
I dette skøn indgår der en række faktorer, herunder det  

 faktiske udbud, den aktuelle og forventede fremtidige efterspørgsel efter  

 dagtilbud samt økonomiske forhold.
Udbuddet af pladser efter § 69 kan ikke ses isoleret, men må vurderes i  

 sammenhæng med de øvrige tilbud, der indholdsmæssigt, dvs. med det i § 69,  

 stk. 2, nævnte formål, kan dække det foreliggende pasningsbehov.
Dette  

 betyder, at »det nødvendige antal«, af fx vuggestuepladser, må ses  

 i nær sammenhæng med udbuddet af dagplejepladser.
Også udbuddet af  

 dagpasningsordninger i henhold til anden lovgivning (således  

 skolefritidsordninger efter folkeskoleloven) indgår i kommunens vurdering af  

 omfanget af det nødvendige antal pladser efter § 69.
Efterspørgslen efter dagtilbudspladser afhænger af en række forhold, som  

 kommunen kan tage hensyn til, fx befolkningssammensætningen,  

 erhvervsfrekvensen, erhvervsudviklingen, udbygningstakten i boligbyggeriet  

 etc.
Når efterspørgslen overstiger det antal pladser, som kommunen aktuelt  

 råder over, må der oprettes en venteliste.
Om administration af venteliste,  

 se kap. 7 om optagelse.
 Ved planlægningen af antallet af pladser er kommunalbestyrelsen berettiget  

 til at tage hensyn til kommunens økonomiske muligheder for at afholde  

 omkostninger hertil.
3.2 Hvem omfatter forpligtelsen? Kommunens forpligtelse efter § 69 til at stille daginstitutionspladser til  

 rådighed retter sig mod alle børn med ophold i kommunen.
Forpligtelsen  

 bortfalder, når barnet flytter fra kommunen.
Ved flytning kan det være  

 hensigtsmæssigt, at barnet kan fortsætte i dagtilbuddet i en periode på ca.  

 3-6 måneder.
 Et barn, der opholder sig i en anden kommune end forældrenes  

 opholdskommune som led i et døgnophold efter bistandslovens regler, er  

 omfattet af denne kommunes forpligtelse efter bistandslovens § 69. Beslutning  

 om at søge optagelse træffes af den kommune, der i øvrigt træffer afgørelser  

 vedrørende døgnopholdet, i almindelighed forældrenes opholdskommune.
 Udgifterne ved dagtilbuddet kan efter de almindelige regler i  

 bistandslovens § 11 kræves refunderet fra den kommune, der har medvirket ved  

 døgnanbringelsen.
Personer, der opholder sig i landet med status som diplomater, er ifølge  

 Wienerkonventionens artikel 33 ikke omfattet af opholdslandets socialforsorg,  

 hverken med hensyn til rettigheder eller pligter.
Dette betyder, at  

 kommunerne ikke er forpligtet til at stille dagtilbudspladser til rådighed  

 for diplomaters børn.
3.3 Måder at opfylde forpligtelsen på Kommunen kan opfylde sin forpligtelse efter § 69 ved Bistandsloven fastlægger ikke, hvilke aldersgrupper de forskellige former  

 for dagtilbud kan eller skal forbeholdes.
Der eksisterer således en udstrakt  

 kommunal frihed til at tilrettelægge en dagtilbudsstruktur, der er tilpasset  

 de lokale forhold og behov.
 Kommunalbestyrelsen kan på en smidig måde kombinere og udnytte de  

 forskellige former for dagtilbud, fx ved fastlæggelsen af aldersfordelingen  

 eller ved nært samarbejde eller tilknytning mellem forskellige kommunale  

 tilbud, fx dagpleje og daginstitution.
 Ved siden af den mere traditionelle opdeling i vuggestuer, børnehaver og  

 fritidshjem udvikles nu nye former som fx:
- et samlet dagtilbud til børn i alderen fra 6 mdr. til ca. 6 år, dvs. til  

 forældrene vælger at lade barnet starte i skole - et dagtilbud til børn i alderen 6 - ca. 10 år, dvs. et socialpædagogisk  

 tilbud til barnet i indskolingsperioden, indtil barnet får brug for andre  

 tilbud end kontrolleret pasning og - dagtilbud til større børn i form af klubtilbud eller lignende.
3.4 Fastsættelse af åbningstiden Der er ikke i bistandsloven fastsat krav til åbningstiden i dagtilbuddene.  

 Kommunalbestyrelsens fastlæggelse af åbningstiden for kommunens dagtilbud må  

 dog ske under iagttagelse af bistandslovens § 69, dvs., at den daglige  

 åbningstid for kommunens dagtilbud under eet må fastsættes, så den er egnet  

 til at dække det lokale behov for dagpasning.
Der er intet til hinder for, at  

 dagtilbuddene har forskellige åbningstider, således at nogle henholdsvis  

 åbner og lukker tidligt og sent.
 Kommunen bør i den forbindelse være opmærksom på, om der kan være behov  

 for tilbud om pasning uden for normal arbejdstid.
 Kommunen kan beslutte, om der holdes ferielukning i en del af eller i alle  

 kommunens dagtilbud efter bistandsloven.
 Kommunalbestyrelsen er imidlertid også i ferieperioder forpligtet efter  

 bistandslovens § 69 til at sørge for det nødvendige antal pladser, dvs., at  

 der er et andet tilbud efter bistandsloven til de forældre, som har brug for  

 et pasningstilbud i den pågældende periode.
 Beslutning om ændring af åbningstiden og om ferielukning bør meddeles  

 forældrene med rimeligt varsel.
3.5 Institutionernes tilhørsforhold, herunder selvejende institutioner (§ 69, stk. 3) Efter bistandslovens § 69, stk. 3, kan daginstitutioner for børn og unge  

 drives af en eller flere kommuner eller som private institutioner, med hvilke  

 kommunalbestyrelsen indgår en driftsoverenskomst.
Private institutioner med  

 plads til mindst 6 børn skal være selvejende, medmindre der oprettes en  

 puljeordning, jf. § 70.
 De kommunale institutioner er omfattet af reglerne om budgetlægning,  

 regnskabsførelse mv. samt revision i lov om kommunernes styrelse og af den  

 styrelsesvedtægt, der er oprettet i henhold hertil, og af de kasse-,  

 regnskabs- og revisionsregulativer mv., der er vedtaget af  

 kommunalbestyrelsen.
 For de selvejende institutioner gælder, at kommunalbestyrelsen indgår en  

 driftsoverenskomst med bestyrelsen for den selvejende institution om, at  

 institutionen står til rådighed for det offentlige, og at kommunen betaler  

 institutionens driftsudgifter.
 Det forudsættes, at alle institutionspladser er omfattet af  

 driftsoverenskomsten.
 Den selvejende institution må - da institutionens drift efter  

 bistandsloven kræver en overenskomst med en kommunalbestyrelse - i princippet  

 følge reglerne i loven om kommunens styrelse, om budgetlægning og  

 regnskabsførelse m.v. samt revision.
 Driftsoverenskomsten skal indeholde regler om optagelse i institutionen,  

 ansættelse og afskedigelse af leder, om kompetencen med hensyn til  

 fastsættelse af åbningstid og øvrige bestemmelser vedrørende den daglige  

 drift, bestemmelser om kasse-, regnskabs- og revisionsspørgsmål samt  

 procedure i forbindelse med udarbejdelse af budget, bestemmelse om, i hvilket  

 omfang ledelsen har dispositionsret, fx med hensyn til afhændelse og  

 pantsættelse af institutionens faste ejendom, herunder også, at anvendelsen  

 af kapitalen i tilfælde af institutionens nedlæggelse kræver  

 kommunalbestyrelsens godkendelse.
 Endelig må driftsoverenskomsten indeholde bestemmelser om opsigelse af  

 overenskomsten.
 Et eksempel på overenskomst for selvejende daginstitutioner er optaget som  

 bilag 1 til dette cirkulære.
Før der indgås driftsoverenskomst med en selvejende institution bør  

 kommunalbestyrelsen påse, at institutionen har en vedtægt, der er i  

 overensstemmelse med dansk rets almindelige regler.
Vedtægten kan eventuelt  

 indeholde en bestemmelse om, at ændringer i denne skal godkendes af  

 kommunalbestyrelsen.
 Det kan anbefales, at kommunalbestyrelsen sikrer sig, at den selvejende  

 institution har en forretningsorden, hvoraf retningslinierne for  

 bestyrelsesarbejdet fremgår.
 For private daginstitutioner til maksimalt 5 børn, der ikke behøver at  

 være selvejende, gælder på tilsvarende måde, at kommunalbestyrelsen indgår en  

 driftsoverenskomst med institutionens ledelse om, at institutionen står til  

 rådighed for det offentlige med alle pladser, og at kommunen betaler  

 institutionens driftsudgifter.
3.6 Forældreindflydelse Formålsbestemmelsen i bistandslovens § 69, stk. 2, lægger bl.a. op til, at  

 forældre må medinddrages såvel i dagtilbuddets aktiviteter sammen med børnene  

 som i de formelle beslutningsprocesser, der vedrører rammerne for børnenes  

 ophold i dagtilbuddet.
 Det er samtidig vigtigt, at der sikres mulighed for en tæt og løbende  

 gensidig orientering forældre og dagtilbud imellem om det enkelte barns  

 forhold og trivsel.
 Ved forældre forstås forældremyndighedens indehaver(e) eller i givet fald  

 dem, der faktisk har omsorgen for og den daglige tilknytning til barnet.
Det må fastlægges i det enkelte dagtilbud, hvorledes forældrene indgår i  

 arbejdet.
Generelt kan peges på, at forældres deltagelse i såvel  

 dagtilbuddets almindelige aktiviteter, fx i forbindelse med aflevering og  

 afhentning af børnene, som i særlige arrangementer kan være hensigtsmæssig  

 med henblik på at give dem indblik i, hvordan dagtilbuddet fungerer.
 Der kan endvidere afholdes forældremøder, hvori også personalet deltager,  

 med henblik på en fælles orientering og drøftelse af mere generelle spørgsmål  

 vedr. dagtilbuddets arbejde.
Forældre bør medinddrages i alle beslutningsprocesser, der vedrører  

 rammerne for deres børns forhold i dagtilbuddet.
Det gælder bl.a.
retningslinier for dagtilbuddets pædagogiske arbejde samt de økonomiske og  

 fysiske rammer.
Beslutninger herom bør således ikke træffes, før forældrene  

 har haft mulighed for at udtale sig.
 Den formelle forældreindflydelse kan organiseres på forskellig måde.
For selvejende institutioner bør således mindst 2 af medlemmerne af  

 bestyrelsen vælges af og blandt forældrene til børnene i institutionen.  

 Reglerne herom skal fremgå af institutionens vedtægt.
Valget bør gælde for  

 samme periode som for de øvrige bestyrelsesmedlemmer, medmindre en kortere  

 valgperiode er fastsat i vedtægten.
Valget bør dog kun gælde, så længe den  

 pågældende selv har et barn i institutionen.
 Ved kommunale institutioner kan den formelle forældreindflydelse  

 organiseres ved at der nedsættes et forældreråd, der vælges af og blandt  

 forældrene til børnene i institutionen.
Forældrerådet kan vælges for et år ad gangen.
Valget bør dog kun gælde, så  

 længe den pågældende har barn i institutionen.
 Forældrerådet bør fastsætte en forretningsorden, der angiver de nærmere  

 retningslinier for rådets arbejde.
 Forældrerepræsentanter i selvejende bestyrelser og forældreråd er omfattet  

 af straffelovens regler om tavshedspligt, jf.
 Socialministeriets vejledning af 11. december 1989 om tavshedspligt,  

 videregivelse og indhentelse af fortrolige oplysninger m.v. inden for den  

 sociale lovgivning.
 Tilsvarende retningslinjer finder anvendelse i de særlige  

 daginstitutioner, der er oprettet i henhold til bistandslovens § 95 a.
Kapitel 4. Puljeordninger, bistandslovens § 70 Ved lov nr. 277 af 2. maj 1990 er der med regler i bistandslovens § 70  

 skabt mulighed for, at kommunalbestyrelsen kan yde private pasningsordninger  

 for børn et tilskud pr. barn.
Kommunen kan således give tilskud til en gruppe  

 forældre eller andre, fx en virksomhed, der ønsker at drive en  

 pasningsordning (»puljeordning«).
Formålet med denne regel er dels at skabe yderligere fleksibilitet for  

 kommunerne med hensyn til at dække efterspørgslen efter dagtilbud, dels at  

 give forældre og andre bedre betingelser for på egne præmisser at dække dette  

 behov.
Initiativtagerne forudsættes selv at finde egnede lokaler, fastsætte  

 børnetal, personalenormering, åbningstid m.v.
Den daglige drift, herunder  

 regnskabsføring, tilrettelægges således af forældregruppen eller lignende.
Kommunalbestyrelsen afgør selv, om den vil yde støtten og i givet fald med  

 hvilket beløb.
En kommunalbestyrelse er ikke uden videre forpligtet til at  

 indgå aftale om en puljeordning, blot fordi den tidligere har indgået  

 tilsvarende aftale med en anden puljeordning.
Kommunalbestyrelsen er således  

 berettiget til i sin beslutning at tage hensyn til, hvorledes den generelt  

 ønsker at udmønte sin forpligtelse efter bistandslovens § 69, stk. 1.
4.1 Aftaleparter Kommunen kan indgå aftale med en gruppe forældre, der har fundet sammen i  

 kommunen, enten ud fra boligområder, interessefællesskab, fælles pædagogisk  

 målsætning for deres børn eller lignende.
Der er ingen krav til, hvordan  

 gruppen er sammensat.
Aftalepartneren kan også være en virksomhed, forening  

 eller lignende.
4.2 Tilskuddets størrelse Der er ikke fastsat nogen øvre eller nedre grænse for størrelsen af det  

 tilskud, som kommunen kan yde pr. barn.
Det er således kommunens egen  

 vurdering, der skal lægges til grund.
 Udgangspunktet for vurderingen må være, at der skal være tale om en  

 forsvarlig pasningsordning, og ved fastsættelsen af tilskuddet skal der bl.a.  

 tages hensyn til puljeordningernes lokaleforhold, personalesammensætning,  

 evt. frivilligt arbejde, evt. tilskud fra andre (fx virksomheder), åbningstid  

 etc.
Puljeordningerne skal være åbne også for børn, som kræver en særlig  

 indsats.
Modtages børn med særlige behov, må der tages hensyn hertil ved  

 fastsættelse af tilskuddets størrelse.
4.3 Visitation Puljeordningerne er som udgangspunkt omfattet af den centrale  

 pladsanvisning i kommunerne.
Kommunalbestyrelsen kan dog ifølge  

 bistandslovens § 72, 2. pkt., bestemme, at dette ikke skal være tilfældet.
I  

 så fald skal forældregruppen selv foretage visitationen til ordningen.
En  

 eventuel deling af visitationen kan ske på den måde, at puljeordningen råder  

 over en del af pladserne, og kommunalbestyrelsen råder over den resterende  

 del af pladserne.
Hvis visitationen foretages af puljeordningen, bør den føre  

 en venteliste over de børn, der ønskes plads til, og følge de  

 visitationskriterier, der i øvrigt måtte være fastsat af eller aftalt med  

 kommunalbestyrelsen.
Om visitation generelt, se kap. 7.
4.4 Betaling Forældrebetalingen ved puljeordningerne kan ikke overstige 35 pct.
af udgifterne i tilsvarende kommunale tilbud.
Ved vurderingen af  

 tilsvarende kommunale tilbud kan der fx lægges vægt på følgende:
- det tidsmæssige omfang af tilbuddet, fx om der er tale om deltidstilbud  

 eller fuldtidstilbud - hvem tilbuddet omfatter aldersmæssigt.
 Forældre til børn i puljeordninger er omfattet af gældende regler om  

 nedsættelse eller bortfald af betalingen under hensyn til forældrenes  

 økonomiske forhold eller børnenes særlige behov for optagelse i ordningen  

 samt om nedsættelse af betalingen for børn med handicap.
4.5 Aftalens indhold En puljeordning skal baseres på en aftale mellem kommunalbestyrelsen og  

 den forældregruppe, virksomhed eller andre, som ønsker at drive  

 puljeordningen.
Aftalen, der regulerer forholdet mellem kommunen og  

 puljeordningen og danner grundlag for kommunens udførelse af  

 tilsynsforpligtelsen, skal indeholde følgende elementer:
 - Udpegning af en juridisk ansvarlig for modtagelsen af tilskuddet (en  

 virksomhed, bestyrelse, forældreforening eller andre).
 - Antal børn og alderssammensætningen.
- Personalemæssige forhold.
Hvem er leder, og hvem har det pædagogiske  

 ansvar? Kommunalbestyrelsen kan i kraft af sin tilsynsforpligtelse fastsætte  

 visse krav til personalebemandingen.
- Størrelsen af tilskuddet.
Med hvilket varsel kan tilskuddet ændres?  

 Kommunalbestyrelsen skal her være opmærksom på puljeordningens muligheder for  

 at overholde sine forpligtelser, fx i henhold til overenskomster eller  

 funktionærloven.
- Børn med særlige behov.
Hvordan kan de integreres, og med hvilket beløb  

 skal tilskuddet forhøjes? - Visitation.
Foretager kommunen eller puljeordningen visitationen til  

 ordningen, og efter hvilke kriterier sker visitationen? - Betaling.
Den øvre grænse for forældrebetalingen angives (jf. kap.
 4.4).
 - Lokaleforhold (herunder opfyldelse af kravene til de bygnings-, brand-  

 og sundhedsmæssige forhold, se kap. 15).
- Opsigelse af aftalen.
Der bør gives passende varsel, således at  

 puljeordningen kan opfylde sine forpligtelser overfor tredjemand.
- Ordningens ophør.
Hvad skal der ske med en eventuel formue, og hvem skal  

 udrede forpligtelserne? I bilag 2 er der forslag til en »standardaftale«, som kommunen  

 kan anvende ved en puljeordning.
 Det anbefales, at kommunerne allerede ved de indledende kontakter med  

 initiativtagerne til en puljeordning gør opmærksom på rammerne for indholdet  

 af en eventuel kommende aftale.
4.6 Tilsyn med puljeordningerne Puljeordningerne efter § 70 er omfattet af det kommunale tilsyn med  

 daginstitutionerne i kommunen, jf. kap. 6 herom.
Kommunalbestyrelsen er forpligtet til at påse, at de ydede tilskud  

 anvendes efter hensigten, og må i forbindelse med tilsagn om og ydelse af  

 tilskud til puljeordninger påse, at ordningen er tilrettelagt således, at den  

 fungerer ansvarligt i økonomisk henseende.
Kommunalbestyrelsens krav til  

 puljeordningens tilrettelæggelse og administration må afpasses efter den  

 konkrete ordning.
4.7 Tavshedspligt Da ydelse af tilskud fra kommunen forudsætter, at der indgås en aftale med  

 kommunen om puljeordningen, kan straffelovens § 152 a om tavshedspligt for  

 den, som er eller har været beskæftiget med opgaver, som udføres efter aftale  

 med en offentlig myndighed, finde anvendelse.
 Forvaltningsloven og offentlighedsloven gælder ikke for puljeordningerne,  

 men børnenes og familiernes retssikkerhed vil blive tilgodeset i kraft af  

 kommunens tilsynsforpligtelse.
4.8 Underretning til Socialstyrelsen Da det er vigtigt, at udviklingen i puljeordningerne følges nøje, er det i  

 bistandslovens § 70, stk. 3, fastsat, at kommunalbestyrelsen skal give  

 underretning til Socialstyrelsen om sådanne ordninger, inden der gives  

 tilskud.
Underretningen kan ske ved, at kommunalbestyrelsen sender kopi af  

 aftalen mellem kommunalbestyrelsen og puljeordningen.
Man skal anmode om, at  

 der gives en tilsvarende underretning ved ordningernes ophør.
 På baggrund af de indhøstede erfaringer skal socialministeren i  

 folketingsåret 1992-1993 fremsætte forslag til revision af bistandslovens §  

 70.
Kapitel 5. Dagtilbud i tilknytning til virksomheder Ved dagtilbud i tilknytning til private eller offentlige virksomheder  

 forstås tilbud, hvor medarbejdernes børn helt eller delvis har fortrinsret  

 til optagelse.
Sådanne dagtilbud kan oprettes som daginstitutioner efter  

 bistandslovens § 69 eller som puljeordninger efter § 70.
 Hvis en virksomhed ønsker at oprette et dagtilbud for medarbejdernes børn,  

 er der visse særlige forhold, kommunen bør være opmærksom på i forbindelse  

 med indgåelse af aftale herom:
5.1 Visitation En virksomhed er som udgangspunkt interesseret i at deltage i etableringen  

 af et dagtilbud, hvis de ansattes børn får fortrinsret til institutionen.
Det  

 kan være nærliggende, at kommunen træffer aftale om, at kommunen råder over  

 en vis del af pladserne, da kommunen deltager i dækning af udgifterne efter  

 samme retningslinjer som for andre dagtilbud.
Anvisning af pladser skal  

 foretages via den centrale pladsanvisning, jf. dog de særlige regler, der  

 gælder for puljeordninger efter § 70.
5.2 Optagelse af børn der ikke bor i kommunen En virksomhed vil ofte have ansatte, der bor i flere forskellige kommuner.  

 En kommunes forpligtelse til at stille daginstitutionsplads til rådighed  

 omfatter, som nævnt i kap. 3 kun kommunens egne børn.
En kommune kan tilbyde  

 børn fra andre kommuner, hvis forældre arbejder på den pågældende virksomhed,  

 plads i dagtilbuddet, hvis barnets bopælskommune vil refundere den kommunale  

 andel af udgifterne.
Dette spørgsmål bør afklares mellem de to kommuner inden  

 optagelse af barnet i ordningen.
5.3 Ophør af forældrenes arbejde i virksomheden Der kan opstå spørgsmål om, hvorvidt barnet kan beholde sin plads i  

 dagtilbuddet, hvis forældrenes ansættelsesforhold ved virksomheden ophører.  

 Hvis forældrene bor i den kommune, hvor institutionen ligger, er barnet  

 stadig omfattet af denne kommunes forpligtelse efter bistandslovens § 69 og  

 de vejledende regler om opsigelse og flytning af børn, se kap. 7. Hvis  

 forældrene bor i en anden kommune, foreligger samme situation, som når  

 forældrene flytter fra kommunen.
Kommunen kan eventuelt lade forældrene  

 beholde pladsen i 3-6 måneder, selvom de ikke længere arbejder på  

 virksomheden.
Det er vigtigt, at forældrene ved anvisning af plads i et  

 dagtilbud i tilknytning til en virksomhed orienteres om særlige regler ved  

 ansættelsesforholdets ophør.
Kapitel 6. Tilsyn.
Bistandslovens § 71 og § 64, stk. 2 Efter bistandslovens § 64, stk. 2, og § 71, stk. 1, påhviler det  

 kommunalbestyrelsen at føre tilsyn med den daglige drift af dagtilbuddene i  

 kommunen.
 Tilsynet gælder både for den formidlede dagpleje efter § 64,  

 daginstitutioner efter § 69 og puljeordninger efter § 70.
 Kommunalbestyrelsen har pligt til at sikre, at dagtilbuddene er egnede  

 opholdssteder for den kategori af børn, for hvilke hvert enkelt dagtilbud er  

 bestemt.
Dette betyder, at der til stadighed må være forbindelse med dagtilbuddet,  

 for at det kan konstateres, om de krav, der stilles, er opfyldt.
Viser dette  

 sig ikke at være tilfældet, må kommunalbestyrelsen for så vidt angår de  

 kommunale institutioner foretage de nødvendige ændringer og med hensyn til de  

 selvejende institutioner kræve, at forholdene ændres, eller at benyttelsen  

 ophører.
Tilsvarende retningslinjer gælder for puljeordninger.
Kommunalbestyrelsen bestemmer selv, hvordan tilsynet skal udøves inden for  

 de rammer, der er fastsat i bistandsloven.
At kommunalbestyrelsen har udpeget  

 et kommunalbestyrelsesmedlem som medlem af bestyrelsen for en selvejende  

 institution, er ikke ensbetydende med, at tilsynspligten er opfyldt.
 Bestyrelsen for en selvejende institution har selvstændigt et  

 tilsynsansvar og skal påse, at institutionens administrative og økonomiske  

 anliggender varetages under hensyn til institutionens formål og de regler,  

 der til enhver tid gælder for institutionens ledelse og drift.
 Amtsrådet skal efter bistandslovens § 71, stk. 2, yde vejledning og kan  

 foretage undersøgelser i forbindelse med driften af de kommunale og private  

 institutioner.
 Ved udøvelse af tilsynet bør kommunalbestyrelsen være opmærksom på  

 følgende forhold:
Tilsynet omfatter det pædagogiske arbejde i de forskellige former for  

 dagtilbud.
Dette skal sikre, at formålsbestemmelsen i § 69, stk. 2, opfyldes,  

 at børnene befinder sig under betryggende forhold, og at de daglige  

 aktiviteter foregår under forsvarlige rammer.
Kommunalbestyrelsen bør hermed  

 sikre, at personalet har de fornødne kvalifikationer til at kunne opfylde  

 målsætningen og varetage de opgaver, der ligger i dagtilbuddene.
 Opstår der konflikter i dagtilbuddet om forhold omkring det enkelte barn  

 eller om det pædagogiske arbejde, indgår det som en del af kommunens  

 tilsynsforpligtelse at undersøge og løse disse konflikter i et samarbejde  

 mellem dagtilbuddet og forældrene.
 Kommunalbestyrelsen bør specielt være opmærksom på følgende særlige  

 forhold:
Anvendelse af barneseler bør i videst muligt omfang undgås.
Hvor  

 anvendelse af seler undtagelsesvis findes nødvendig, bør kun seler godkendt  

 af Dansk Varefakta Nævn anvendes.
Tilsynet bør påse, at legepladsers indretning og legeredskaber er i  

 forsvarlig stand, jf. de af Dansk Standardiseringsråd udarbejdede standarder  

 for legepladsudstyr m.v.
På nuværende tidspunkt foreligger der følgende  

 færdige standarder:
 DS/ INF, Informationsblad 37: Valg afstødabsorberende underlag i relation  

 til faldhøjder, 1987.
Legepladsudstyr.
Sikkerhed.
Del 2: Gynger.
Legepladsudstyr.
Sikkerhed.
Del 3: Rutschebaner.
Legepladsudstyr.
Sikkerhed.
Del 4: Svævebaner.
 Følgende materiale er ved at blive afsluttet:
Legepladsudstyr.
Sikkerhed.
Del 5: Vipper.
Legepladsudstyr.
Sikkerhed.
Del 6: Prøvning.
Det bør ved tilsynet videre påses, at enhver befordring af børnene sker  

 under betryggende forhold og under iagttagelse af gældende regler i henhold  

 til færdselslovgivningen.
Vejledning vedrørende børneautostole og  

 sikkerhedsseler kan fås ved henvendelse til Rådet for Større  

 Færdselssikkerhed, Valbygårdsvej 62, 2500 Valby.
Det bør endvidere påses, at de forsikringsmæssige forhold vedrørende  

 dagtilbuddene er i orden.
Om de forsikringsmæssige forhold vedrørende  

 dagtilbuddene, herunder i forbindelse med befordring, kan henvises til  

 Forsikringsoplysningens pjece, »Daginstitutioner, Dagpleje, Døgnpleje og  

 Forsikring«.
Pjecen opdateres jævnligt og kan fås ved henvendelse til  

 Forsikringsoplysningen, Amaliegade 10, 1256 København K.
Det bør endelig sikres, at tobaksrygning ikke finder sted i lokaler, hvor  

 børnene opholder sig.
Dette gælder for såvel institutioner som  

 puljeordninger, og - når forældrene lægger vægt herpå - i formidlet dagpleje.
Kapitel 7. Optagelse.
Bistandslovens § 72 Bestemmelse om optagelse i et dagtilbud træffes af kommunalbestyrelsen,  

 hvis afgørelse ikke kan indbringes for anden administrativ myndighed.  

 Bestemmelsen omfatter både optagelse i daginstitutioner efter § 69, formidlet  

 dagpleje efter § 64 og puljeordninger efter § 70. For så vidt angår  

 puljeordninger kan visitationskompetencen delegeres til puljeordningen selv,  

 jf.
En dagtilbudsplads er en ydelse efter  

 bistandsloven, og afgørelsen Samtidig må kriterierne for optagelse i og opsigelse/flytning fra  

 dagtilbud ses i forhold til målsætningerne for dagtilbuddene.
 Kommunen har et naturligt ønske om at kunne planlægge og stille dagtilbud  

 til rådighed for dem, der har mest behov for det.
 Forældrene har samtidig en forventning om, at barnet kan få en  

 dagtilbudsplads, så længe de har behov for det, og barnet har brug for den  

 tryghed, som kontinuitet i dets »dagtilbudsliv« giver.
7.1 Visitationskriterier Kommunen fastsætter visitationskriterier som grundlag for optagelse af  

 børn i dagtilbud.
Kriterierne bør imødekomme de forskellige behov, som  

 familierne og børnene har.
 Ved fastlæggelse af visitationskriterier bør der særligt tages hensyn til  

 :
- børn med særlige pædagogiske eller sociale behov - børn af enlige - børn, der er henvist fra anden myndighed eller fra speciallæge - børn, hvis forældre begge er udearbejdende - søskende til børn, der allerede er optaget i et dagtilbud.
 Oplysninger om de visitationskriterier, som kommunen fastsætter, bør være  

 tilgængelige for forældrene, ligesom eventuelle ændringer bør offentliggøres.
Ved anvisning af plads til det enkelte barn bør kommunen tage hensyn til  

 forældrenes ønske.
Samtidig må de forskellige pladser søges udnyttet på den  

 måde, der bedst kan tilgodese børnenes behov for tryghed og udfordringer.  

 Herudover kan der tages hensyn til alders- og kønsfordelingen i  

 dagtilbuddene, ligesom barnet, medmindre forældrene udtrykkeligt ønsker noget  

 andet, så vidt muligt bør anvises plads i nærheden af bopælen.
Børn af forældre, der tilhører det tyske mindretal, bør anvises plads i  

 mindretallets daginstitutioner, såfremt forældrene udtrykker ønsker herom.  

 Pladsanvisningen bør i disse tilfælde overlade fordelingen af børnene til de  

 pågældende institutioners ledelser.
Det forudsættes, at der også i disse  

 tilfælde optages børn efter de principper, der er nævnt i dette kapitel.
7.2 Central pladsanvisning Den centrale pladsanvisnings opgave er på grundlag af det konkrete  

 kendskab til de lokale dagtilbud at finde det bedst egnede tilbud til det  

 enkelte barn ud fra forældrenes ønsker og eventuelle særlige forhold, der  

 måtte være til stede.
Pladsanvisningen varetager endvidere administration af en eventuel  

 venteliste.
Dette foregår ved en prioritering af børnene indbyrdes ud fra  

 barnets plads på ventelisten og ud fra en samlet behovsvurdering for det  

 enkelte barn/den enkelte familie.
 Den centrale pladsanvisning bør af hensyn til forældrenes mulighed for at  

 disponere så vidt muligt angive et tidspunkt for, hvornår barnet kan  

 forventes optaget i et dagtilbud.
Alle børn, der har ophold i kommunen, kan blive optaget på venteliste til  

 dagtilbud.
Der er ikke hjemmel i bistandsloven til at fastsætte generelle  

 retningslinier om at udelukke visse grupper af forældre fra at kunne få deres  

 børn i dagtilbud.
 Visitationskriterierne kan medføre en indbyrdes prioritering af børn med  

 forskelligt behov for dagtilbudsplads, men alle børn i kommunen har  

 principielt mulighed for at få del i de kommunale dagtilbud.
7.3 Opsigelse Et barn, der er optaget i et dagtilbud efter bistandsloven, kan, da der er  

 tale om tildeling af en ydelse og ikke en privatretlig aftale, i  

 almindelighed ikke opsiges.
At der er andre børn på venteliste, hvis behov må  

 vurderes som større end behovet hos allerede optagne børn, kan ikke begrunde  

 opsigelse.
Heller ikke manglende forældrebetaling er opsigelsesgrund.  

 Bistandslovens § 7 gør udtømmende op med de reaktionsmuligheder, der er i  

 forbindelse med udebleven forældrebetaling.
Det er ligeledes i strid med  

 bistandsloven at opsige visse grupper af børn fra dagtilbud, fx børn, hvis  

 forældre er arbejdsløse.
Barnets adfærd kan ikke begrunde en almindelig  

 opsigelse, men betyder, at andre tilbud til barnet må tages under  

 overvejelse.
 Kommunalbestyrelsen kan ikke opstille særlige betingelser i forbindelse  

 med tildelingen af en dagtilbudsplads, fx et krav om fortsat beskæftigelse  

 for forældrene.
7.4 Flytning Kommunalbestyrelsen kan i forbindelse med tilrettelæggelsen af sin  

 dagtilbudsstruktur eller ændringer heri flytte børn fra et dagtilbud til et  

 andet inden for kommunens grænser.
En sådan flytning bør varsles i så rimelig  

 tid, at forældrene får mulighed for at overveje det nye tilbud og selv  

 benytte sig af udmeldelsesfristen, såfremt de ikke ønsker at modtage dette.
7.5 Ophør Kommunalbestyrelsen kan beslutte, at et dagtilbud er forbeholdt en bestemt  

 aldersgruppe.
Når barnet når den øvre aldersgrænse for dagtilbuddet, ophører  

 tilbuddet uden særligt varsel.
7.6 Garantiordninger Kommunalbestyrelsen kan fastsætte retningslinier, hvorefter forældrene kan  

 tage barnet ud af dagtilbuddet i en periode, hvor en af eller begge  

 forældrene selv har mulighed for og ønsker at passe barnet, fx ved barsel,  

 ved arbejdsløshed eller lignende.
En sådan ordning kan kombineres med  

 eksempelvis en deltidsplads eller besøgseftermiddage, tilrettelæggelse af  

 modulpladser eller lignende, hvilket vil give mulighed for at bibeholde  

 barnets kontakt med de øvrige børn og voksne i dagtilbuddet.
7.7 Udmeldelse Forældre til børn, der er optaget i et dagtilbud, kan udmelde børnene med  

 det varsel, der er fastsat af kommunalbestyrelsen, normalt med een måneds  

 varsel til den første (og evt. den 15.) i en måned.
7.8 Særligt om fritids- og ungdomsklubber Børns og unges tilknytning til fritids- og ungdomsklubber adskiller sig  

 fra tilknytningen til de øvrige dagtilbud.
 Institutionskapaciteten i klubberne udnyttes således i højere grad ved  

 besøg af skiftende børn og unge, og der er ikke faste regler for fremmøde mv.  

 Det er derfor ikke hensigtsmæssigt at inddrage klubberne fuldt ud i den  

 centrale pladsanvisning.
Kapitel 8. Betaling.
Bistandslovens § 73 Betaling for ophold i dagtilbud er reguleret i bistandslovens § 73 med  

 tilhørende bekendtgørelser.
De seneste bekendtgørelser er:
 Bekendtgørelse nr. 26 af 13. januar 1984 om betaling for ophold i  

 daginstitutioner m.v. for børn med vidtgående fysiske eller psykiske  

 handicap.
 Bekendtgørelse nr. 848 af 11. december 1986 om betaling for ophold i  

 daginstitutioner m.v. for børn.
 Bekendtgørelse nr. 359 af 3. juni 1987 om betaling af gebyr ved  

 ikke-rettidig betaling for ophold i daginstitutioner m.v. for børn.
 Bekendtgørelse nr. 199 af 16. marts 1989 om ændring af bekendtgørelse om  

 betaling for ophold i daginstitutioner m.v. for børn (om  

 kontanthjælpsmodtageres betaling for dagtilbud).
 Disse bestemmelser gør op med beregning af betaling, nedsættelse eller  

 bortfald af betalingen (»fripladser m.v.«), hvorfor  

 forældrebetalingsspørgsmål ikke medtages her.
Kapitel 9. Formidlet dagpleje efter bistandslovens § 64 9.1 Formidlet dagpleje Kommunalbestyrelsen kan efter § 64, stk. 1, formidle anbringelse af børn i  

 dagpleje i private hjem og andre lokaler i børnenes hjemlige miljø, som på  

 forhånd er godkendt af kommunalbestyrelsen til dette formål.
 Den formidlede dagpleje betragtes som et dagtilbud på lige fod med  

 daginstitutioner og er omfattet af formålsbestemmelsen i § 69, stk. 2, jf.  

 kap. 2.
 Dagplejen adskiller sig fra daginstitutionerne ved, at pasningen omfatter  

 et mindre antal børn, og at pasningen af børnene som udgangspunkt finder sted  

 i private hjem, normalt dagplejerens hjem.
 Endvidere kan der etableres dagpleje i andre velegnede lokaler i børnenes  

 hjemlige miljø, fx i kollektiver og bofællesskaber, eller i et af børnenes  

 hjem.
 Som dagpleje anses ikke blot pasning og pleje af et eller flere børn i  

 dagtimerne, men også pasning og pleje i aften- og nattetimerne.
 Kommunalbestyrelsen kan selv etablere en formidlet kommunal dagpleje eller  

 kan overlade det til en institution at etablere en formidlingsordning.
 Såfremt det overlades til en institution at etablere en  

 formidlingsordning, skal kommunalbestyrelsen underrettes om de meddelte  

 godkendelser af dagplejehjem.
9.2 Godkendelse af dagplejehjem Efter § 64 skal kommunalbestyrelsen i den kommune, hvor dagpleje skal  

 finde sted, på forhånd godkende de private hjem til modtagelse af børn i den  

 formidlede dagpleje.
 Inden godkendelsen foretages en undersøgelse af forholdene i det  

 pågældende hjem.
 Undersøgelsen foretages af personer med særlige forudsætninger herfor og  

 omfatter besøg i hjemmet.
I vurderingen af hjemmets egnethed må der lægges vægt på, at forholdene i  

 det pågældende hjem er velegnede til at kunne varetage pasningsopgaven og  

 sikre et udviklingsforløb hos de optagne børn, ligesom forholdene skal være  

 sundhedsmæssigt forsvarlige.
Det er vigtigt, at der er tale om et  

 velfungerende hjem, der er i stand til at tilgodese det enkelte barns behov  

 såvel fysisk, psykisk som socialt, og at alle familiemedlemmerne i hjemmet er  

 indstillet på, at der modtages børn i dagpleje.
 Dagplejeren må i en helbredserklæring stå inde for, at alle hjemmets  

 beboere er raske.
 I tilfælde, hvor det findes rimeligt, kan kommunalbestyrelsen med samtykke  

 fra de berørte personer indhente straffeattest vedrørende dagplejeren og  

 personer, der skal deltage i pasning af børnene, samt andre der er tilmeldt  

 folkeregistret på dagplejerens bopæl.
 Kommunalbestyrelsen kan med ansøgerens tilladelse rette henvendelse til  

 andre personer, myndigheder eller institutioner, der kender ansøgeren nøje,  

 med det formål at få oplysning om ansøgerens evne til at varetage opgaven som  

 dagplejer.
 Der må således lægges vægt på en vurdering af dagplejerens personlige  

 kvalifikationer.
 Endvidere må der lægges vægt på de fysiske rammer, dvs., at lokalerne,  

 hvor børnene skal opholde sig, de sanitære forhold og de udendørs  

 legemuligheder, er forsvarlige og hensigtsmæssige.
 Kommunalbestyrelsen kan indhente en erklæring fra embedslægen eller anden  

 sagkyndig, når der findes anledning hertil.
 Finder kommunalbestyrelsen, at hjemmet opfylder betingelserne, ansættes  

 dagplejeren under den kommunale dagplejeformidling.
Ansættelsesvilkår fastsættes i forbindelse med etablering af  

 ansættelsesforholdet efter de herom gældende regler.
I forbindelse hermed  

 aftales nærmere med hensyn til etablering af dagplejen, herunder om levering  

 af nødvendigt inventar mv.
9.3 Antal børn Der kan ikke modtages mere end 5 børn under 14 år hos de enkelte  

 dagplejere.
Dette gælder, uanset om børnene kun møder en del af dagen eller  

 enkelte dage i ugen eller lignende.
 Begrundelsen herfor er, at det må anses for betænkeligt, at en enkelt  

 dagplejer alene påtager sig den daglige pasning og pleje af mere end 5  

 forskellige børn.
Ifølge § 64, stk. 1, kan der dog modtages op til 10 børn i det enkelte  

 dagplejehjem, såfremt dagplejen varetages af flere personer fra samme  

 husstand.
Som medlemmer af samme husstand medregnes ansøgerens ægtefælle,  

 hjemmeværende børn og andre, der har ophold i lejligheden uden at være  

 logerende.
Indgår flere personer i en dagplejeordning, skal de hver for sig  

 opfylde betingelserne for at blive ansat som dagplejer.
 Antallet af børn, der kan modtages i det enkelte dagplejehjem, må i øvrigt  

 fastsættes efter en konkret vurdering af forholdene i hjemmet.
Dagplejerens egne børn medregnes ikke i det maksimale antal på 5 børn, men  

 i vurderingen af, hvor mange børn hjemmet kan modtage, indgår antallet af  

 egne børn.
Er der i dagplejehjemmet egne børn under skolealderen, må der  

 specielt tages hensyn hertil ved fastsættelsen af antal børn, der kan  

 modtages.
9.4 Dagplejerens egne børn Dagplejerens egne børn indgår som nævnt ikke i det antal børn, som  

 dagplejeren modtager som led i den formidlede dagpleje, og som dagplejeren  

 får betaling for at passe.
Efter forsøgsbestemmelsen i § 138 b kan en kommunalbestyrelse imidlertid  

 søge godkendelse af en ordning, hvorefter dagplejerens egne børn medregnes i  

 antallet af børn, som dagplejeren får betaling for at passe.
Dagplejeren er  

 så omfattet af de almindelige forældrebetalingsregler for sine egne børn, jf.  

 kap.
 12 om forsøgsbestemmelsen.
9.5 Tilsyn med dagplejen Kommunalbestyrelsen fører efter § 64, stk. 2, tilsyn med dagplejens  

 udøvelse.
Hensigten med at føre tilsyn med dagplejen er, at der til stadighed  

 er en kontrol med, at børnene passes under forsvarlige forhold, samt at der  

 løbende ydes støtte til dagplejeren, både med hensyn til det daglige arbejde  

 og med henblik på at forebygge, at der opstår særlige problemer hos det  

 enkelte barn eller i forholdet mellem dagplejer og forældre.
 Tilsynet med dagplejen foregår i de fysiske rammer, hvor dagplejen har sit  

 udgangspunkt, og hvor børnene befinder sig den største del af tiden, dvs. i  

 dagplejerens eget hjem eller lokalerne i børnenes hjemlige miljø.
 Tilsynet udføres af en person, der har særlige forudsætninger for at  

 vejlede med hensyn til forholdene for børn i den pågældende alder.  

 Vejledningen i hjemmet kan suppleres med gruppemøder og anden fælles  

 instruktion af dagplejere og forældre.
9.6 Visitation For så vidt angår visitation gælder de samme regler som for de øvrige  

 dagtilbud, jf. kap. 7.
 På grund af dagplejens særlige forhold, herunder ikke mindst at dagplejen  

 foregår i et privat hjem, er der herudover nogle særlige forhold, der må  

 tages i betragtning.
 Der bør altid etableres en kontakt mellem dagplejeren og forældrene, inden  

 barnet placeres i dagplejen.
Ved visitationen af børn til dagpleje er det vigtigt for at få et godt  

 samarbejde mellem forældre og dagplejer og for barnets trivsel, at der tages  

 hensyn til specifikke ønsker fra forældre/børn.
Der må således være god  

 overensstemmelse mellem forældrenes og dagplejerens holdninger til barnet.  

 Ligeledes er det vigtigt at imødekomme forældres ønske om, at barnet kommer i  

 en dagpleje, hvor der ikke finder rygning sted, eller hvor der ikke er  

 husdyr.
9.7 Kurser for dagplejere For at dagplejerne på forsvarlig vis kan sikre børnenes pleje og  

 beskæftigelse, bør kommunen tilbyde dagplejerne kurser, der giver indsigt i  

 og viden om dagplejerens arbejdsopgaver.
 Der henvises til særskilt cirkulæreskrivelse herom.
9.8 Tilrettelæggelse af dagplejen I forbindelse med dagplejerens ferie, sygdom og kursusdeltagelse skal der  

 skaffes en anden pasning til dagplejebørnene.
For at sikre, at børnene i disse tilfælde ikke skal passes af helt  

 fremmede voksne, kan dagplejere i lokalområdet organiseres i mindre grupper  

 af dagplejere, der mødes sammen med deres dagplejebørn til forskellige  

 aktiviteter.
Mange steder er der etableret egentlige samlingssteder for  

 dagplejerne.
 Der kan også være etableret en fast tilknytning mellem dagplejere og en  

 daginstitution i lokalområdet.
9.9 Betaling og Forældreindflydelse Vedrørende betaling og forældreindflydelse gælder de samme regler som for  

 de øvrige dagtilbud, jf. henholdsvis kap. 8 og kap. 3.
Kapitel 10. Privat dagpleje og dagplejehjem efter bistandslovens § 63 I privat dagpleje er der tale om ordninger uden for kommunens regi og  

 dagplejere, der ikke er ansat af kommunen.
10.1 Tilladelse til privat dagpleje Efter § 63, stk. 1, skal kommunalbestyrelsen imidlertid give tilladelse  

 til privat dagpleje mod betaling, uanset at kommunalbestyrelsen ikke  

 medvirker ved placeringen, hvis der modtages mere end 2 børn under 14 år.
Der  

 kan ikke gives tilladelse til at have mere end 5 børn i privat dagpleje.
 Ifølge § 63, stk, 1, jf. § 64, stk. 1, 2. pkt., kan der dog modtages op  

 til 10 børn, såfremt dagplejen varetages af flere personer fra samme  

 husstand.
 Tilsvarende kan efter § 63, stk. 2, dagplejehjem og lignende (private  

 institutioner), der modtager flere end 5 børn under 14 år mod betaling, og  

 som drives af private uden offentlige midler, kun oprettes og drives med  

 tilladelse fra kommunalbestyrelsen.
 Når der tales om privat dagpleje mod betaling, er det afgørende, at  

 dagplejeren modtager betaling for at passe børnene, og ikke hvem der betaler  

 for barnet.
 Den private dagpleje afviger fra den formidlede dagpleje ved, at der ikke  

 findes regler om visitation, betaling og forældreindflydelse.
I den private dagpleje er det den private dagplejer, der bestemmer, hvilke  

 børn der skal modtages.
Betalingen er baseret på en aftale mellem den private  

 dagplejer og forældrene, og der er ingen regler om forældrenes indflydelse.
 Tilladelse til privat dagpleje gives ud fra de samme hensyn som ved  

 godkendelse af kommunalt formidlede dagplejere.
 Når forholdene i hjemmet af kommunalbestyrelsen er fundet i orden, gives  

 der tilladelse til at modtage børn i dagpleje ud fra en samlet afvejning af  

 hjemmets ressourcer, herunder antallet af egne børn, børnenes aldersfordeling  

 mv.
 Tilladelsen gives skriftligt til dagplejen.
 Tilladelse kan gives for enkelte bestemte børn eller for et bestemt antal  

 skiftende børn.
 Gives tilladelsen for bestemte børn, udstedes en særskilt tilladelse for  

 hvert enkelt barn.
 Dersom tilladelsen gives for et bestemt antal skiftende børn, angives det  

 i tilladelsen, hvilket antal børn der må modtages og i hvilken alder.
 Det angives i tilladelsen, hvilke lokaler denne gælder for.
 Der kan i tilladelsen fastsættes særlige begrænsninger, fx med hensyn til  

 dagplejens varighed, antallet af børn mv.
10.2 Tilsyn med privat dagpleje og dagplejehjem Efter § 63, stk. 3, skal kommunalbestyrelsen fører tilsyn med forholdene i  

 de private dagplejehjem.
Reglerne om tilsyn suppleres af reglerne i bistandslovens kap. 8, Særlige  

 regler for børn og unge.
Efter § 32 har kommunalbestyrelsen pligt til at føre  

 tilsyn med de forhold, hvorunder børn i kommunen lever.
I medfør af denne  

 bestemmelse kan kommunalbestyrelsen, når den får kendskab til, at forholdene  

 i en plejefamilie ikke er forsvarlige, bestemme, at familien overhovedet ikke  

 må modtage børn i dagpleje, ligesom kommunalbestyrelsen kan tilbagekalde en  

 allerede udstedt tilladelse.
10.3 Klageadgang Kommunalbestyrelsens afgørelse om tilbagekaldelse af en allerede udstedt  

 tilladelse samt afslag på at udstede en tilladelse til at modtage børn i  

 privat dagpleje kan indbringes for Amtsankenævnet (Den Sociale Ankestyrelse),  

 jf.bistandslovens § 15, stk. 1.
Kapitel 11. Om børn med fysisk og/eller psykisk handicap.
(Samspil mellem § 69 og § 95 a) Ifølge bistandsloven § 95 a påhviler det amtskommunen at sørge for  

 dagtilbud (særlige daginstitutioner) til børn, der på grund af et vidtgående  

 fysisk eller psykisk handicap har et særligt behov for støtte, behandling  

 m.v., der ikke kan dækkes gennem et ophold i et kommunalt dagtilbud etableret  

 efter § 69.
 Mens kommunen således ifølge bistandslovens § 69 har den generelle  

 forpligtigelse til at sørge for dagtilbud til alle børn, herunder også børn  

 med handicap, er den amtskommunale forpligtigelse i § 95 a et supplement til  

 det kommunale tilbud i det omfang, det kommunale tilbud ikke kan tilgodese  

 barnets særlige behov for støtte, behandling m.v. som følge af et vidtgående  

 handicap.
11.1 Tilrettelæggelse af kommunale dagtilbud til børn med handicap Forpligtelsen ifølge bistandslovens § 69 til at sørge for dagtilbud til  

 børn med handicap kan i praksis opfyldes på forskellige måder.
Der kan nævnes  

 følgende eksempler:
med støttepædagog.
Enkelt integration anvendes oftest til børn med lettere  

 handicap.
 Flere kommuner har etableret støttepædagogkorps for herved at sikre den  

 faglige ekspertise, som er nødvendig for at kunne optage børn med handicap i  

 almindelige dagtilbud.
 Denne organisering giver fordelen ved at være i et miljø med ligestillede  

 samt mulighed for integration med institutionens øvrige grupper.
 Der sikres en ekspertise i personalegruppen samt mulighed for et tættere  

 samarbejde til andre sagkyndige.
 Uanset på hvilken måde det kommunale dagtilbud for børn med handicap  

 etableres, vil der ofte være behov for at trække på den særlige ekspertise,  

 der findes inden for den amtskommunale forvaltning eller i de  

 specialinstitutioner, herunder § 95 a-institutioner, der findes i området  

 samt fra skolepsykologisk rådgivning.
11.2 Visitation til dagtilbud for børn med handicap Visitation til dagtilbud af børn med handicap, som skønnes at kræve særlig  

 støtte, bør behandles i et tværfagligt sammensat visitationsudvalg.
 Visitationsudvalget må, når det findes nødvendigt, kunne indhente den  

 nødvendige faglige bistand eller eventuelt suppleres med særligt sagkyndige,  

 fx fra amtskommunen, fra de særlige lands- og landsdelsdækkende  

 institutioner, fra de statslige specialkonsulentordninger for personer med  

 handicap eller fra centret for rådgivning og information om små  

 handicapgrupper.
Visitationsudvalget indstiller til kommunalbestyrelsen, om barnet skal  

 optages i et kommunalt dagtilbud, herunder den konkrete  

 institutionsplacering, eller indstilles til optagelse i en af amtskommunens  

 særlige daginstitutioner.
Bestemmelse om optagelse i en særlig daginstitution  

 træffes af amtskommunen efter indstilling fra kommunalbestyrelsen, jf. § 95  

 d.
 Ved visitationen må der tages udgangspunkt i barnets og familiens samlede  

 situation, herunder bl.a. handicappets art og omfang, behandlingsbehovet,  

 barnets psykiske og sociale ressourcer og muligheder, barnets alder, dets  

 behov for samvær og kontakt med andre børn med samme handicap, forholdet til  

 søskende m.v.
Det må ved visitationen sikres, at barnets behandlingsbehov samt  

 muligheder for personlig udvikling tilgodeses.
Såfremt barnet ikke både  

 fysisk, psykisk og socialt kan integreres i børnegruppen i en almindelig  

 daginstitution, vil det for at sikre barnets optimale udviklingsbetingelser  

 være hensigtsmæssigt at tilbyde det plads i en handicapgruppe (§ 69) eller i  

 en særlig daginstitution (§ 95 a).
 Visitationen må ske i nært samarbejde med forældrene.
 Der henvises til kap. 7 om visitation samt til Socialministeriets  

 cirkulære af 17. december 1986 om institutioner under amtskommunerne for  

 personer med vidtgående fysisk eller psykisk handicap, pkt. 24.
11.3 Samarbejde med andre forvaltninger og amtet For at opfylde forpligtelsen til at give børn med handicap den støtte og  

 behandling, som handicappet kræver, vil der ofte være behov for samarbejde  

 med andre instanser, fx kommunens skolepsykologiske rådgivning,  

 sundhedsplejersken, de praktiserende læger.
Herudover kan der i særlige  

 tilfælde være behov for at samarbejde med amtets skole/kultur- og  

 social/sundhedsforvaltning med tilhørende institutioner, herunder de lands-  

 og landsdelsdækkende institutioner, med de statslige  

 specialkonsulentordninger for personer med handicap samt med centret for  

 rådgivning og information om små handicapgrupper.
11.4 Forældresamarbejde Der henvises til kap. 3 om forældresamarbejde.
11.5 Betaling for ophold i en kommunal daginstitution Der henvises til kap. 8 om betaling.
Kapitel 12. Forsøgsbestemmelsen Bistandslovens § 138 b giver mulighed for, at socialministeren efter  

 indstilling fra kommunalbestyrelsen eller amtsrådet kan tillade, at der for  

 en forsøgsperiode oprettes andre socialpædagogiske tilbud for børn og andre  

 institutionsformer for børn end dem, der er nævnt i bistandslovens §§ 63-64  

 og 69-73. På tilsvarende måde kan der gives tilladelse til andre  

 forsøgsordninger, der sigter mod at nedbringe ventelister til dagtilbud for  

 børn.
Det følger heraf, at der kan ske fravigelse fra de bestemmelser, der kan  

 være en hindring for at etablere et ønsket dagtilbud.
Med de aktuelle  

 bestemmelser i bistandsloven er der mulighed for at etablere et mangfoldigt  

 udbud af dagtilbud efter de almindelige regler, men der skal peges på  

 følgende ordninger, der kræver tilladelse efter § 138 b:
- formidlet dagpleje, der ikke foregår i dagplejerens eget hjem eller i  

 barnets hjemlige miljø, - dagpleje, hvor to godkendte dagplejere, der ikke er af samme husstand,  

 sammen passer op til 10 børn, - ordninger, hvor dagplejerens egne børn indgår - mod betaling - i det  

 antal børn, som dagplejeren får løn for at modtage, - andre forsøg, der fraviger de bindende bestemmelser i bistandsloven.
 Ansøgning om tilladelse til forsøg efter bistandslovens § 138 b stiles  

 efter indstilling af kommunalbestyrelsen til Socialministeriet og sendes til  

 Socialstyrelsen.
 Der henvises til Socialministeriets vejledning af 29. juni 1983 om adgang  

 til at etablere forsøg efter bistandslovens § 138 b.
Kapitel 13. Klagemuligheder Kommunalbestyrelsens afgørelse om optagelse i dagtilbud kan ikke  

 indbringes for anden administrativ myndighed.
Der henvises herom til  

 bistandslovens § 64, stk. 1, § 72 samt til Socialministeriets vejledning af  

 11. januar 1988 om klageregler og tilsyn på det sociale område, pkt. 15.
 Socialministeren er øverste sociale tilsynsmyndighed inden for hele  

 sociallovgivningens område og har således mulighed for af egen drift at tage  

 generelle forhold op til undersøgelse.
 Det sociale tilsyn udøves i praksis af Socialstyrelsen inden for  

 bistandslovens område.
Kapitel 14. Finansiering En kommunes udgifter til dagtilbud til børn og unge efter §§ 64, 69 og 70  

 afholdes endeligt af kommunen, jf. § 133, stk. 1.
 For dagtilbud til børn med fysiske og/eller psykiske handicap efter § 95 a  

 er der delt finansiering, således at kommunen og amtskommunen hver afholder  

 50 pct. af udgifterne, jf. § 135, stk.
 3.
 For så vidt angår puljeordninger efter § 70 vil spørgsmål omkring  

 kontering af tilskudsbeløbet fremgå af retningslinjer, som  

 Indenrigsministeriet vil udsende til kommunerne.
 For så vidt angår udgifter til dagtilbud til børn af flygtninge henvises  

 til »Socialministeriets information om flygtninge« af 22. december  

 1989 og 9. marts 1990.
Kapitel 15. Henvisning til andre myndigheders bestemmelser Inden for andre lovgivningsområder er fastsat forskellige generelle  

 regler, som har betydning for dagtilbudsområdet.
Det skal bemærkes, at de  

 nedenfor nævnte forhold også omfatter puljeordninger.
15.1 Bygningsforhold Byggelovgivningens krav findes i bygningsreglement 1982 af 1.
 december 1982 med senere tillæg.
 Tilsynet med overholdelse af de bygningsmæssige bestemmelser vedrørende  

 bl.a. daginstitutioner udøves efter tillæg 5 til reglementet, jf.  

 Arbejdsministeriets bekendtgørelse nr. 49 af 6.
 februar 1986 om forenkling af byggesager for visse erhvervskategorier,  

 alene af kommunalbestyrelsen.
15.2 Arbejdsmiljøforhold Der henvises til arbejdsmiljølovgivningen, jf. lovbekendtgørelse nr. 646  

 af 18. december 1985, som senest ændret ved lov nr. 380 af 13. juni 1990 og  

 de ved Arbejdsministeriets bekendtgørelse nr.
 611 af 18. december 1985 opretholdte bestemmelser i lov om almindelig  

 arbejderbeskyttelse § 13, nr. 1-10 og 12-18.
 Udover grupperum i daginstitutioner betragter arbejdstilsynet også  

 børnenes toiletrum i vuggestuer og børnehaver som arbejdsrum, hvorfor  

 bygningsreglementets bestemmelser for arbejdsrum skal anvendes herpå.
 Arbejdsministeriet henviser til AT-meddelelserne om arbejdsstedets  

 indretning/velfærdsforhold (nr. 1.01.1 - 1.01.6). Desuden henvises til  

 AT-meddelelserne nr. 1.01.7 om temperaturen i arbejdsrum på faste  

 arbejdssteder, AT-meddelelse nr. 1.01.8 om ventilation og 1.01.9 om  

 indeklima.
 Endvidere henvises til arbejdstilsynets informationsbrochurer  

 »Termisk Miljø, Temperatur, Træk m.v.«, december 1980 og  

 »Ventilation i kontorer, industri m.m.«, 1981.
 Vedrørende tilsynsmyndighed henvises der til § 1 i Arbejdsministeriets  

 bekendtgørelse nr. 49 af 6. februar 1986.
Den kommunale dagplejer, der arbejder i eget hjem, er omfattet af  

 Arbejdsministeriets bekendtgørelse nr. 322 af 22. juni 1977 om begrænsninger  

 i anvendelsen af lov om arbejdsmiljø på arbejde, som udføres i den ansattes  

 hjem.
Derimod er andre dagplejere, arbejdende i samme hjem, i fuldt omfang  

 omfattet af arbejdsmiljølovens bestemmelser.
 Ligeledes vil arbejdsmiljøloven finde anvendelse i de tilfælde, hvor  

 dagplejen henlægges til børnenes hjemlige omgivelser, lokaler på en  

 virksomhed, og hvor der ellers kunne tænkes etableret kommunal dagpleje uden  

 for dagplejerens eget hjem.
15.3 Sundhedsmæssige forhold Efter Indenrigsministeriets bekendtgørelse af 23. august 1974 om reglement  

 vedrørende sundhedsmæssige tilsyn med institutioner skal embedslægen føre  

 tilsyn med de sundhedsmæssige og hygiejniske forhold.
Tilsynet føres på  

 kommunalbestyrelsens vegne.
 Såfremt embedslægen konstaterer mangler med hensyn til de sundhedsmæssige  

 forhold, kan kommunalbestyrelsen nedlægge forbud mod institutionens fortsatte  

 anvendelse, jf. bekendtgørelsens § 6.
Embedslægeinstitutionen bør have lejlighed til at udtale sig i forbindelse  

 med etablering og ændring af daginstitutioner.
Der kan i denne forbindelse  

 henvises til Indenrigsministeriets cirkulære af 23. august 1974 om reglement  

 vedrørende sundhedsmæssigt tilsyn med institutioner, klinikker m.v.
 Der kan henvises til Sundhedsstyrelsens vejledning om hygiejne i  

 daginstitutioner, 1986.
15.4 Køkkenforhold Ifølge levnedsmiddelloven og bekendtgørelse nr. 121 af 28. marts 1980 om  

 detailforhandling af levnedsmidler påhviler godkendelse og tilsyn af  

 køkkenforholdene i daginstitutioner kommunalbestyrelsen og den respektive  

 levnedsmiddelkontrolenhed.
 Det er dog kun tilfældet, såfremt institutionen har mere end 12 børn, der  

 fast spiser, jf. bekendtgørelsens § 3, litra b.
 Køkkener i daginstitutioner for børn under den skolepligtige alder er  

 desuden underkastet embedslægeinstitutionens tilsyn i medfør af  

 Indenrigsministeriets bekendtgørelse nr. 435 af 23. august 1974 om reglement  

 vedrørende sundhedsmæssigt tilsyn med institutioner, klinikker m.v.
 Sundhedsstyrelsen har oplyst, at institutionerne i forbindelse med det  

 hygiejniske tilsyn bør kunne tilbydes rådgivning om egentlige  

 ernæringsmæssige forhold.
15.5 Brandværnsmæssige forhold Efter Justitsministeriets bekendtgørelse nr. 196 af 21. marts 1990 om  

 brandværnsforanstaltninger i bl.a. daginstitutioner er der af Statens  

 Brandinspektion udsendt driftsmæssige forskrifter for daginstitutioner med  

 mere end 10 sovepladser eller med opholdsrum for tilsammen mere end 50  

 personer.
Den stedlige brandmyndighed kontrollerer, at forskrifterne  

 overholdes.
15.6 Sikringsrum Ifølge loven om bygningsmæssige civilforsvarsforanstaltninger, jf.
 Indenrigsministeriets lovbekendtgørelse nr. 536 af 3. november 1981, som  

 ændret ved lov nr. 649 af 19. december 1984, skal der i nye bygninger under  

 nærmere angivne betingelser indrettes sikringsrum.
 Tilsynsmyndighed er bygningsmyndighederne.
Kapitel 16. Hvad afløser dette cirkulære? 16.1 Retningslinjer som cirkulæret erstatter 16.2 Fortsat gældende retningslinjer For så vidt angår retningslinjer af betydning for dagtilbudsområdet, som  

 fortsat må anses for gældende, kan der særligt fremhæves følgende:
Socialministeriet, den 26. oktober 1990 Aase Olesen / Birthe Frederiksen Bilag 1 Eksempel på overenskomst for selvejende daginstitutioner.
 Overenskomst mellem kommunalbestyrelsen i . . . Kommune og bestyrelsen for  

 . . . beliggende i . . . om institutionens drift som daginstitution for børn  

 og unge (* 1) . . . (foreningens navn)/ om . . . (institutionens navn) drift  

 som daginstitution for børn og unge (* 1).
 Der er for institutionen oprettet vedtægt, der den . . . er godkendt af .  

 . . (myndighedens navn).
 I henhold til §§ 69-73 i lov om social bistand indgås følgende  

 overenskomst:
 § 1.  Antallet af pladser i institutionen fastsættes  

 til . . . , der kun kan ændres efter aftale, jf. § 16. Samtlige pladser er  

 til rådighed for kommunalbestyrelsen.
 § 2.  Bestemmelse om optagelse i institutionen træffes  

 af kommunalbestyrelsen efter aftale med institutionens ledelse.
 § 3.  Institutionens leder varetager under ansvar over  

 for bestyrelsen den pædagogiske ledelse og den daglige drift af  

 institutionen.
 § 4.  Institutionen holder åbent på følgende ugedage:  

 . . .
 Stk. 2.  Den daglige åbningstid fastsættes af  

 kommunalbestyrelsen.
 Meddelelse om ændringer i åbningstiden skal gives med rimeligt varsel.
 § 5.  Antallet af stillinger ved institutionen og  

 disse stillingers art fastsættes på institutionens af kommunalbestyrelsen  

 godkendte årsbudget.
 Stk. 2.  Avancementsstillinger kan alene oprettes efter  

 . . . (det pågældende kommunale forhandlingsorgans) godkendelse.
 § 6.  Institutionens bestyrelse ansætter og afskediger  

 personale inden for de rammer, der er fastsat i det af kommunalbestyrelsen  

 godkendte budget, jf. §§ 7 og 9.
 Stk. 2.  Ansættelse og afskedigelse af institutionens  

 leder sker under forbehold af kommunalbestyrelsens godkendelse.
 Institutionen må ved opslag af stillingen tage forbehold herom.
 Stk. 3.  Samme fremgangsmåde følges ved følgende  

 stillinger: . . .
 § 7.  Løn og andre ansættelsesvilkår for  

 institutionens personale fastsættes i henhold til de af . . . (det pågældende  

 kommunale forhandlingsorgan) efter forhandling med de for institutionens  

 personale forhandlingsberettigede personaleorganisationer fastsatte  

 bestemmelser (* 2).
 § 8.  Beregning og udbetaling af lønninger sker ved  

 kommunalbestyrelsens/institutionens foranstaltning.
 § 9.  Kommunalbestyrelsen afholder institutionens  

 udgifter til driften som daginstitution for børn og unge på grundlag af det  

 af kommunalbestyrelsen godkendte årsbudget og i henhold til retningslinjer  

 fastsat af kommunalbestyrelsen.
 Stk. 2.  Forslag til budget udarbejdes af  

 kommunalbestyrelsen med institutionens bistand/ af institutionen og indsendes  

 til kommunalbestyrelsen inden en af denne fastsat frist.
Stk. 3.  Institutionen forpligter sig til nøje at  

 overholde det af kommunalbestyrelsen godkendte budget samt til at indhente  

 fornøden tillægsbevilling til dækning af uforudsete udgifter, før disse  

 afholdes.
Institutionen foretager en løbende budgetkontrol efter regler, der  

 er fastsat af kommunalbestyrelsen.
§ 10.  Institutionens bogholderi og regnskabsførelse  

 varetages af kommunalbestyrelsen/institutionen.
Når institutionen selv  

 varetager de nævnte opgaver, indsendes regnskabet til kommunalbestyrelsen  

 inden en af denne fastsat frist.
 Stk. 2.  Regnskabet revideres af en af  

 kommunalbestyrelsen godkendt revisor.
 § 11.  Til imødegåelse af institutionens daglige  

 udgifter udbetaler kommunalbestyrelsen efter særlig aftale forskud.
 Stk. 2.  Betaling af ejendomsudgifter eller udgifter til  

 husleje sker ved kommunalbestyrelsens/institutionens foranstaltning.
 § 12.  Den endelige fastsættelse af  

 kommunalbestyrelsens betaling af udgifter til institutionens drift sker på  

 grundlag af institutionens årsregnskab, der skal omfatte både driftsregnskab  

 og status, og aflægges i overensstemmelse med budgettets kontoplan.
 § 13.  De udgifter, som kommunalbestyrelsen måtte  

 udrede til institutionens om- eller tilbygning og til ekstraordinær  

 vedligeholdelse og til ekstraordinær anskaffelse af inventar, betragtes som  

 lån og skal sikres ved pant i institutionens ejendom.
 Stk. 2.  For institutioner i lejede lokaler kan de i  

 stk. 1 nævnte lån til ekstraordinær anskaffelse af inventar sikres ved  

 gældsbrev.
 Stk. 3.  Inventar, der er finansieret som anført i stk.  

 1 og 2 eller over et af kommunalbestyrelsen godkendt budget, må ikke fjernes  

 fra institutionen uden kommunalbestyrelsens godkendelse.
 § 14.  Institutionen må ikke uden kommunalbestyrelsens  

 forudgående samtykke afhænde, pantsætte eller udleje institutionens faste  

 ejendom(me) eller benytte ejendommen(e) til andet formål end til . . .  

 (vedtægtens formål).
 Stk. 2.  Institutionen kan ikke uden  

 kommunalbestyrelsens forudgående samtykke træffe beslutning om optagelse  

 eller overtagelse af lån - ej heller ved mellemregning med andre  

 institutioner - eller ændringer i lånevilkår eller forpligte sig ved kaution  

 eller anden økonomisk garanti eller foretage ændring af vilkår for eventuelle  

 eksisterende garantiforpligtelser eller lignende.
 Stk. 3.  Foretagender, der skal finansieres ved  

 optagelse af lån, må ikke påbegyndes, forinden institutionen har opnået  

 kommunalbestyrelsens samtykke til finansiering ved lån.
 § 15.  Overenskomsten kan af begge parter opsiges med  

 . . . måneders varsel til den første i en måned.
 § 16.  Aftaler indgået mellem kommunalbestyrelsen og  

 institutionens bestyrelse vedrørende nærmere enkeltheder om  

 institutionsdriften, herunder fastsættelse af de under § 1 nævnte  

 bestemmelser om antallet og alderssammensætningen af indskrevne børn, kan  

 indeholdes i protokollerede tillæg til overenskomsten.
 Stk. 2.  Overenskomstparterne kan anmode om  

 genforhandling af de i sådanne tillæg fastsatte bestemmelser.
---------------------------------- --------------------------------- (for institutionen) (for kommunalbestyrelsen) Noter til bilag 1:
(* 1) F.eks. aldersintegreret  

 institution/vuggestue/børnehave/legestue/fritidshjem/fritidsklub/u (* 2) Jf. nu Indenrigsministeriets regler om tilsynet med løn og øvrige  

 ansættelsesforhold for personale ved selvejende børneforsorgsinstitutioner.
 Bilag 2.
 Eksempel på aftale mellem puljeordningen og kommunen.
 Aftale mellem kommunalbestyrelsen i . . . Kommune og bestyrelsen for . . .  

 / forældrekredsen . . . / virksomheden . . . / om drift af puljeordningen . .  

 . som dagtilbud for børn.
 I henhold til § 70 i bistandsloven indgås følgende aftale:
 Bestyrelsen for . . . / forældrekredsen . . . / virksomheden . . .
 er modtager af det offentlige tilskud efter bistandslovens § 70 og står  

 dermed som ansvarlig for dette.
 Puljeordningen drives fra lokaler i . . . og omfatter max. . . .
 antal børn i alderen . . . Ændringer i lokaleforhold og  

 børnetal/aldersgrænser kræver kommunalbestyrelsens forudgående godkendelse.
 Fra . . . Kommune modtager puljeordningen et beløb kr. . . . pr. år pr.  

 barn i driftstilskud (på baggrund af et driftsbudget). For børn under (fx 3  

 år eller skolealderen) er beløbet kr. . . . pr.
år pr. barn.
Tilskuddets størrelse kan efter aftale ændres med .
 . . måneders varsel.
Tilskuddet udbetales den (dato, fx 10.) i månederne (fx hvert kvartal).  

 Tilskuddet udbetales forud på baggrund af det antal børn, der er indskrevet  

 den 1. i udbetalingsmåneden.
Inden udbetalingen finder sted, reguleres  

 udbetalingen i forhold til det faktiske børnetal og det udbetalte tilskud i  

 foregående kvartal.
 Puljeordningen fastsætter ordningens åbningstid, der dog mindst skal være  

 . . . timer om ugen.
 Puljeordningens leder varetager under ansvar for puljeordningen den  

 pædagogiske ledelse og den daglige ledelse og drift af puljeordningen.
 Puljeordningen ansætter og afskediger personale inden for de rammer, der  

 er fastsat i budgettet.
 Ændringer i puljeordningens åbningstid og personalesammensætning skal  

 meddeles til kommunalbestyrelsen.
 Puljeordningen er åben for børn, der kræver en særlig indsats, og for  

 disse børn forhøjes kommunens tilskud efter konkret aftale.
Bestemmelse om optagelse af børn til puljeordningen foretages af kommunen  

 gennem den centrale pladsanvisning / træffes af puljeordningen efter nærmere  

 aftale / træffes af begge parter i fællesskab efter nærmere aftale.
Træffer  

 puljeordningen bestemmelse om optagelse af børn, skal den underrette  

 kommunalbestyrelsen om, hvilke børn der er optaget i ordningen.
Virksomheden . . . indstiller børn af . . .'s medarbejdere til  

 kommunalbestyrelsen, der varetager visitationen til alle pladserne i  

 puljeordningen.
Optagelse i puljeordningen af børn fra anden kommune er  

 betinget af, at kommunen har opnået aftale om refusion fra barnets  

 bopælskommune.
 Puljeordningen fastsætter selv forældrebetalingens størrelse.
Forældrebetalingen kan dog ikke overstige kr. . . ., svarende til max. 35  

 pct. af udgifterne ved et tilsvarende kommunalt pasningstilbud.
Reglerne om  

 nedsættelse eller bortfald af forældrebetalingen efter Socialministeriets  

 bekendtgørelser gælder også for puljeordningen.
Det samme gælder kommunens  

 eventuelle egne regler om søskendemoderation.
Det påhviler lederen af  

 puljeordningen at gøre forældrene bekendt med reglerne om nedsættelse eller  

 bortfald af betalingen.
 . . . Kommune fører tilsyn med puljeordningen.
 Forældrebetalingen opkræves af puljeordningen/kommunen.
 Beregning og udbetaling af lønninger foretages af puljeordningen / sker  

 ved kommunalbestyrelsens foranstaltning.
 Ved eventuel oparbejdelse af underskud (fx ved manglende forældrebetaling,  

 større uforudsete vikarudgifter eller lignende) er puljeordningen forpligtet  

 til snarest at underrette kommunalbestyrelsen herom.
Puljeordningens bogholderi og regnskabsførelse varetages af  

 puljeordningen/kommunalbestyrelsen.
Inden den (dato) indsendes revideret  

 regnskab til kommunen for foregående kalenderår.
 Puljeordningen er ansvarlig for opfyldelse af de krav, som måtte følge af  

 anden lovgivning, og puljeordningen hæfter selv for de aftaler m.v., den har  

 indgået.
 Ved puljeordningens ophør skal en eventuel formue anvendes til et lignende  

 socialt formål, som skal godkendes af kommunalbestyrelsen.
 Denne aftale kan opsiges af begge parter med (mindst 3/. . .) måneders  

 varsel.
