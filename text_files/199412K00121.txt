Nr LSF 121 Forslag til Lov om ændring af søloven Fremsat af erhvervsministeren (Mimi Jakobsen) den 18. januar 1995 Vedtaget ved tredjebehandling den 21. marts 1995 Lov nr. 205 af 29/03/1995 § 1 I søloven, lov nr. 170 af 16. marts 1994, foretages følgende ændringer:
 1. I § 173, nr. 1, indsættes efter  

 »bjærgeløn«:», herunder særligt vederlag«.
 2. § 173, nr. 2, affattes således:
 »2) krav i anledning af skade eller udgifter af den art, som er nævnt  

 i § 191 eller § 210, og som er omfattet af henholdsvis § 206, stk. 1, eller §  

 225, stk. 1,».
 3. Overskriften til kapitel 10 affattes således:
 »Om ansvar for olieskade efter reglerne i  

 1992-ansvarskonventionen og 1992-fondskonventionen«.
 4. §§ 191-230 affattes således:
 »§ 191. Ejeren af et skib er uden hensyn til skyld ansvarlig  

 for enhver forureningsskade.
Stk. 2. Ved forureningsskade forstås tab eller skade uden for  

 skibet, som skyldes forurening forårsaget af olie, der udtømmes eller  

 udflyder fra skibet, dog således at erstatning for forringelse af miljøet, ud  

 over tabt fortjeneste ved en sådan forringelse, begrænses til udgifterne ved  

 rimelige forholdsregler for genopretning, der allerede er taget, eller som  

 skal tages.
Ved forureningsskade forstås endvidere udgifter, skade eller tab,  

 som følger af rimelige forholdsregler truffet for at afværge eller begrænse  

 forureningsskade, efter at hændelser, som forårsager forureningsskade eller  

 medfører alvorlig og umiddelbar fare for forureningsskade, er indtruffet.
 Stk. 3. Ved skib forstås i dette kapitel, jf. dog § 206, stk. 2,  

 enhver flydende indretning konstrueret eller indrettet til transport af olie  

 i bulk som last, dog således at et skib, der kan transportere olie og anden  

 last, udelukkende anses for et skib, når det faktisk transporterer olie i  

 bulk som last, og under enhver efterfølgende rejse, medmindre det godtgøres,  

 at der ikke findes nogen rester om bord fra en sådan transport.
 Stk. 4. Ved olie forstås i dette kapitel enhver bestandig  

 mineralsk olie med carbonhydrider herunder råolie, brændselsolie, tung  

 dieselolie, og smøreolie.
Stk. 5. Ved ejer forstås for registrerede skibes vedkommende den,  

 der til skibsregisteret er anmeldt som ejer.
Ejes et skib af en stat, men  

 benyttes det af et selskab, der i denne stat er registreret som skibets  

 bruger, anses selskabet som skibets ejer.
 Stk. 6. Forvoldes forureningsskade ved en række af hændelser, der  

 har samme oprindelse, påhviler ansvaret den, som på tidspunktet for den  

 første af disse hændelser var ejer af skibet.
 Stk. 7. Ved 1992-ansvarskonventionen forstås den internationale  

 konvention om det privatretlige ansvar for skade ved olieforurening 1992.
 Stk. 8. Ved 1992-fondskonventionen forstås den internationale  

 konvention om oprettelse af en international fond for erstatning af skader  

 ved olieforurening 1992.
§ 192. Ejeren er ikke ansvarlig, såfremt vedkommende godtgør, at  

 skaden er en følge af a) krigshandlinger, krigslignende handlinger, borgerkrig, oprør eller en  

 naturbegivenhed af en usædvanlig, uundgåelig og uafværgelig karakter, b) i det hele skyldes en handling foretaget af tredjemand med forsæt til  

 at volde skade eller c) i det hele skyldes fejl eller forsømmelse af nogen offentlig myndighed  

 med hensyn til at vedligeholde fyr eller andre hjælpemidler for navigeringen.
 Stk. 2. Ejerens ansvar kan nedsættes eller helt bortfalde, såfremt  

 denne godtgør, at skadelidte forsætligt eller uagtsomt har medvirket til  

 skaden.
 § 193. Krav mod ejeren om erstatning for forureningsskade kan  

 alene rejses efter reglerne i dette kapitel.
Stk. 2. Ansvar for forureningsskade kan ikke gøres gældende mod a) besætningsmedlemmer, ejerens agenter eller personer, der er ansat i  

 ejerens tjeneste, b) lodsen eller andre personer, der udfører tjenester for skibet, c) skibets reder eller disponent, hvor denne ikke er ejer af skibet,  

 enhver befragter, aflaster, afsender, ejer eller modtager af lasten, d) enhver person, der udfører bjærgning med ejers, reders eller  

 skibsførers samtykke eller efter den kompetente offentlige myndigheds  

 instrukser, e) enhver person, der træffer rimelige forholdsregler for at afværge eller  

 begrænse forureningsskade, f) ansatte eller agenter for de i litra b, c, d eller e nævnte personer, medmindre vedkommende har forvoldt skaden forsætligt eller groft uagtsomt  

 og med forståelse af, at sådan skade sandsynligvis ville blive forårsaget.
Stk. 3. Regresansvar for forureningsskade kan ikke gøres gældende  

 mod nogen, som er nævnt i stk. 2, litra a, b, d, e eller f, medmindre  

 vedkommende har forvoldt skaden forsætligt eller groft uagtsomt og med  

 forståelse af, at sådan skade sandsynligvis ville blive forårsaget.
Om regres  

 i øvrigt gælder almindelige retsregler.
§ 194. Ejeren har ret til at begrænse sit ansvar efter § 191 til 3  

 mio.
SDR for et skib, hvis drægtighed ikke overstiger 5.000 tonnageenheder.  

 For et skib med større tonnage forhøjes dette beløb med yderligere 420 SDR  

 for hver ekstra tonnageenhed.
Det samlede erstatningsbeløb kan dog ikke i  

 noget tilfælde overstige 59,7 mio.
SDR.
For renter og sagsomkostninger hæfter  

 ejeren uden begrænsning.
 Stk. 2. Den nævnte ansvarsgrænse gælder for alt ansvar, som er  

 opstået ved en og samme hændelse eller ved en række hændelser, der har samme  

 oprindelse.
 Stk. 3. Ansvaret kan dog ikke begrænses, hvis det grunder sig på,  

 at ejeren selv har forvoldt forureningsskaden forsætligt eller groft uagtsomt  

 og med forståelse af, at sådan skade sandsynligvis ville blive forårsaget.
Stk. 4. Ved SDR forstås den i § 505 omhandlede regneenhed.
Ved  

 drægtighed forstås skibets bruttotonnage beregnet i overensstemmelse med  

 tonnagemålingsbestemmelserne i bilag 1 til den internationale  

 skibsmålingskonvention af 1969.
 § 195. Såfremt ejeren ønsker at begrænse sit ansvar i  

 overensstemmelse med § 194, må denne oprette en begrænsningsfond, i Danmark  

 ved Sø- og Handelsretten i København og ellers ved en domstol eller anden  

 kompetent myndighed, hvor sag er anlagt eller kan anlægges.
 Stk. 2. Fonden fordeles forholdsmæssigt mellem alle fordringer  

 opstået ved en og samme begivenhed eller række af begivenheder, der har samme  

 oprindelse. § 176, stk. 3 og 4, gælder tilsvarende.
 Stk. 3. Krav, som vedrører rimelige udgifter til forholdsregler  

 eller opofrelser, som ejeren frivilligt har foretaget med henblik på at  

 afværge eller begrænse forureningsskade, er ligestillet med andre krav ved  

 fordelingen af fonden.
 Stk. 4. De nærmere regler om fondens oprettelse og fordeling m.v.  

 følger af kapitel 12.
 Stk. 5. Har ejeren i overensstemmelse med 1992-ansvarskonventionen  

 oprettet begrænsningsfond i en fremmed stat, som har tilsluttet sig  

 konventionen, har det samme virkning for vedkommendes ret til  

 ansvarsbegrænsning som oprettelse af en fond ved Sø- og Handelsretten i  

 København.
§ 196. Har ejeren ret til at begrænse sit ansvar efter § 194, og  

 har denne oprettet en fond i overensstemmelse med § 195, kan der ikke gøres  

 arrest eller udlæg i eller udøves andre rettigheder over for skib eller anden  

 ejendom, som tilhører ejeren, for krav, som kan gøres gældende mod fonden.
Er  

 der foretaget arrest i skib eller anden ejendom, som tilhører ejeren, for  

 sådanne krav, eller har ejeren stillet sikkerhed for at undgå arrest, skal i  

 sådanne tilfælde arresten ophæves eller sikkerheden frigives.
 Stk. 2. Bestemmelsen i stk. 1 finder tilsvarende anvendelse, når  

 ejeren i overensstemmelse med 1992-ansvarskonventionen har oprettet en  

 begrænsningsfond i en fremmed stat, som har tilsluttet sig denne konvention,  

 forudsat at fordringshaveren har adgang til den domstol eller anden  

 myndighed, der administrerer fonden, og denne faktisk er tilgængelig for  

 vedkommende.
§ 197. Ejeren af et dansk skib, som medfører over 2.000 t olie i  

 bulk som last, skal have en godkendt forsikring eller anden garanti til  

 dækning af ansvar som nævnt i § 191 og inden for den ansvarsgrænse, der er  

 anført i § 194. Der skal udstedes certifikat, som bekræfter, at der  

 foreligger en sådan forsikring eller garanti.
Uden gyldigt certifikat må  

 skibet ikke benyttes.
Stk. 2. Bestemmelsen i stk. 1 finder tilsvarende anvendelse for  

 skibe, der ikke er hjemmehørende her i riget, og som anløber eller forlader  

 dansk havn eller anden laste- eller losseplads i Danmark eller på den danske  

 kontinentalsokkel, såfremt sådanne skibe medfører over 2.000 t olie i bulk  

 som last.
Skibe, der er registreret i en stat, som har tilsluttet sig  

 1992-ansvarskonventionen, skal have det i konventionen fastsatte certifikat,  

 som viser, at der foreligger forsikring eller anden garanti.
 Stk. 3. Med de undtagelser, der følger af § 207, finder  

 bestemmelserne i stk. 1 og 2 også anvendelse på skibe, som ejes af den danske  

 stat eller af en anden stat, idet dog disse skibe i stedet for at være  

 udstyret med den ovennævnte forsikring eller garanti kan være udstyret med et  

 certifikat udstedt af vedkommende myndighed, som bekræfter, at skibet er  

 statsejet, og at dets ansvar er dækket inden for de i § 194 anførte  

 begrænsningsbeløb.
 § 198. Erhvervsministeren fastsætter i overensstemmelse med  

 1992-ansvarskonventionen de nærmere regler om forsikring og garanti, herunder  

 om, hvilke krav forsikringen eller garantien skal opfylde, for at den kan  

 godkendes, samt om certifikatet, dets form, indhold, udstedelse og gyldighed.
 § 199. Såfremt et skib ikke er udstyret med den i § 197, jf. §  

 198, påbudte forsikring eller garanti eller med det påbudte certifikat, kan  

 skibstilsynet eller andre myndigheder, som af erhvervsministeren er  

 bemyndiget hertil, nægte skibet adgang til eller forbyde det at forlade dansk  

 havn eller anden laste- og losseplads i Danmark eller på den danske  

 kontinentalsokkel eller påbyde, at det bliver losset eller forhalet.
§ 200. Krav om erstatning for forureningsskade kan rettes direkte  

 mod forsikringsgiveren, herunder mod den, som har stillet garanti for ejerens  

 erstatningsansvar.
Forsikringsgiveren kan påberåbe sig bestemmelserne om  

 ansvarsbegrænsning efter § 194, selv om ejeren ikke har ret til  

 ansvarsbegrænsning.
Forsikringsgiveren kan endvidere påberåbe sig de  

 bestemmelser om ansvarsfritagelse, som ejeren selv kunne have gjort gældende.  

 Derimod kan forsikringsgiveren ikke over for fordringshaver påberåbe sig  

 indsigelser, som vedkommende ville kunne påberåbe sig over for ejeren med  

 undtagelse af indsigelsen om, at skaden er forårsaget forsætligt af ejeren  

 selv.
Forsikringsgiveren har ret til at adcitere ejeren.
 Stk. 2. Forsikringsgiveren kan oprette en begrænsningsfond i  

 medfør af § 195 med samme virkning, som hvis den var oprettet af ejeren selv.  

 En sådan fond kan oprettes, uanset at ejeren ikke har ret til  

 ansvarsbegrænsning, men oprettelsen begrænser i sådanne tilfælde ikke  

 fordringshaverens krav mod ejeren.
 § 201. Reglerne i 1992-fondskonventionen gælder her i riget og  

 bekendtgøres ved erhvervsministerens foranstaltning i dens engelske og  

 franske originaltekst og i dansk oversættelse.
 Stk. 2. Bestemmelserne om regres i § 193 finder tilsvarende  

 anvendelse på fondens regreskrav imod andre end skibets ejer og vedkommendes  

 forsikringsgiver.
§ 202. Den, som i danske havne eller olieterminaler i alt pr. år  

 modtager mere end 150.000 t råolie, tung brændselsolie eller tunge  

 destillater som bestemt i 1992-fondskonventionens art. 1, stk. 3, skal betale  

 bidrag til den internationale fond oprettet i medfør af  

 1992-fondskonventionen samt stille sikkerhed for disse bidrag efter regler,  

 der fastsættes af erhvervsministeren.
Den nævnte olie omfatter olie, som ad  

 søvejen transporteres til Danmark eller inden for Danmark, samt olie, som  

 kommer til Danmark på anden måde, men som har været transporteret ad søvejen  

 til en stat, der ikke har tilsluttet sig 1992-fondskonventionen, og derfra  

 videre i en anden stat, der har tilsluttet sig konventionen.
Afgørelse af, om  

 det modtagne kvantum overstiger 150.000 t olie, træffes i overensstemmelse  

 med 1992-fondskonventionens artikel 10, stk. 2.
 Stk. 2. Den, som modtager olie her i landet, er pligtig at give  

 oplysninger om det modtagne kvantum i overensstemmelse med forskrifter, der  

 fastsættes af erhvervsministeren.
 Stk. 3. Med de begrænsninger, der følger af lovmæssige  

 forpligtelser, skal enhver iagttage tavshed om, hvad vedkommende får kundskab  

 om i medfør af nærværende bestemmelse, for så vidt angår oplysninger om  

 tekniske indretninger og fremgangsmåder samt vedrørende drifts- eller  

 forretningsforhold, som det af konkurrencemæssige grunde ville være af  

 betydning at hemmeligholde af hensyn til den, oplysningerne vedrører.
 § 203. Sag mod skibets ejer eller dennes forsikringsgiver om  

 ansvar for forureningsskade kan kun anlægges for dansk domstol, såfremt  

 forureningsskade er opstået på dansk territorium eller et område, hvor  

 Danmark i overensstemmelse med folkeretten kan fastsætte en eksklusiv  

 økonomisk zone, eller forholdsregler er truffet med henblik på at afværge  

 eller begrænse forureningsskade på sådant område uden hensyn til, hvor de  

 nævnte forholdsregler er truffet.
 Stk. 2. Når dansk domstol er kompetent i henhold til stk. 1,  

 omfatter kompetencen tillige sagsanlæg vedrørende forureningsskade, der  

 skyldes samme hændelse eller række af hændelser, der har samme oprindelse, og  

 som er indtruffet i en fremmed stat, der har tilsluttet sig  

 1992-ansvarskonventionen, eller i dennes eksklusive økonomiske zone eller  

 andet område fastlagt i overensstemmelse med folkeretten, eller som skyldes  

 forholdsregler, der er taget for at afværge eller begrænse skade på en sådan  

 stats territorium uden hensyn til, hvor de nævnte forholdsregler er truffet.
 Stk. 3. Krav om fordeling af og udbetaling af en begrænsningsfond  

 nævnt i § 195 kan ikke rejses ved danske domstole, når fonden er oprettet i  

 en anden stat, der har tilsluttet sig 1992-ansvarskonventionen.
 Stk. 4. Når dansk domstol er kompetent efter denne paragraf, skal  

 sagen anlægges ved Sø- og Handelsretten i København.
 § 204. Sag om erstatning efter 1992-fondskonventionen kan kun  

 anlægges ved dansk domstol i de i § 203, stk. 1 og 2, nævnte tilfælde og kun,  

 dersom sag i anledning af samme forureningsskade mod skibets ejer eller  

 forsikringsgiveren ikke er rejst i en anden stat, der er tilsluttet  

 1992-fondskonventionen.
 Stk. 2. Sag mod Den Internationale Erstatningsfond (1992) skal her  

 i landet anlægges ved Sø- og Handelsretten i København.
Stk. 3. Den Internationale Erstatningsfond (1992) kan indtræde som  

 hovedintervenient i enhver sag mod skibets ejer eller dennes forsikringsgiver  

 om erstatning efter dette kapitel.
Dommen får bindende virkning for fonden,  

 når den er retskraftig og eksigibel.
 Stk. 4. Når sag om erstatning efter dette kapitel er anlagt mod  

 ejeren eller dennes forsikringsgiver, kan hver af sagens parter adcitere Den  

 Internationale Erstatningsfond (1992). Har adcitation fundet sted i så god  

 tid, at fonden effektivt har kunnet varetage sine interesser, får dommen  

 bindende virkning for fonden, når den er retskraftig og eksigibel.
 § 205. Retskraftig og eksigibel dom mod skibets ejer eller dennes  

 forsikringsgiver, som er afsagt i en stat, som har tilsluttet sig  

 1992-ansvarskonventionen, har bindende virkning og kan fuldbyrdes her i  

 riget, når dommen er afsagt af en domstol, der er kompetent i henhold til  

 1992-ansvarskonventionens artikel IX.
 Stk. 2. Tilsvarende gælder for domme afsagt mod Den Internationale  

 Erstatningsfond (1992) i en stat, som har tilsluttet sig  

 1992-fondskonventionen, eller, hvor fonden har sit sæde, af en domstol, der  

 er kompetent i henhold til 1992-fondskonventionens artikel 7, nr. 1 og 3.
 § 206. Bestemmelserne i §§ 191-196, 200 og 203-205 om ansvar for  

 forureningsskade finder anvendelse på forureningsskade, som er opstået her i  

 riget eller i et område, hvor Danmark i overensstemmelse med folkeretten kan  

 fastsætte en eksklusiv økonomisk zone, eller i en anden stat, som har  

 tilsluttet sig 1992-ansvarskonventionen, eller i dennes eksklusive økonomiske  

 zone eller andet område fastlagt i overensstemmelse med folkeretten samt på  

 forholdsregler, der tages med henblik på at afværge eller begrænse sådan  

 forureningsskade uden hensyn til, hvor de nævnte forholdsregler er truffet.
Stk. 2. Endvidere finder bestemmelserne i §§ 191 og 192  

 tilsvarende anvendelse i alle tilfælde, hvor der her i riget eller i et  

 område, hvor Danmark i overensstemmelse med folkeretten kan fastsætte en  

 eksklusiv økonomisk zone, er opstået forureningsskade som nævnt i § 191, stk.  

 2, som udtømmes eller udflyder fra andet skib end nævnt i § 191, stk. 3,  

 eller hvor der er truffet forholdsregler for at afværge eller begrænse sådan  

 skade uden hensyn til, hvor de nævnte forholdsregler er truffet.
Ejeren har i  

 disse tilfælde ret til at begrænse ansvaret efter reglerne i kapitel 9.
§ 207. For krigsskibe eller andre skibe, som ejes eller benyttes  

 af en stat, og som på det tidspunkt, da olien udtømmes eller udflyder fra  

 skibet, udelukkende anvendes i statsligt, ikkekommercielt øjemed, finder  

 dette kapitel ikke anvendelse.
Dog finder §§ 191-194 og 206, stk. 2,  

 anvendelse i tilfælde, hvor der her i riget eller i et område, hvor Danmark i  

 overensstemmelse med folkeretten kan fastsætte en eksklusiv økonomisk zone,  

 er opstået forureningsskade forårsaget af olie som nævnt i § 191, stk. 2,  

 eller hvor der er truffet forholdsregler med henblik på at afværge eller  

 begrænse sådan skade uden hensyn til, hvor de nævnte forholdsregler er  

 truffet.
 § 208. Bestemmelserne i dette kapitel finder ikke anvendelse,  

 såfremt dette ville stride mod Danmarks konventionsmæssige forpligtelser over  

 for stater, som ikke har tilsluttet sig 1992-ansvarskonventionen.
 § 209. (ubenyttet).
Kapitel 10 a Om ansvar for olieskade efter reglerne i 1969-ansvarskonventionen og  

 1971-fondskonventionen § 210. Ejeren af et skib, der transporterer olie i bulk som last,  

 er uden hensyn til skyld ansvarlig for enhver skade uden for skibet, som  

 skyldes forurening forårsaget af olie, herunder bunkersolie, der udtømmes  

 eller udflyder fra skibet, samt for udgifter eller skade, som forårsages af  

 rimelige forholdsregler, der tages, efter at den pågældende hændelse er  

 indtruffet, med henblik på at afværge eller begrænse den nævnte skade.
Ved  

 skib forstås også andet fartøj, der er indrettet til transport af olie i bulk  

 som last.
 Stk. 2. Ved olie forstås i dette kapitel enhver bestandig olie,  

 herunder råolie, brændselsolie, tung dieselolie, smøreolie og hvalolie.
Stk. 3. Ved ejer forstås for registrerede skibes vedkommende den,  

 der til skibsregistret er anmeldt som ejer.
Ejes et skib af en stat, men  

 benyttes det af et selskab, der i denne stat er registreret som skibets  

 bruger, anses selskabet som skibets ejer.
 Stk. 4. Forvoldes de i stk. 1 nævnte skader eller udgifter ved en  

 række af hændelser, der har samme oprindelse, påhviler ansvaret den, som på  

 tidspunktet for den første af disse hændelser var ejer af skibet.
 Stk. 5. Ved 1969-ansvarskonventionen forstås Bruxelleskonventionen  

 af 29. november 1969 om ansvar for skade ved olieforurening eller  

 konventionen som ændret ved protokol af 19. november 1976.
 Stk. 6. Ved 1971-fondskonventionen forstås Bruxelleskonventionen  

 af 18. december 1971 om oprettelse af en international fond for erstatning af  

 skader ved olieforurening, som ændret ved protokol af 19. november 1976.
§ 211. Ejeren er ikke ansvarlig, såfremt vedkommende godtgør, at  

 skaden er en følge af a) krigshandlinger, krigslignende handlinger, borgerkrig, oprør eller en  

 naturbegivenhed af en usædvanlig, uundgåelig og uafværgelig karakter, b) i det hele skyldes en handling foretaget af tredjemand med forsæt til  

 at volde skade eller c) i det hele skyldes fejl eller forsømmelse af nogen offentlig myndighed  

 med hensyn til at vedligeholde fyr eller andre hjælpemidler for navigeringen.
 Stk. 2. Ejerens ansvar kan nedsættes eller helt bortfalde, såfremt  

 denne godtgør, at skadelidte forsætligt eller uagtsomt har medvirket til  

 skaden.
 § 212. Krav mod ejeren om erstatning for skade eller udgifter som  

 nævnt i § 210 kan alene rejses efter reglerne i dette kapitel.
 Stk. 2. Ansvar for skade eller udgifter som nævnt i § 210 kan ikke  

 gøres gældende mod skibets reder eller disponent, hvor denne ikke er ejer af  

 skibet, eller mod befragteren eller mod aflader, ejer eller modtager af  

 lasten eller mod nogen, som udfører arbejde i skibets tjeneste.
Stk. 3. Såfremt olie udtømmes eller udflyder under bjærgning af  

 skib eller last, finder bestemmelsen i stk. 2 tilsvarende anvendelse på  

 bjærgeren.
Bestemmelsen i stk. 2 finder endvidere anvendelse på den, der for  

 at afværge eller begrænse skade tager de i § 210 nævnte forholdsregler.  

 Ansvar kan dog gøres gældende, såfremt bjærgningen eller de nævnte  

 forholdsregler udføres i strid med et forbud udstedt af en offentlig  

 myndighed eller udføres af andre end en offentlig myndighed i strid med et  

 udtrykkeligt og beføjet forbud af skibets eller lastens ejer.
 Stk. 4. Ansvar for skade eller udgifter som nævnt i § 210 kan ej  

 heller gøres gældende mod den, som er ansat hos skibets ejer eller hos nogen,  

 som er nævnt i stk. 2 eller stk. 3, eller mod skibets lods.
Stk. 5. Regresansvar for skade eller udgifter som nævnt i § 210  

 kan ikke gøres gældende mod nogen, som er nævnt i stk. 3 eller stk. 4,  

 medmindre vedkommende har handlet forsætligt eller groft uagtsomt.
Om regres  

 i øvrigt gælder almindelige retsregler.
§ 213. Ejeren har ret til at begrænse sit ansvar efter § 210 til  

 133 SDR pr. t af skibets drægtighed.
Har ejeren begrænset sit ansvar, kan det  

 samlede erstatningsbeløb dog ikke i noget tilfælde overstige 14 mio.
SDR.
Den  

 nævnte ansvarsgrænse gælder for alt ansvar, som er opstået ved en og samme  

 hændelse eller ved en række af hændelser, der har samme oprindelse.
 Stk. 2. Ejeren kan dog ikke begrænse sit ansvar, hvis det grunder  

 sig på fejl eller forsømmelse af ejeren selv, medmindre denne gjorde tjeneste  

 som fører eller medlem i øvrigt af skibets besætning og fejlen eller  

 forsømmelsen blev begået i en sådan egenskab.
 Stk. 3. For renter og sagsomkostninger hæfter ejeren uden  

 begrænsning.
Stk. 4. Ved særlige trækningsrettigheder forstås den i § 505  

 omhandlede regneenhed.
Ved drægtighed forstås skibets nettotonnage med tillæg  

 af det rum for maskineriet, der ved beregningen af nettotonnagen er trukket  

 fra bruttotonnagen.
Kan skibet ikke måles ved anvendelse af de almindelige  

 målingsregler, skal skibets drægtighed bestemmes som 40 pct. af vægten i tons  

 af den olie, som skibet kan laste.
 § 214. Såfremt der her i landet anlægges sag i anledning af krav,  

 som ejeren ønsker at begrænse sit ansvar for i medfør af § 213, må denne  

 oprette en begrænsningsfond ved Sø- og Handelsretten i København.
 Stk. 2. Fonden fordeles forholdsmæssigt mellem alle fordringer  

 opstået ved en og samme begivenhed eller række af begivenheder, der har samme  

 oprindelse. § 176, stk. 3 og 4, gælder tilsvarende.
 Stk. 3. Krav, som vedrører rimelige udgifter til forholdsregler  

 eller opofrelser, som ejeren frivilligt har foretaget med henblik på at  

 afværge eller begrænse skade som nævnt i § 210, er ligestillet med andre krav  

 ved fordelingen af fonden.
 Stk. 4. De nærmere regler om fondens oprettelse og fordeling m.v.  

 følger af kapitel 12.
 Stk. 5. Har ejeren i overensstemmelse med 1969-ansvarskonventionen  

 oprettet en begrænsningsfond i en fremmed stat, som har tilsluttet sig  

 konventionen, har det samme virkning for vedkommendes ret til  

 ansvarsbegrænsning som oprettelse af en fond ved Sø- og Handelsretten i  

 København.
§ 215. Har ejeren ret til at begrænse sit ansvar efter § 213, og  

 har denne oprettet en fond i overensstemmelse med § 214, kan der ikke gøres  

 arrest eller udlæg i eller udøves andre rettigheder over for anden ejendom,  

 som tilhører ejeren, for krav, som kan gøres gældende mod fonden.
Er der  

 foretaget arrest i skib eller anden ejendom, som tilhører ejeren, for sådanne  

 krav, eller har ejeren stillet sikkerhed for at undgå arrest, skal i sådanne  

 tilfælde arresten ophæves eller sikkerheden frigives.
 Stk. 2. Bestemmelsen i stk. 1 finder tilsvarende anvendelse, når  

 ejeren i overensstemmelse med 1969-ansvarskonventionen har oprettet en  

 begrænsningsfond i en fremmed stat, som har tilsluttet sig denne konvention,  

 forudsat at fordringshaveren har adgang til den domstol eller anden  

 myndighed, der administrerer fonden, og denne faktisk er tilgængelig for  

 vedkommende.
§ 216. Ejeren af et dansk skib, som medfører over 2.000 t olie i  

 bulk som last, skal have en godkendt forsikring eller anden garanti til  

 dækning af ansvar som nævnt i § 210 og inden for den ansvarsgrænse, der er  

 anført i § 194. Der skal udstedes certifikat, som bekræfter, at der  

 foreligger en sådan forsikring eller garanti.
Uden gyldigt certifikat må  

 skibet ikke benyttes.
Stk. 2. Bestemmelsen i stk. 1 finder tilsvarende anvendelse for  

 skibe, der ikke er hjemmehørende her i riget, og som anløber eller forlader  

 dansk havn eller anden laste- eller losseplads i Danmark eller på den danske  

 kontinentalsokkel, såfremt sådanne skibe medfører over 2.000 t olie i bulk  

 som last.
Skibe, der er registreret i en stat, som har tilsluttet sig  

 ansvarskonventionen, skal have det i konventionen fastsatte certifikat, som  

 viser, at der foreligger forsikring eller anden garanti.
 Stk. 3. Med de undtagelser, der følger af § 226, finder  

 bestemmelserne i stk. 1 og 2 også anvendelse på skibe, som ejes af den danske  

 stat eller af en anden stat, idet dog disse skibe i stedet for at være  

 udstyret med den ovennævnte forsikring eller garanti kan være udstyret med et  

 certifikat udstedt af vedkommende myndighed, som bekræfter, at skibet er  

 statsejet, og at dets ansvar er dækket inden for de i § 213 anførte  

 begrænsningsbeløb.
 § 217. Erhvervsministeren fastsætter i overensstemmelse med  

 ansvarskonventionen de nærmere regler om forsikring og garanti, herunder om,  

 hvilke krav forsikringen eller garantien skal opfylde, for at den kan  

 godkendes, samt om certifikatet, dets form, indhold, udstedelse og gyldighed.
 § 218. Såfremt et skib ikke er udstyret med den i § 216, jf. §  

 217, påbudte forsikring eller garanti eller med det påbudte certifikat, kan  

 skibstilsynet eller andre myndigheder, som af erhvervsministeren er  

 bemyndiget hertil, nægte skibet adgang til eller forbyde det at forlade dansk  

 havn eller anden laste- og losseplads i Danmark eller på den danske  

 kontinentalsokkel eller påbyde, at det bliver losset eller forhalet.
§ 219. Krav om erstatning for skade eller udgifter som nævnt i §  

 210 kan rettes direkte mod forsikringsgiveren, herunder mod den, som har  

 stillet garanti for ejerens erstatningsansvar.
Forsikringsgiveren kan  

 påberåbe sig bestemmelserne om ansvarsbegrænsning efter § 213, selv om ejeren  

 har udvist fejl eller forsømmelse.
Forsikringsgiveren kan endvidere påberåbe  

 sig de bestemmelser om ansvarsfritagelse, som ejeren selv kunne have gjort  

 gældende.
Derimod kan denne ikke påberåbe sig indsigelser, som vedkommende  

 ville kunne påberåbe sig over for ejeren, med undtagelse af indsigelse om, at  

 skaden er forårsaget forsætligt af ejeren selv.
Forsikringsgiveren har ret  

 til at adcitere ejeren.
 Stk. 2. Forsikringsgiveren kan oprette en begrænsningsfond i  

 medfør af § 214 med samme virkning, som hvis den var oprettet af ejeren selv.  

 En sådan fond kan oprettes, uanset at skaden er forårsaget af ejerens egen  

 fejl eller forsømmelse, men oprettelsen begrænser i sådanne tilfælde ikke  

 fordringshaverens krav mod ejeren.
 § 220. Reglerne i 1971-fondskonventionen gælder her i riget og  

 bekendtgøres ved erhvervsministerens foranstaltning i dens engelske og  

 franske originaltekst og i dansk oversættelse.
 Stk. 2. Bestemmelserne om regres i § 212 finder tilsvarende  

 anvendelse på fondens regreskrav imod andre end skibets ejer og vedkommendes  

 forsikringsgiver.
§ 221. Den, som i danske havne eller olieterminaler i alt pr. år  

 modtager mere end 150.000 t råolie eller tung brændselsolie eller tunge  

 destillater som bestemt i 1971-fondskonventionens artikel 1, stk. 3, skal  

 betale bidrag til den internationale fond (1971) for erstatning for skade ved  

 olieforurening samt stille sikkerhed for disse bidrag efter regler, der  

 fastsættes af erhvervsministeren.
Den nævnte olie omfatter olie, som ad  

 søvejen transporteres til Danmark eller inden for Danmark, samt olie, som  

 kommer til Danmark på anden måde, men som har været transporteret ad søvejen  

 til en stat, der ikke har tilsluttet sig 1971-fondskonventionen, og derfra  

 videretransporteres til Danmark uden omlastning i modtagelsesanlæg i en anden  

 stat, der har tilsluttet sig konventionen.
Afgørelse af, om det modtagne  

 kvantum overstiger 150.000 t olie, træffes i overensstemmelse med  

 1971-fondskonventionens artikel 10, stk. 2.
 Stk. 2. Den, som modtager olie her i landet, er pligtig at give  

 oplysninger om det modtagne kvantum i overensstemmelse med forskrifter, der  

 fastsættes af erhvervsministeren.
 Stk. 3. Med de begrænsninger, der følger af lovmæssige  

 forpligtelser, skal enhver iagttage tavshed om, hvad vedkommende får kundskab  

 om i medfør af nærværende bestemmelse, for så vidt angår oplysninger om  

 tekniske indretninger og fremgangsmåder samt vedrørende drifts- eller  

 forretningsforhold, som det af konkurrencemæssige grunde ville være af  

 betydning at hemmeligholde af hensyn til den, oplysningerne vedrører.
 § 222. Sag mod skibets ejer eller dennes forsikringsgiver om  

 ansvar for skade eller udgifter af den art, som er nævnt i § 210, kan kun  

 anlægges for dansk domstol, såfremt skade er opstået på dansk territorium  

 eller skaden eller udgifterne skyldes forholdsregler, der er truffet med  

 henblik på at afværge eller begrænse skade på dansk territorium uden hensyn  

 til, hvor de nævnte forholdsregler er truffet.
 Stk. 2. Når dansk domstol er kompetent i henhold til stk. 1,  

 omfatter kompetencen tillige sagsanlæg vedrørende skade eller udgifter, der  

 skyldes samme hændelse eller række af hændelser, der har samme oprindelse, og  

 som er indtruffet i en fremmed stat, der har tilsluttet sig  

 1969-ansvarskonventionen, eller som skyldes forholdsregler, der er truffet  

 for at afværge eller begrænse skade på en sådan stats territorium uden hensyn  

 til, hvor de nævnte forholdsregler er truffet.
 Stk. 3. Krav om fordeling af og udbetaling af en begrænsningsfond  

 kan ikke rejses ved danske domstole, når fonden er oprettet i en anden stat,  

 der har tilsluttet sig 1969-ansvarskonventionen.
 Stk. 4. Sag om erstatning eller refusion efter  

 1971-fondskonventionen kan kun anlægges ved dansk domstol i de i stk. 1 og 2  

 nævnte tilfælde og kun, dersom sag i anledning af samme skade mod skibets  

 ejer eller forsikringsgiveren ikke er rejst i en anden stat, der er  

 tilsluttet 1971-fondskonventionen.
 § 223. Når dansk domstol er kompetent efter § 222, skal sagen  

 anlægges ved Sø- og Handelsretten i København.
 Stk. 2. Sag mod Den Internationale Erstatningsfond (1971) skal her  

 i landet anlægges ved Sø- og Handelsretten i København.
Stk. 3. Den Internationale Erstatningsfond (1971) kan indtræde som  

 hovedintervenient i enhver sag mod skibets ejer eller dennes forsikringsgiver  

 om erstatning efter dette kapitel.
Dommen får bindende virkning for fonden,  

 når den er retskraftig og kan gennemtvinges.
 Stk. 4. Når sag om erstatning efter dette kapitel er anlagt mod  

 ejeren eller dennes forsikringsgiver, kan hver af sagens parter adcitere Den  

 Internationale Erstatningsfond (1971). Har adcitation fundet sted i så god  

 tid, at fonden effektivt har kunnet varetage sine interesser, får dommen  

 bindende virkning for fonden, når den er retskraftig og kan gennemtvinges.
 § 224. Retskraftig og gennemtvingelig dom mod skibets ejer eller  

 dennes forsikringsgiver, som er afsagt i en stat, som har tilsluttet sig  

 1969-ansvarskonventionen, har bindende virkning og kan fuldbyrdes her i  

 riget, når dommen er afsagt af en domstol, der er kompetent i henhold til  

 1969-ansvarskonventionens artikel IX.
 Stk. 2. Tilsvarende gælder for domme afsagt mod Den Internationale  

 Erstatningsfond (1971) i en stat, som har tilsluttet sig  

 1971-fondskonventionen, eller, hvor fonden har sit sæde, af en domstol, der  

 er kompetent i henhold til 1971-fondskonventionens artikel 7, nr. 1 og 3.
 § 225. Bestemmelserne i §§ 210-215, 219 og 222-224 om ansvar for  

 skade eller udgifter af den art, som er nævnt i § 210, finder anvendelse på  

 skade, som er opstået her i riget eller i en anden stat, som har tilsluttet  

 sig ansvarskonventionen, samt på forholdsregler, der tages med henblik på at  

 afværge eller begrænse skade her i riget eller i en sådan stat uden hensyn  

 til, hvor de nævnte forholdsregler er taget.
Stk. 2. Endvidere finder bestemmelserne i §§ 210 og 211  

 tilsvarende anvendelse i alle tilfælde, hvor der her i riget er opstået skade  

 ved forurening forårsaget af olie som nævnt i § 210, stk. 2, som udtømmes  

 eller udflyder fra skib, uanset om skibet transporterer olie i bulk som last,  

 eller hvor der er taget forholdsregler for at afværge eller begrænse skade på  

 dansk territorium.
Ejeren har i disse tilfælde ret til at begrænse ansvaret  

 efter reglerne i kapitel 9.
§ 226. For krigsskibe eller andre skibe, som ejes eller benyttes  

 af en stat, og som på det tidspunkt, da olien udtømmes eller udflyder fra  

 skibet, udelukkende anvendes i statsligt, ikkekommercielt øjemed, finder  

 dette kapitel ikke anvendelse.
Dog finder §§ 206, stk. 2, og 210-213  

 anvendelse i tilfælde, hvor der her i riget er opstået skade ved forurening  

 forårsaget af olie som nævnt i § 210, stk. 2, eller hvor der er taget  

 forholdsregler med henblik på at afværge eller begrænse tab eller skade på  

 dansk territorium uden hensyn til, hvor de nævnte forholdsregler er truffet.
 § 227. Bestemmelserne i dette kapitel finder ikke anvendelse,  

 såfremt dette ville stride mod Danmarks konventionsmæssige forpligtelser over  

 for stater, som ikke har tilsluttet sig 1969-ansvarskonventionen.
 § 228. (ubenyttet).
Kapitel 10 b Anvendelsesområdet for reglerne i kapitel 10 og kapitel 10 a § 229. For skib, som er registreret i en stat, som er bundet af  

 såvel 1969-ansvarskonventionen som 1992-ansvarskonventionen, gælder  

 ansvarsreglerne i kapitel 10 tillige med ansvarsreglerne i kapitel 10 a på  

 følgende måde:
1) Hvis en hændelse har medført forureningsskade som nævnt i § 191, opstår  

 erstatningsansvar efter reglerne i kapitel 10 kun i de tilfælde, hvor a) ansvaret overstiger erstatningsansvaret efter ansvarsreglerne i kapitel  

 10 a eller ikke omfattes deraf og b) forureningsskaden ikke er fuldt erstattet i henhold til  

 1971-fondskonventionen, jf. § 220.
 Stk. 2. Begrænsningsfonden, som er omtalt i § 195, skal i det i  

 stk. 1 nævnte tilfælde dække det erstatningsansvar, som overstiger ansvaret  

 efter ansvarsreglerne i kapitel 10 a, eller som ikke omfattes deraf.
 Stk. 3. For skib, som er registreret i en stat, som er bundet af  

 1969-ansvarskonventionen, men ikke 1992-ansvarskonventionen, gælder  

 ansvarsreglerne i kapitel 10 a.
 Stk. 4. For skib, som er registreret i en stat, som er bundet af  

 1992-ansvarskonventionen men ikke 1969-ansvarskonventionen, gælder  

 ansvarsreglerne i kapitel 10.
Stk. 5. For skib, som er registreret i en stat, som hverken er  

 bundet af 1969-ansvarskonventionen eller 1992-ansvarskonventionen, gælder  

 ansvarsreglerne i kapitel 10 tillige med ansvarsreglerne i kapitel 10 a.
Hvis  

 en hændelse har medført forureningsskade som nævnt i § 191, skal  

 erstatningsansvaret efter ansvarsreglerne i kapitel 10 anses for bortfaldet,  

 såfremt der også opstår ansvar efter ansvarsreglerne i kapitel 10 a.
 Stk. 6. Ved ansvarsreglerne forstås §§ 191-200, 203, 205, stk. 1,  

 og 206-209 i kapitel 10 og §§ 210-219, 222, 224, stk. 1, og 225-229 i kapitel  

 10 a.
§ 230. Reglerne om fonden (1992) i kapitel 10 finder anvendelse  

 samtidig med reglerne om fonden i kapitel 10 a.
Hvis en hændelse har medført  

 forureningsskade som nævnt i § 191, skal Den Internationale Erstatningsfond  

 (1992) dog kun betale erstatning til skadelidte efter § 201 i det omfang,  

 skadelidte ikke har kunnet få fuld erstatning for skaden efter ansvars- og  

 fondsreglerne i kapitel 10 a og efter ansvarsreglerne i kapitel 10.
Stk. 2. Ved fondsregler forstås §§ 201, 202, 204 og 205, stk. 2, i  

 kapitel 10 og §§ 220, 221, 223 og 224, stk. 2, i kapitel 10 a.« 5. I § 231, stk. 1, ændres »§§ 177 og 195.« til:  

 »§§ 177, 195 og 214.« 6. I § 232, stk. 2, indsættes efter »§ 194«:  

 »med fradrag som nævnt i § 229, stk. 2. En begrænsningsfond efter § 214  

 skal svare til begrænsningsbeløbet efter § 213.« 7. I § 244, stk. 1, ændres »§ 176 eller § 195«  

 til: »§§ 176, 195 eller 214«.
 8. Kapitel 16 affattes således:
»Kapitel 16 Om bjærgning Definitioner § 441. I dette kapitel forstås ved:
 a) »Bjærgning«, enhver handling, der foretages for at assistere  

 et fartøj eller enhver anden genstand, der er forulykket eller stedt i fare i  

 sejlbare farvande eller i ethvert andet farvand.
 b) »Fartøj«, ethvert skib eller fartøj, eller enhver  

 konstruktion, der kan navigeres.
 c) »Genstand«, ethvert fysisk formuegode, der ikke er permanent  

 fastgjort til kystlinjen, dog således at også fragt i risiko er inkluderet.
 d) »Miljøskade«, omfattende fysisk skade på menneskeligt helbred  

 eller på maritimt liv eller ressourcer i kystfarvande, indenlandske farvande  

 eller områder i umiddelbar nærhed af disse farvande forårsaget af forurening,  

 kontaminering, brand, eksplosion eller lignende alvorlige hændelser.
Anvendelsesområde § 442. Bestemmelserne i dette kapitel, bortset fra § 451, finder  

 anvendelse i alle tilfælde, hvor sag om bjærgning afgøres af dansk domstol  

 eller voldgiftsret.
 Stk. 2. Bestemmelserne i dette kapitel finder anvendelse, uanset  

 om det bjærgede fartøj og det fartøj, der har udført bjærgningen, tilhører  

 samme ejer.
 Stk. 3. Selv om bjærgning er udført af eller under kontrol af  

 offentlige myndigheder, afgøres bjærgerens ret til betaling efter reglerne i  

 dette kapitel.
 Stk. 4. Bestemmelserne i dette kapitel finder ikke anvendelse på  

 faste eller flydende platforme eller på mobile offshoreboreenheder, når  

 sådanne platforme eller enheder er på plads med henblik på undersøgelser,  

 udnyttelse eller produktion af havbundens mineralforekomster.
Bjærgningskontrakter § 443. Bestemmelserne i dette kapitel kan fraviges ved aftale.
Der  

 kan dog ikke aftales indskrænkninger i pligten til at forhindre eller  

 begrænse miljøskade.
 Stk. 2. En bjærgningskontrakt eller enhver klausul heri kan  

 tilsidesættes eller ændres, såfremt kontrakten er indgået under urimelig  

 påvirkning eller påvirkning af en faresituation og kontrakten er ubillig,  

 eller såfremt bjærgelønnen i henhold til kontrakten står i misforhold til den  

 ydede hjælp.
Stk. 3. Skibsføreren har fuldmagt til at indgå  

 bjærgningskontrakter på ejerens vegne.
Skibsføreren, rederen og ejeren har  

 fuldmagt til at indgå sådanne kontrakter på vegne af ejeren af den ladning,  

 der er om bord på fartøjet.
Bjærgerens, skibsførerens, ejerens og rederens pligter § 444. Bjærgeren har over for rederen og ejeren af et fartøj og  

 ejeren af andre genstande i fare pligt til a) at udføre bjærgningen med fornøden omhu, b) at udvise fornøden omhu ved udførelsen af bjærgningen for at forhindre  

 eller begrænse miljøskade, c) at søge assistance fra andre bjærgere, når dette efter omstændighederne  

 er rimeligt, og d) at acceptere andre bjærgeres assistance, hvis dette med rimelighed er  

 begæret af skibsføreren, rederen eller ejeren af fartøjet eller ejeren af  

 andre genstande i fare.
Det skal dog ikke påvirke størrelsen af hans  

 betaling, hvis begæringen findes urimelig.
Stk. 2. Ejeren, rederen og skibsføreren af et fartøj eller ejeren  

 af andre genstande i fare har over for bjærgeren pligt til a) at samarbejde fuldt ud med bjærgeren ved bjærgningen, b) at udvise fornøden omhu under udførelsen af bjærgningen for at  

 forhindre eller begrænse miljøskade og c) at acceptere tilbagelevering, efter at fartøjet eller anden genstand er  

 blevet bragt til et sikkert sted, når dette med rimelighed er begæret af  

 bjærgeren.
Betingelser for bjærgeløn § 445. Kun bjærgning, der fører til et nyttigt resultat, giver ret  

 til bjærgeløn.
Bjærgeløn, bortset fra renter og omkostninger, må ikke  

 overstige det bjærgedes værdi.
Stk. 2. Redning af menneskeliv giver ikke i sig selv ret til  

 bjærgeløn eller særligt vederlag.
Den, der har reddet menneskeliv under den  

 fare, der har givet anledning til bjærgningen, eller har medvirket dertil,  

 har ret til en rimelig andel af den bjærgeløn eller det særlige vederlag, som  

 bjærgeren har fået for bjærgning af fartøj eller andre genstande eller for  

 forhindring eller begrænsning af miljøskade.
Kriterier ved fastsættelse af bjærgelønnen § 446. Bjærgeløn skal fastsættes med henblik på at opmuntre til  

 bjærgning, idet følgende kriterier skal tages i betragtning:
 a) Det bjærgedes værdi.
 b) Den dygtighed og de anstrengelser, som bjærgeren har udvist for at  

 forhindre eller begrænse miljøskade.
 c) I hvor høj grad bjærgningen er lykkedes.
 d) Farens karakter og grad.
 e) Den dygtighed og de anstrengelser, som bjærgeren har udvist for at  

 bjærge fartøjet, andre genstande og menneskeliv.
 f) Den tid, bjærgeren har anvendt, samt hans omkostninger og tab.
 g) Risikoen for at pådrage sig erstatningsansvar samt anden risiko for  

 bjærgeren eller dennes udstyr.
 h) Hvor hurtigt bistanden blev ydet.
 i) Tilgængelighed og anvendelse af fartøjer eller andet udstyr beregnet  

 til brug for bjærgninger.
 j) Beredskab, effektivitet og værdi af bjærgerens udstyr.
Ansvaret for bjærgelønnen § 447. Bjærgeløn betales af ejer af fartøjet og ejer af andre  

 genstande i forhold til de bjærgede værdier.
Ejer af fartøjet og ejer af  

 andre genstande hæfter hver for sin del af bjærgelønnen.
Bjærgelønnens fordeling mellem flere bjærgere § 448. Er bjærgere indbyrdes uenige om bjærgelønnens fordeling,  

 bestemmes denne under hensyn til de i § 446 angivne kriterier.
Særligt vederlag § 449. Hvis bjærgeren har udført bjærgning med hensyn til et  

 fartøj, som selv eller på grund af sin ladning udgjorde en trussel for  

 miljøskade, har han ret til som særligt vederlag fra ejeren af fartøjet eller  

 rederen at få betalt sine omkostninger.
Stk. 2. Hvis bjærgeren under omstændigheder som anført i stk. 1  

 ved udførelsen af bjærgning har forhindret eller begrænset miljøskade, kan  

 det særlige vederlag, som ejeren eller rederen skal betale i henhold til stk.  

 1, forøges med højst 30 pct. af bjærgerens omkostninger.
Retten kan dog, hvis  

 den finder det rimeligt og retfærdigt og under hensyn til de relevante  

 kriterier i § 446, forøge det særlige vederlag yderligere, dog således at den  

 samlede forøgelse aldrig må overstige 100 pct. af bjærgerens omkostninger.
 Stk. 3. Det samlede særlige vederlag i henhold til denne paragraf  

 skal kun komme til betaling, hvis og i det omfang sådant vederlag overstiger  

 den bjærgeløn, som bjærgeren har ret til i henhold til §§ 445 og 446.
 Stk. 4. Bjærgerens omkostninger som omtalt i stk. 1 og 2 er de  

 faktiske udgifter, som bjærgeren med føje har afholdt i forbindelse med  

 bjærgningen, samt en rimelig betaling for det udstyr og mandskab, som er  

 anvendt med føje under bjærgningen, fastsat under hensyn til kriterierne i §  

 446, litra h, i og j.
 Stk. 5. Hvis bjærgeren har optrådt uagtsomt og derved undladt at  

 forhindre eller begrænse miljøskade, kan det særlige vederlag, som han måtte  

 være berettiget til efter denne paragraf, nedsættes eller bortfalde.
 Stk. 6. Intet i denne paragraf hindrer nogen ret til regres, som  

 ejeren af fartøjet eller rederen måtte have.
Særlige undtagelser § 450. Der er ikke ret til bjærgeløn eller særligt vederlag efter  

 bestemmelserne i dette kapitel, hvis den ydede bistand må anses for at ligge  

 inden for, hvad der med rimelighed kan forventes som normal opfyldelse af en  

 kontrakt, der er indgået, før faren opstod.
Stk. 2. Der er ikke ret til bjærgeløn eller særligt vederlag for  

 bistand, der er ydet mod et udtrykkeligt og beføjet forbud fra ejer, reder  

 eller skibsfører.
Tilsvarende gælder for bistand, der er ydet mod et  

 udtrykkeligt og beføjet forbud fra ejeren af andre genstande i fare, som ikke  

 er eller har været om bord på fartøjet.
 Stk. 3. Bjærgelønnen eller det særlige vederlag kan nedsættes  

 eller bortfalde, hvis bjærgningen er foranlediget eller vanskeliggjort af  

 bjærgerens fejl eller forsømmelse, eller hvis bjærgeren har gjort sig skyldig  

 i bedrageri eller anden uhæderlig adfærd.
Bjærgelønnens fordeling på det bjærgende fartøj § 451. Har et fartøj på rejsen bjærget noget, godtgøres forlods af  

 bjærgelønnen den skade, som bjærgningen måtte have medført for fartøj,  

 ladning eller anden ejendom om bord, samt de udgifter til brændsel og hyre og  

 kost til skibsfører og mandskab, der er påløbet i anledning af bjærgningen.  

 Forlods udredes endvidere godtgørelse i henhold til stk. 3.
Stk. 2. Af den resterende del af bjærgelønnen tilfalder tre  

 femtedele rederiet, medens resten fordeles med en tredjedel til skibsføreren  

 og to tredjedele til det egentlige mandskab.
Mandskabets part fordeles i  

 forhold til den enkeltes hyre.
Skibsførerens andel skal dog mindst udgøre det  

 dobbelte af den højstlønnede sømands andel.
En lods om bord i det bjærgende  

 fartøj deltager i fordelingen, selv om han ikke er ansat i rederiets  

 tjeneste.
Der tillægges ham i så fald samme andel som højeste styrmand.
Stk. 3. Har nogen under bjærgningen gjort en særlig fortjenstfuld  

 indsats eller udsat sig for en ganske særlig fare, kan der ydes den  

 pågældende særskilt godtgørelse.
Begrundet begæring herom må indsendes til  

 rederen inden en måned efter, at bjærgningen er afsluttet.
Stk. 4. Bestemmelserne i stk. 1 og 2 om bjærgelønnens fordeling  

 kan ikke ved forudgående aftale fraviges til ugunst for skibsfører eller  

 mandskab.
Dette gælder dog ikke, hvis de pågældende er forhyret med et  

 fartøj, der driver bjærgningsvirksomhed og er særlig udrustet hertil, eller  

 aftalen er indgået i forbindelse med forhyringen og gælder udførelsen af et  

 bestemt bjærgningsforetagende.
 Stk. 5. Bjærgeløn kan fordeles på anden måde end fastsat i stk. 1  

 og 2, såfremt særlige grunde såsom formålet med fartøjets anvendelse eller  

 den måde, hvorpå de ombordværende er aflønnet, taler for en anden fordeling.
 Stk. 6. Så snart bjærgelønnen er fastsat ved aftale eller endelig  

 dom, sender rederen ved anbefalet brev enhver, der er berettiget til andel i  

 bjærgelønnen, underretning om dennes størrelse tillige med en plan for  

 bjærgelønnens fordeling efter bestemmelserne i denne paragraf.
 Stk. 7. Indsigelse mod fordelingen af bjærgelønnen skal fremsættes  

 over for rederen inden tre måneder efter, at den i stk. 6 omhandlede  

 meddelelse er afsendt.
Stk. 8. Fordelingen mellem ethvert bjærgende fartøjs reder,  

 skibsfører og andre ansatte om bord skal ske i henhold til flagstatens  

 lovgivning.
Hvis bjærgningen ikke er udført fra et fartøj, skal fordelingen  

 ske i henhold til den lovgivning, der gælder for retsforholdet mellem  

 bjærgeren og hans ansatte.
Sikkerhedsstillelse og foreløbig betaling § 452. På begæring af bjærgeren skal den, der hæfter for betaling  

 i henhold til dette kapitel, stille sikkerhed for kravet, herunder for renter  

 og omkostninger.
Når en sådan sikkerhed er stillet, kan bjærgeren ikke søge  

 sig fyldestgjort i sin søpanteret.
 Stk. 2. Det bjærgede fartøjs reder skal medvirke til at sikre, at  

 ladningsejeren stiller sikkerhed for kravet imod denne, herunder for renter  

 og omkostninger, før lasten bliver frigivet.
 Stk. 3. Det bjærgede fartøj og andre genstande må ikke uden  

 bjærgerens tilladelse fjernes fra den havn eller det sted, hvortil det  

 bjærgede er blevet bragt umiddelbart efter bjærgningens afslutning, førend  

 sikkerhed er blevet stillet for bjærgerens krav, herunder for renter og  

 omkostninger, mod det pågældende fartøj eller de pågældende genstande.
 Stk. 4. Den domstol eller voldgiftsret, som har jurisdiktion over  

 bjærgerens krav, kan ved en foreløbig afgørelse bestemme, at bjærgeren skal  

 have udbetalt et rimeligt acontobeløb, på sådanne betingelser, herunder  

 betingelser vedrørende sikkerhed, som følger af sagens omstændigheder.
Havarerede statsfartøjer samt statsejede og humanitære laster § 453. Ingen bestemmelser i dette kapitel kan danne grundlag for  

 retsskridt mod fremmed stat om bjærgning af krigsskib eller andet fartøj, som  

 den fremmede stat ejer eller benytter, og som på bjærgningstidspunktet  

 anvendtes udelukkende i statsøjemed af ikkeforretningsmæssig art, medmindre  

 vedkommende stat har bestemt noget andet.
 Stk. 2. Ingen bestemmelser i dette kapitel kan danne grundlag for  

 beslaglæggelse, arrest eller tilbageholdelse af en ikkeforretningsmæssig  

 last, som ejes af en stat, og som på bjærgningstidspunktet havde krav på  

 suveræn immunitet efter de almindelige principper i folkeretten, medmindre  

 den fremmede stat samtykker.
 Stk. 3. Ingen bestemmelser i dette kapitel kan danne grundlag for  

 beslaglæggelse, arrest eller tilbageholdelse af en humanitær last, der er  

 doneret af en stat, hvis denne stat har indvilget i at betale for udført  

 bjærgning af denne last.
Bjærgende statsfartøjer § 454. Er bjærgningen udført af et dansk statsfartøj, der anvendes  

 i statsøjemed af ikke-forretningsmæssig art, finder bestemmelserne i § 451  

 tilsvarende anvendelse.
Erhvervsministeren kan dog fastsætte særlige regler  

 om fordelingen af den del af bjærgelønnen, som ikke tilfalder staten.' 9. I § 501, stk. 1, nr. 1, indsættes efter  

 »bjærgeløn«: »og særligt vederlag«.
 10. § 502 affattes således:
» § 502. Krav for skade eller udgifter af den art, som er  

 nævnt i §§ 191, 206, stk. 2, eller 207, eller om erstatning eller refusion  

 fra Den Internationale Erstatningsfond (1992) forældes, såfremt der ikke er  

 anlagt sag inden 3 år regnet fra den dag, skaden eller udgifterne opstod.
Det  

 samme gælder gælder krav om erstatning for skade eller udgifter af den art,  

 som er nævnt i §§ 210, 225, stk. 2, eller 226, eller om erstatning eller  

 refusion fra Den Internationale Erstatningsfond (1971). Dog kan krav ikke i  

 noget tilfælde rejses, når der er forløbet 6 år fra den dag, på hvilken den  

 hændelse opstod, som forårsagede den nævnte begivenhed.
Forvoldes skaden  

 eller udgifterne ved en række hændelser, der har samme oprindelse, regnes  

 6-års-fristen fra den første af disse hændelser.
 Stk. 2. Forældelsesfristen vedrørende krav mod Den Internationale  

 Erstatningsfond (1992) afbrydes foruden ved sagsanlæg ved retsskridt i medfør  

 af § 204, stk. 4. Forældelsesfristen vedrørende krav mod Den Internationale  

 Erstatningsfond (1971) afbrydes foruden ved sagsanlæg ved retsskridt i medfør  

 af § 223, stk. 4.
Stk. 3. Fartøjets ejer eller dennes forsikringsgiver kan uanset  

 bestemmelsen i stk. 1 søge refusion fra Den Internationale Erstatningsfond  

 (1971) inden 6 måneder fra den dag, vedkommende får kendskab til, at der er  

 rejst søgsmål mod denne om ansvar for skade eller udgifter af den art, som er  

 nævnt i § 210.« § 2 Stk. 1. Tidspunktet for lovens eller dele af lovens ikrafttræden  

 fastsættes af erhvervsministeren.
 Stk. 2. Erhvervsministeren kan ophæve kapitel 10 a og kapitel 10  

 b, som affattet ved denne lovs § 1, nr. 4, ved nærmere bekendtgørelse herom.
Oprindeligt fremsat forslag § 1 I søloven, jf. lov nr. 170 af 16. marts 1994, foretages følgende  

 ændringer:
 1. I § 173, nr. 1 indsættes efter »bjærgeløn«:  

 », herunder særligt vederlag«.
 2. § 173, nr. 2 affattes således:
 »2) krav i anledning af skade eller udgifter af den art, som er  

 nævnte i § 191 eller § 210, og som er omfattet af henholdsvis § 206, stk. 1,  

 eller § 225, stk. 1,».
 3. Overskriften til Kapitel 10 affattes således:
»Kapitel 10 Om ansvar for olieskade efter reglerne i 1992-ansvarskonventionen og  

 1992-fondskonventionen 4. §§ 191-230 affattes således:
 § 191. Ejeren af et skib er uden hensyn til skyld ansvarlig for  

 enhver forureningsskade.
Stk. 2. Ved forureningsskade forstås tab eller skade uden for  

 skibet, som skyldes forurening forårsaget af olie, der udtømmes eller  

 udflyder fra skibet, dog således at erstatning for forringelse af miljøet, ud  

 over tabt fortjeneste ved en sådan forringelse, begrænses til udgifterne ved  

 rimelige forholdsregler for genopretning, der allerede er taget eller som  

 skal tages.
Ved forureningsskade forstås endvidere udgifter, skade eller tab,  

 som følger af rimelige forholdsregler truffet for at afværge eller begrænse  

 forureningsskade efter at hændelser, som forårsager forureningsskade eller  

 medfører alvorlig og umiddelbar fare for forureningsskade, er indtruffet.
 Stk. 3. Ved skib forstås i dette kapitel, jf. dog § 206, stk. 2,  

 enhver flydende indretning konstrueret eller indrettet til transport af olie  

 i bulk som last, dog således at et skib, der kan transportere olie og anden  

 last, udelukkende anses for et skib, når det faktisk transporterer olie i  

 bulk som last, og under enhver efterfølgende rejse, medmindre det godtgøres,  

 at der ikke findes nogen rester ombord fra en sådan transport.
 Stk. 4. Ved olie forstås i dette kapitel enhver bestandig  

 mineralsk olie med carbonhydrider herunder råolie, brændselsolie, tung  

 dieselolie, og smøreolie.
Stk. 5. Ved ejer forstås for registrerede skibes vedkommende den,  

 der til skibsregisteret er anmeldt som ejer.
Ejes et skib af en stat, men  

 benyttes det af et selskab, der i denne stat er registreret som skibets  

 bruger, anses selskabet som skibets ejer.
 Stk. 6. Forvoldes forureningsskade ved en række af hændelser, der  

 har samme oprindelse, påhviler ansvaret den, som på tidspunktet for den  

 første af disse hændelser var ejer af skibet.
 Stk. 7. Ved 1992-ansvarskonventionen forstås Den internationale  

 konvention om det privatretlige ansvar for skade ved olieforurening 1992.
 Stk. 8. Ved 1992-fondskonventionen forstås Den internationale  

 konvention om oprettelse af en international fond for erstatning af skader  

 ved olieforurening 1992.
 § 192. Ejeren er ikke ansvarlig, såfremt vedkommende godtgør, at  

 skaden er en følge af:
a) krigshandlinger, krigslignende handlinger, borgerkrig, oprør eller en  

 naturbegivenhed af en usædvanlig, uundgåelig og uafværgelig karakter, b) i det hele skyldes en handling foretaget af tredjemand med fortsæt til  

 at volde skade eller c) i det hele skyldes fejl eller forsømmelse af nogen offentlig myndighed  

 med hensyn til at vedligeholde fyr eller andre hjælpemidler for navigeringen.
 Stk. 2. Ejerens ansvar kan nedsættes eller helt bortfalde, såfremt  

 denne godtgør, at skadelidte forsætligt eller uagtsomt har medvirket til  

 skaden.
 § 193. Krav mod ejeren om erstatning for forureningsskade kan  

 alene rejses efter reglerne i dette kapitel.
 Stk. 2. Ansvar for forureningsskade kan ikke gøres gældende mod:
a) besætningsmedlemmer, ejerens agenter eller personer, der er ansat i  

 ejerens tjeneste, b) lodsen eller andre personer, der udfører tjenester for skibet, c) skibets reder eller disponent, hvor denne ikke er ejer af skibet,  

 enhver befragter, aflaster, afsender, ejer eller modtager af lasten.
d) enhver person, der udfører bjærgning med ejers, reders eller  

 skibsførers samtykke eller efter den kompetente offentlige myndigheds  

 instrukser, e) enhver person, der træffer rimelige forholdsregler for at afværge eller  

 begrænse forureningsskade, f) ansatte eller agenter for de i litra b, c, d eller e nævnte personer, medmindre vedkommende har forvoldt skaden forsætligt eller groft uagtsomt  

 og med forståelse af, at sådan skade sandsynligvis ville blive forårsaget.
Stk. 3. Regresansvar for forureningsskade kan ikke gøres gældende  

 mod nogen, som er nævnt i stk. 2, litra a, b, d, e eller f medmindre  

 vedkommende har forvoldt skaden forsætligt eller groft uagtsomt og med  

 forståelse af, at sådan skade sandsynligvis ville blive forårsaget.
Om regres  

 iøvrigt gælder almindelige retsregler.
§ 194. Ejeren har ret til at begrænse sit ansvar efter § 191 til 3  

 millioner SDR for et skib, hvis drægtighed ikke overstiger 5.000  

 tonnageenheder.
For et skib med større tonnage forhøjes dette beløb med  

 yderligere 420 SDR for hver ekstra tonnageenhed.
Det samlede erstatningsbeløb  

 kan dog ikke i noget tilfælde overstige 59,7 mill.
SDR.
For renter og  

 sagsomkostninger hæfter ejeren uden begrænsning.
 Stk. 2. Den nævnte ansvarsgrænse gælder for alt ansvar, som er  

 opstået ved en og samme hændelse eller ved en række hændelser, der har samme  

 oprindelse.
 Stk. 3. Ansvaret kan dog ikke begrænses, hvis det grunder sig på,  

 at ejeren selv har forvoldt forureningsskaden forsætligt eller groft uagtsomt  

 og med forståelse af, at sådan skade sandsynligvis ville blive forårsaget.
Stk. 4. Ved SDR forstås den i § 505 omhandlede regneenhed.
Ved  

 drægtighed forstås skibets bruttotonnage beregnet i overensstemmelse med  

 tonnagemålingsbestemmelserne i bilag 1 til den internationale  

 skibsmålingskonvention af 1969.
 § 195. Såfremt ejeren ønsker at begrænse sit ansvar i  

 overensstemmelse med § 194, må denne oprette en begrænsningsfond, i Danmark  

 ved Sø- og Handelsretten i København, og ellers ved en domstol eller anden  

 kompetent myndighed, hvor sag er anlagt eller kan anlægges.
 Stk. 2. Fonden fordeles forholdsmæssigt mellem alle fordringer  

 opstået ved en og samme begivenhed eller række af begivenheder, der har samme  

 oprindelse. § 176, stk. 3 og 4, gælder tilsvarende.
 Stk. 3. Krav, som vedrører rimelige udgifter til forholdsregler  

 eller opofrelser, som ejeren frivillig har foretaget med henblik på at  

 afværge eller begrænse forureningsskade, er ligestillet med andre krav ved  

 fordelingen af fonden.
 Stk. 4. De nærmere regler om fondens oprettelse og fordeling m.v.  

 følger af kapitel 12.
 Stk. 5. Har ejeren i overensstemmelse med 1992-ansvarskonventionen  

 oprettet begrænsningsfond i en fremmed stat, som har tilsluttet sig  

 konventionen, har det samme virkning for vedkommendes ret til  

 ansvarsbegrænsning som oprettelse af en fond ved Sø- og Handelsretten i  

 København.
§ 196. Har ejeren ret til at begrænse sit ansvar efter § 194, og  

 har denne oprettet en fond i overensstemmelse med § 195, kan der ikke gøres  

 arrest eller udlæg i eller udøves andre rettigheder over for skib eller anden  

 ejendom, som tilhører ejeren, for krav, som kan gøres gældende mod fonden.
Er  

 der foretaget arrest i skib eller anden ejendom, som tilhører ejeren, for  

 sådanne krav, eller har ejeren stillet sikkerhed for at undgå arrest, skal i  

 sådanne tilfælde arresten ophæves eller sikkerheden frigives.
 Stk. 2. Bestemmelsen i stk. 1 finder tilsvarende anvendelse, når  

 ejeren i overensstemmelse med 1992-ansvarskonventionen har oprettet en  

 begrænsningsfond i en fremmed stat, som har tilsluttet sig denne konvention,  

 forudsat at fordringshaveren har adgang til den domstol eller anden  

 myndighed, der administrerer fonden, og denne faktisk er tilgængelig for  

 vedkommende.
§ 197. Ejeren af et dansk skib, som medfører over 2.000 tons olie  

 i bulk som last, skal have en godkendt forsikring eller anden garanti til  

 dækning af ansvar som nævnt i § 191 og inden for den ansvarsgrænse, der er  

 anført i § 194. Der skal udstedes certifikat, som bekræfter, at der  

 foreligger en sådan forsikring eller garanti.
Uden gyldigt certifikat må  

 skibet ikke benyttes.
Stk. 2. Bestemmelsen i stk. 1 finder tilsvarende anvendelse for  

 skibe, der ikke er hjemmehørende her i riget, og som anløber eller forlader  

 dansk havn eller anden laste- eller losseplads i Danmark eller på den danske  

 kontinentalsokkel, såfremt sådanne skibe medfører over 2.000 tons olie i bulk  

 som last.
Skibe, der er registreret i en stat, som har tilsluttet sig  

 1992-ansvarskonventionen, skal have det i konventionen fastsatte certifikat,  

 som viser, at der foreligger forsikring eller anden garanti.
 Stk. 3. Med de undtagelser, der følger af § 207, finder  

 bestemmelserne i stk. 1 og 2 også anvendelse på skibe, som ejes af den danske  

 stat eller af en anden stat, idet dog disse skibe i stedet for at være  

 udstyret med den ovennævnte forsikring eller garanti kan være udstyret med et  

 certifikat udstedt af vedkommende myndighed, som bekræfter, at skibet er  

 statsejet, og at dets ansvar er dækket inden for de i § 194 anførte  

 begrænsningsbeløb.
 § 198. Erhvervsministeren fastsætter i overensstemmelse med  

 1992-ansvarskonventionen de nærmere regler om forsikring og garanti, herunder  

 om, hvilke krav forsikringen eller garantien skal opfylde, for at den kan  

 godkendes, samt om certifikatet, dets form, indhold, udstedelse og gyldighed.
 § 199. Såfremt et skib ikke er udstyret med den i § 197, jf. §  

 198, påbudte forsikring eller garanti eller med det påbudte certifikat, kan  

 skibstilsynet eller andre myndigheder, som af erhvervsministeren er  

 bemyndiget hertil, nægte skibet adgang til eller forbyde det at forlade dansk  

 havn eller anden laste- og losseplads i Danmark eller på den danske  

 kontinentalsokkel eller påbyde, at det bliver losset eller forhalet.
§ 200. Krav om erstatning for forureningsskade kan rettes direkte  

 mod forsikringsgiveren, herunder mod den som har stillet garanti for ejerens  

 erstatningsansvar.
Forsikringsgiveren kan påberåbe sig bestemmelserne om  

 ansvarsbegrænsning efter § 194, selv om ejeren ikke har ret til  

 ansvarsbegrænsning.
Forsikringsgiveren kan endvidere påberåbe sig de  

 bestemmelser om ansvarsfritagelse, som ejeren selv kunne have gjort gældende.  

 Derimod kan forsikringsgiveren ikke overfor fordringshaver påberåbe sig  

 indsigelser, som vedkommende ville kunne påberåbe sig over for ejeren med  

 undtagelse af indsigelsen om, at skaden er forårsaget forsætligt af ejeren  

 selv.
Forsikringsgiveren har ret til at adcitere ejeren.
 Stk. 2. Forsikringsgiveren kan oprette en begrænsningsfond i  

 medfør af § 195 med samme virkning, som hvis den var oprettet af ejeren selv.  

 En sådan fond kan oprettes, uanset at ejeren ikke har ret til  

 ansvarsbegrænsning, men oprettelsen begrænser i sådanne tilfælde ikke  

 fordringshaverens krav mod ejeren.
 § 201. Reglerne i 1992-fondskonventionen gælder her i riget og  

 bekendtgøres ved erhvervsministerens foranstaltning i dens engelske og  

 franske originaltekst og i dansk oversættelse.
 Stk. 2. Bestemmelserne om regres i § 193 finder tilsvarende  

 anvendelse på fondens regreskrav imod andre end skibets ejer og vedkommendes  

 forsikringsgiver.
§ 202. Den, som i danske havne eller olieterminaler i alt pr. år  

 modtager mere end 150.000 tons råolie, tung brændselsolie eller tunge  

 destillater, som bestemt i 1992-fondskonvnetionens art. 1, stk. 3, skal  

 betale bidrag til den internationale fond oprettet i medfør af  

 1992-fondskonventionen, samt stille sikkerhed for disse bidrag efter regler,  

 der fastsættes af erhvervsministeren.
Den nævnte olie omfatter olie, som ad  

 søvejen transporteres til Danmark eller inden for Danmark, samt olie, som  

 kommer til Danmark på anden måde, men som har været transporteret ad søvejen  

 til en stat, der ikke har tilsluttet sig 1992-fondskonventionen, og derfra  

 videre i en anden stat, der har tilsluttet sig konventionen.
Afgørelse af, om  

 det modtagne kvantum overstiger 150.000 tons olie, træffes i overensstemmelse  

 med 1992-fondskonventionens artikel 10, stk. 2.
 Stk. 2. Den, som modtager olie her i landet, er pligtig at give  

 oplysninger om det modtagne kvantum i overensstemmelse med forskrifter, der  

 fastsættes af erhvervsministeren.
 Stk. 3. Med de begrænsninger, der følger af lovmæssige  

 forpligtelser, skal enhver iagttage tavshed om, hvad vedkommende får kundskab  

 om i medfør af nærværende bestemmelse, for så vidt angår oplysninger om  

 tekniske indretninger og fremgangsmåder samt vedrørende drifts- eller  

 forretningsforhold, som det af konkurrencemæssige grunde ville være af  

 betydning at hemmeligholde af hensyn til den, oplysningerne vedrører.
 § 203. Sag mod skibets ejer eller dennes forsikringsgiver om  

 ansvar for forureningsskade kan kun anlægges for dansk domstol, såfremt  

 forureningsskade er opstået på dansk territorium eller et område, hvor  

 Danmark i overensstemmelse med folkeretten kan fastsætte en eksklusiv  

 økonomisk zone, eller forholdsregler er truffet med henblik på at afværge  

 eller begrænse forureningsskade på sådant område, uden hensyn til hvor de  

 nævnte forholdsregler er truffet.
 Stk. 2. Når dansk domstol er kompetent i henhold til stk. 1,  

 omfatter kompetencen tillige sagsanlæg vedrørende forureningsskade, der  

 skyldes samme hændelse eller række af hændelser, der har samme oprindelse, og  

 som er indtruffet i en fremmed stat, der har tilsluttet sig  

 1992-ansvarskonventionen eller i dennes eksklusive økonomiske zone eller  

 andet område fastlagt i overensstemmelse med folkeretten, eller som skyldes  

 forholdsregler, der er taget for at afværge eller begrænse skade på en sådan  

 stats territorium, uden hensyn til hvor de nævnte forholdsregler er truffet.
 Stk. 3. Krav om fordeling af og udbetaling af en begrænsningsfond  

 nævnt i § 195 kan ikke rejses ved danske domstole, når fonden er oprettet i  

 en anden stat, der har tilsluttet sig 1992-ansvarskonventionen.
 Stk. 4. Når dansk domstol er kompetent efter denne paragraf, skal  

 sagen anlægges ved Sø- og handelsretten i København.
 § 204. Sag om erstatning efter 1992-fondskonventionen kan kun  

 anlægges ved dansk domstol i de i § 203, stk. 1 og 2, nævnte tilfælde, og kun  

 dersom sag i anledning af samme forureningsskade mod skibets ejer eller  

 forsikringsgiveren ikke er rejst i en anden stat, der er tilsluttet  

 1992-fondskonventionen.
 Stk. 2. Sag mod Den internationale erstatningsfond (1992) skal her  

 i landet anlægges ved Sø- og Handelsretten i København.
Stk. 3. Den internationale erstatningsfond (1992) kan indtræde som  

 hovedintervenient i enhver sag mod skibets ejer eller dennes forsikringsgiver  

 om erstatning efter dette kapitel.
Dommen får bindende virkning for fonden,  

 når den er retskraftig og eksigibel.
 Stk. 4. Når sag om erstatning efter dette kapitel er anlagt mod  

 ejeren, eller dennes forsikringsgiver, kan hver af sagens parter adcitere Den  

 internationale erstatningsfond (1992). Har adcitation fundet sted i så god  

 tid, at fonden effektivt har kunnet varetage sine interesser, får dommen  

 bindende virkning for fonden, når den er retskraftig og eksigibel.
 § 205. Retskraftig og eksigibel dom mod skibets ejer eller dennes  

 forsikringsgiver, som er afsagt i en stat, som har tilsluttet sig  

 1992-ansvarskonventionen, har bindende virkning og kan fuldbyrdes her i  

 riget, når dommen er afsagt af en domstol, der er kompetent i henhold til  

 1992-ansvarskonventionens artikel IX.
 Stk. 2. Tilsvarende gælder for domme afsagt mod Den internationale  

 erstatningsfond (1992) i en stat, som har tilsluttet sig  

 1992-fondskonventionen, eller hvor fonden har sit sæde, af en domstol, der er  

 kompetent i henhold til 1992-fondskonventionens artikel 7, nr. 1 og 3.
 § 206. Bestemmelserne i §§ 191 - 196, 200 og 203 - 205 om ansvar  

 for forureningsskade finder anvendelse på forureningsskade, som er opstået  

 her i riget, eller i et område, hvor Danmark i overensstemmelse med  

 folkeretten kan fastsætte en eksklusiv økonomisk zone eller i en anden stat,  

 som har tilsluttet sig 1992-ansvarskonventionen, eller i dennes eksklusive  

 økonomiske zone eller andet område fastlagt i overensstemmelse med  

 folkeretten, samt på forholdsregler, der tages med henblik på at afværge  

 eller begrænse sådan forureningsskade uden hensyn til, hvor de nævnte  

 forholdsregler er truffet.
Stk. 2. Endvidere finder bestemmelserne i §§ 191 og 192  

 tilsvarende anvendelse i alle tilfælde, hvor der her i riget eller i et  

 område, hvor Danmark i overensstemmelse med folkeretten kan fastsætte en  

 eksklusiv økonomisk zone, er opstået forureningsskade som nævnt i § 191, stk.  

 2, som udtømmes eller udflyder fra andet skib end nævnt i § 191, stk. 3,  

 eller hvor der er truffet forholdsregler for at afværge eller begrænse sådan  

 skade, uden hensyn til hvor de nævnte forholdsregler er truffet.
Ejeren har i  

 disse tilfælde ret til at begrænse ansvaret efter reglerne i kapitel 9.
§ 207. For krigsskibe eller andre skibe, som ejes eller benyttes  

 af en stat, og som på det tidspunkt, da olien udtømmes eller udflyder fra  

 skibet, udelukkende anvendes i statsligt, ikke-kommercielt øjemed, finder  

 dette kapitel ikke anvendelse.
Dog finder §§ 191-194 og 206, stk. 2,  

 anvendelse i tilfælde, hvor der her i riget eller i et område, hvor Danmark i  

 overensstemmelse med folkeretten kan fastsætte en eksklusiv økonomisk zone,  

 er opstået forureningsskade forårsaget af olie som nævnt i § 191, stk. 2,  

 eller hvor der er truffet forholdsregler med henblik på at afværge eller  

 begrænse sådan skade, uden hensyn til hvor de nævnte forholdsregler er  

 truffet.
 § 208. Bestemmelserne i nærværende kapitel finder ikke anvendelse,  

 såfremt dette ville stride mod Danmarks konventionsmæssige forpligtelser over  

 for stater, som ikke har tilsluttet sig 1992-ansvarskonventionen.
 § 209. (ubenyttet).
Kapitel 10 a Om ansvar for olieskade efter reglerne i 1969-ansvarskonventionen og  

 1971-fondskonventionen § 210. Ejeren af et skib, der transporterer olie i bulk som last,  

 er uden hensyn til skyld ansvarlig for enhver skade uden for skibet, som  

 skyldes forurening forårsaget af olie, herunder bunkersolie, der udtømmes  

 eller udflyder fra skibet, samt for udgifter eller skade, som forårsages af  

 rimelige forholdsregler, der tages, efter at den pågældende hændelse er  

 indtruffet, med henblik på at afværge eller begrænse den nævnte skade.
Ved  

 »skib« forstås også andet fartøj, der er indrettet til transport af  

 olie i bulk som last.
 Stk. 2. Ved »olie« forstås i dette kapitel enhver  

 bestandig olie, herunder råolie, brændselsolie, tung dieselolie, smøreolie og  

 hvalolie.
Stk. 3. Ved »ejer« forstås for registrerede skibes  

 vedkommende den, der til skibsregistret er anmeldt som ejer.
Ejes et skib af  

 en stat, men benyttes af et selskab, der i denne stat er registreret som  

 skibets bruger, anses selskabet som skibets ejer.
 Stk. 4. Forvoldes de i stk. 1 nævnte skader eller udgifter ved en  

 række af hændelser, der har samme oprindelse, påhviler ansvaret den, som på  

 tidspunktet for den første af disse hændelser var ejer af skibet.
 Stk. 5. Ved »1969-ansvarskonventionen« forstås  

 Bruxelles-konventionen af 29. november 1969 om ansvar for skade ved  

 olieforurening eller konventionen som ændret ved protokol af 19. november  

 1976.
 Stk. 6. Ved »1971-fondskonventionen« forstås  

 Bruxelles-konventionen af 18. december 1971 om oprettelse af en international  

 fond for erstatning af skader ved olieforurening som ændret ved protokol af  

 19. november 1976.
 § 211. Ejeren er ikke ansvarlig, såfremt vedkommende godtgør, at  

 skaden er en følge af:
a) krigshandlinger, krigslignende handlinger, borgerkrig, oprør eller en  

 naturbegivenhed af en usædvanlig, uundgåelig og uafværgelig karakter, b) i det hele skyldes en handling foretaget af tredjemand med fortsæt til  

 at volde skade eller c) i det hele skyldes fejl eller forsømmelse af nogen offentlig myndighed  

 med hensyn til at vedligeholde fyr eller andre hjælpemidler for navigeringen.
 Stk. 2. Ejerens ansvar kan nedsættes eller helt bortfalde, såfremt  

 denne godtgør, at skadelidte forsætligt eller uagtsomt har medvirket til  

 skaden.
 § 212. Krav mod ejeren om erstatning for skade eller udgifter som  

 nævnt i § 210 kan alene rejses efter reglerne i dette kapitel.
 Stk. 2. Ansvar for skade eller udgifter som nævnt i § 210 kan ikke  

 gøres gældende mod skibets reder eller disponent, hvor denne ikke er ejer af  

 skibet, eller mod befragteren eller mod aflader, ejer eller modtager af  

 lasten eller mod nogen, som udfører arbejde i skibets tjeneste.
Stk. 3. Såfremt olie udtømmes eller udflyder under bjærgning af  

 skib eller last, finder bestemmelsen i stk. 2 tilsvarende anvendelse på  

 bjærgeren.
Bestemmelsen i stk. 2 finder endvidere anvendelse på den, der for  

 at afværge eller begrænse skade tager de i § 210 nævnte forholdsregler.  

 Ansvar kan dog gøres gældende, såfremt bjærgningen eller de nævnte  

 forholdsregler udføres i strid med et forbud udstedt af en offentlig  

 myndighed eller udføres af andre end en offentlig myndighed i strid med et  

 udtrykkeligt og beføjet forbud af skibets eller lastens ejer.
 Stk. 4. Ansvar for skade eller udgifter som nævnt i § 210 kan ej  

 heller gøres gældende mod den, som er ansat hos skibets ejer eller hos nogen,  

 som er nævnt i stk. 2 eller stk. 3, eller mod skibets lods.
Stk. 5. Regresansvar for skade eller udgifter som nævnt i § 210  

 kan ikke gøres gældende mod nogen, som er nævnt i stk. 3 eller stk. 4,  

 medmindre vedkommende har handlet forsætligt eller groft uagtsomt.
Om regres  

 i øvrigt gælder almindelige retsregler.
§ 213. Ejeren har ret til at begrænse sit ansvar efter § 210 til  

 133 SDR pr. ton af skibets drægtighed.
Har ejeren begrænset sit ansvar, kan  

 det samlede erstatningsbeløb dog ikke i noget tilfælde overstige 14 mill.  

 SDR.
Den nævnte ansvarsgrænse gælder for alt ansvar, som er opstået ved en og  

 samme hændelse eller ved en række af hændelser, der har samme oprindelse.
 Stk. 2. Ejeren kan dog ikke begrænse sit ansvar, hvis det grunder  

 sig på fejl eller forsømmelse af ejeren selv, medmindre denne gjorde tjeneste  

 som fører eller medlem i øvrigt af skibets besætning og fejlen eller  

 forsømmelsen blev begået i en sådan egenskab.
 Stk. 3. For renter og sagsomkostninger hæfter ejeren uden  

 begrænsning.
Stk. 4. Ved særlige trækningsrettigheder forstås den i § 505  

 omhandlede regneenhed.
Ved drægtighed forstås skibets nettotonnage med tillæg  

 af det rum for maskineriet, der ved beregningen af nettotonnagen er trukket  

 fra bruttotonnagen.
Kan skibet ikke måles ved anvendelse af de almindelige  

 målingsregler, skal skibets drægtighed bestemmes som 40 pct. af vægten i tons  

 af den olie, som skibet kan laste.
 § 214. Såfremt der her i landet anlægges sag i anledning af krav,  

 som ejeren ønsker at begrænse sit ansvar for i medfør af § 213, må denne  

 oprette en begrænsningsfond ved Sø- og Handelsretten i København.
 Stk. 2. Fonden fordeles forholdsmæssigt mellem alle fordringer  

 opstået ved en og samme begivenhed eller række af begivenheder, der har samme  

 oprindelse. § 176, stk. 3 og 4, gælder tilsvarende.
 Stk. 3. Krav, som vedrører rimelige udgifter til forholdsregler  

 eller opofrelser, som ejeren frivillig har foretaget med henblik på at  

 afværge eller begrænse skade som nævnt i § 210, er ligestillet med andre krav  

 ved fordelingen af fonden.
 Stk. 4. De nærmere regler om fondens oprettelse og fordeling m.v.  

 følger af kapitel 12.
 Stk. 5. Har ejeren i overensstemmelse med 1969-ansvarskonventionen  

 oprettet en begrænsningsfond i en fremmed stat, som har tilsluttet sig  

 konventionen, har det samme virkning for vedkommendes ret til  

 ansvarsbegrænsning som oprettelse af en fond ved Sø- og Handelsretten i  

 København.
§ 215. Har ejeren ret til at begrænse sit ansvar efter § 213, og  

 har denne oprettet en fond i overensstemmelse med § 214, kan der ikke gøres  

 arrest eller udlæg i eller udøves andre rettigheder over for anden ejendom,  

 som tilhører ejeren, for krav, som kan gøres gældende mod fonden.
Er der  

 foretaget arrest i skib eller anden ejendom, som tilhører ejeren, for sådanne  

 krav, eller har ejeren stillet sikkerhed for at undgå arrest, skal i sådanne  

 tilfælde arresten ophæves eller sikkerheden frigives.
 Stk. 2. Bestemmelsen i stk. 1 finder tilsvarende anvendelse, når  

 ejeren i overensstemmelse med 1969-ansvarskonventionen har oprettet en  

 begrænsningsfond i en fremmed stat, som har tilsluttet sig denne konvention,  

 forudsat at fordringshaveren har adgang til den domstol eller anden  

 myndighed, der administrerer fonden, og denne faktisk er tilgængelig for  

 vedkommende.
§ 216. Ejeren af et dansk skib, som medfører over 2.000 tons olie  

 i bulk som last, skal have en godkendt forsikring eller anden garanti til  

 dækning af ansvar som nævnt i § 210 og inden for den ansvarsgrænse, der er  

 anført i § 194. Der skal udstedes certifikat, som bekræfter, at der  

 foreligger en sådan forsikring eller garanti.
Uden gyldigt certifikat må  

 skibet ikke benyttes.
Stk. 2. Bestemmelsen i stk. 1 finder tilsvarende anvendelse for  

 skibe, der ikke er hjemmehørende her i riget, og som anløber eller forlader  

 dansk havn eller anden laste- eller losseplads i Danmark eller på den danske  

 kontinentalsokkel, såfremt sådanne skibe medfører over 2.000 tons olie i bulk  

 som last.
Skibe, der er registreret i en stat, som har tilsluttet sig  

 ansvarskonventionen, skal have det i konventionen fastsatte certifikat, som  

 viser, at der foreligger forsikring eller anden garanti.
 Stk. 3. Med de undtagelser, der følger af § 226, finder  

 bestemmelserne i stk. 1 og 2 også anvendelse på skibe, som ejes af den danske  

 stat eller af en anden stat, idet dog disse skibe i stedet for at være  

 udstyret med den ovennævnte forsikring eller garanti kan være udstyret med et  

 certifikat udstedt af vedkommende myndighed, som bekræfter, at skibet er  

 statsejet, og at dets ansvar er dækket inden for de i § 213 anførte  

 begrænsningsbeløb.
 § 217. Erhvervsministeren fastsætter i overensstemmelse med  

 ansvarskonventionen de nærmere regler om forsikring og garanti, herunder om,  

 hvilke krav forsikringen eller garantien skal opfylde, for at den kan  

 godkendes, samt om certifikatet, dets form, indhold, udstedelse og gyldighed.
 § 218. Såfremt et skib ikke er udstyret med den i § 216, jf. §  

 217, påbudte forsikring eller garanti eller med det påbudte certifikat, kan  

 skibstilsynet eller andre myndigheder, som af erhvervsministeren er  

 bemyndiget hertil, nægte skibet adgang til eller forbyde det at forlade dansk  

 havn eller anden laste- og losseplads i Danmark eller på den danske  

 kontinentalsokkel eller påbyde, at det bliver losset eller forhalet.
§ 219. Krav om erstatning for skade eller udgifter som nævnt i §  

 210 kan rettes direkte mod forsikringsgiveren, herunder mod den som har  

 stillet garanti for ejerens erstatningsansvar.
Forsikringsgiveren kan  

 påberåbe sig bestemmelserne om ansvarsbegrænsning efter § 213, selv om ejeren  

 har udvist fejl eller forsømmelse.
Forsikringsgiveren kan endvidere påberåbe  

 sig de bestemmelser om ansvarsfritagelse, som ejeren selv kunne have gjort  

 gældende.
Derimod kan denne ikke påberåbe sig indsigelser, som vedkommende  

 ville kunne påberåbe sig over for ejeren, med undtagelse af indsigelse om, at  

 skaden er forårsaget forsætligt af ejeren selv.
Forsikringsgiveren har ret  

 til at adcitere ejeren.
 Stk. 2. Forsikringsgiveren kan oprette en begrænsningsfond i  

 medfør af § 214 med samme virkning, som hvis den var oprettet af ejeren selv.  

 En sådan fond kan oprettes, uanset at skaden er forårsaget af ejerens egen  

 fejl eller forsømmelse, men oprettelsen begrænser i sådanne tilfælde ikke  

 fordringshaverens krav mod ejeren.
 § 220. Reglerne i 1971-fondskonventionen gælder her i riget og  

 bekendtgøres ved erhvervsministerens foranstaltning i dens engelske og  

 franske originaltekst og i dansk oversættelse.
 Stk. 2. Bestemmelserne om regres i § 212 finder tilsvarende  

 anvendelse på fondens regreskrav imod andre end skibets ejer og vedkommendes  

 forsikringsgiver.
§ 221. Den, som i danske havne eller olieterminaler i alt pr. år  

 modtager mere end 150.000 tons råolie eller tung brændselsolie eller tunge  

 destillater som bestemt i 1971-fondskonventionens artikel 1, stk. 3, skal  

 betale bidrag til den internationale fond (1971) for erstatning for skade ved  

 olieforurening samt stille sikkerhed for disse bidrag efter regler, der  

 fastsættes af erhvervsministeren.
Den nævnte olie omfatter olie, som ad  

 søvejen transporteres til Danmark eller inden for Danmark, samt olie, som  

 kommer til Danmark på anden måde, men som har været transporteret ad søvejen  

 til en stat, der ikke har tilsluttet sig 1971-fondskonventionen, og derfra  

 videretransporteres til Danmark uden omlastning i modtagelsesanlæg i en anden  

 stat, der har tilsluttet sig konventionen.
Afgørelse af, om det modtagne  

 kvantum overstiger 150.000 tons olie, træffes i overensstemmelse med  

 1971-fondskonventionens artikel 10, stk. 2.
 Stk. 2. Den, som modtager olie her i landet, er pligtig at give  

 oplysninger om det modtagne kvantum i overensstemmelse med forskrifter, der  

 fastsættes af erhvervsministeren.
 Stk. 3. Med de begrænsninger, der følger af lovmæssige  

 forpligtelser, skal enhver iagttage tavshed om, hvad vedkommende får kundskab  

 om i medfør af nærværende bestemmelse, for så vidt angår oplysninger om  

 tekniske indretninger og fremgangsmåder samt vedrørende drifts- eller  

 forretningsforhold, som det af konkurrencemæssige grunde ville være af  

 betydning at hemmeligholde af hensyn til den, oplysningerne vedrører.
 § 222. Sag mod skibets ejer eller dennes forsikringsgiver om  

 ansvar for skade eller udgifter af den art, som er nævnt i § 210, kan kun  

 anlægges for dansk domstol, såfremt skade er opstået på dansk territorium,  

 eller skaden eller udgifterne skyldes forholdsregler, der er truffet med  

 henblik på at afværge eller begrænse skade på dansk territorium, uden hensyn  

 til hvor de nævnte forholdsregler er truffet.
 Stk. 2. Når dansk domstol er kompetent i henhold til stk. 1,  

 omfatter kompetencen tillige sagsanlæg vedrørende skade eller udgifter, der  

 skyldes samme hændelse eller række af hændelser, der har samme oprindelse, og  

 som er indtruffet i en fremmed stat, der har tilsluttet sig  

 1969-ansvarskonventionen, eller som skyldes forholdsregler, der er truffet  

 for at afværge eller begrænse skade på en sådan stats territorium, uden  

 hensyn til hvor de nævnte forholdsregler er truffet.
 Stk. 3. Krav om fordeling af og udbetaling af en begrænsningsfond  

 kan ikke rejses ved danske domstole, når fonden er oprettet i en anden stat,  

 der har tilsluttet sig 1969-ansvarskonventionen.
 Stk. 4. Sag om erstatning eller refusion efter  

 1971-fondskonventionen kan kun anlægges ved dansk domstol i de i stk. 1 og 2  

 nævnte tilfælde, og kun dersom sag i anledning af samme skade mod skibets  

 ejer eller forsikringsgiveren ikke er rejst i en anden stat, der er  

 tilsluttet 1971-fondskonventionen.
 § 223. Når dansk domstol er kompetent efter § 222, skal sagen  

 anlægges ved Sø- og Handelsretten i København.
 Stk. 2. Sag mod den internationale erstatningsfond (1971) skal her  

 i landet anlægges ved Sø- og Handelsretten i København.
Stk. 3. Den internationale erstatningsfond (1971) kan indtræde som  

 hovedintervenient i enhver sag mod skibets ejer eller dennes forsikringsgiver  

 om erstatning efter dette kapitel.
Dommen får bindende virkning for fonden,  

 når den er retskraftig og kan gennemtvinges.
 Stk. 4. Når sag om erstatning efter dette kapitel er anlagt mod  

 ejeren, eller dennes forsikringsgiver, kan hver af sagens parter adcitere den  

 internationale erstatningsfond (1971). Har adcitation fundet sted i så god  

 tid, at fonden effektivt har kunnet varetage sine interesser, får dommen  

 bindende virkning for fonden, når den er retskraftig og kan gennemtvinges.
 § 224. Retskraftig og gennemtvingelig dom mod skibets ejer eller  

 dennes forsikringsgiver, som er afsagt i en stat, som har tilsluttet sig  

 1969-ansvarskonventionen, har bindende virkning og kan fuldbyrdes her i  

 riget, når dommen er afsagt af en domstol, der er kompetent i henhold til  

 1969-ansvarskonventionens artikel IX.
 Stk. 2. Tilsvarende gælder for domme afsagt mod den internationale  

 erstatningsfond (1971) i en stat, som har tilsluttet sig  

 1971-fondskonventionen, eller hvor fonden har sit sæde, af en domstol, der er  

 kompetent i henhold til 1971-fondskonventionens artikel 7, nr. 1 og 3.
 § 225. Bestemmelserne i §§ 210 - 215, 219 og 222 - 224 om ansvar  

 for skade eller udgifter af den art, som er nævnt i § 210, finder anvendelse  

 på skade, som er opstået her i riget eller i en anden stat, som har  

 tilsluttet sig ansvarskonventionen, samt på forholdsregler, der tages med  

 henblik på at afværge eller begrænse skade her i riget eller i en sådan stat,  

 uden hensyn til, hvor de nævnte forholdsregler er taget.
Stk. 2. Endvidere finder bestemmelserne i §§ 210 og 211  

 tilsvarende anvendelse i alle tilfælde, hvor der her i riget er opstået skade  

 ved forurening forårsaget af olie som nævnt i § 210, stk. 2, som udtømmes  

 eller udflyder fra skib, uanset om skibet transporterer olie i bulk som last,  

 eller hvor der er taget forholdsregler for at afværge eller begrænse skade på  

 dansk territorium.
Ejeren har i disse tilfælde ret til at begrænse ansvaret  

 efter reglerne i kapitel 9.
§ 226. For krigsskibe eller andre skibe, som ejes eller benyttes  

 af en stat, og som på det tidspunkt, da olien udtømmes eller udflyder fra  

 skibet, udelukkende anvendes i statsligt, ikke-kommercielt øjemed, finder  

 dette kapitel ikke anvendelse.
Dog finder §§ 210 - 213 og 206, stk. 2,  

 anvendelse i tilfælde, hvor der her i riget er opstået skade ved forurening  

 forårsaget af olie som nævnt i § 210, stk. 2, eller hvor der er taget  

 forholdsregler med henblik på at afværge eller begrænse tab eller skade på  

 dansk territorium, uden hensyn til hvor de nævnte forholdsregler er truffet.
 § 227. Bestemmelserne i dette kapitel finder ikke anvendelse,  

 såfremt dette ville stride mod Danmarks konventionsmæssige forpligtelser over  

 for stater, som ikke har tilsluttet sig 1969-ansvarskonventionen.
 § 228. Ubenyttet.
Kapitel 10 b Anvendelsesområdet for reglerne i kapitel 10 og kapitel 10 a § 229. For skib, som er registreret i en stat, som er bundet af  

 såvel 1969-ansvarskonventionen som 1992-ansvarskonventionen, gælder  

 ansvarsreglerne i kapitel 10 tillige med ansvarsreglerne i kapitel 10 a på  

 følgende måde:
1) Hvis en hændelse har medført forureningsskade som nævnt i § 191, opstår  

 erstatningsansvar efter reglerne i kapitel 10 kun i de tilfælde hvor a) ansvaret overstiger erstatningsansvaret efter ansvarsreglerne i kapitel  

 10 a eller ikke omfattes deraf, og b) forureningsskaden ikke er fuldt erstattet i henhold til 1971-  

 fondskonventionen, jf. § 220.
 Stk. 2. Begrænsningsfonden, som er omtalt i § 195 skal i det i  

 stk. 1 nævnte tilfælde dække det erstatningsansvar, som overstiger ansvaret  

 efter ansvarsreglerne i kapitel 10 a eller som ikke omfattes deraf.
 Stk. 3. For skib, som er registreret i en stat, som er bundet af  

 1969-ansvarskonventionen, men ikke 1992-ansvarskonventionen, gælder  

 ansvarsreglerne i kapitel 10 a.
 Stk. 4. For skib, som er registreret i en stat, som er bundet af  

 1992-ansvarskonventionen men ikke 1969-ansvarskonventionen, gælder  

 ansvarsreglerne i kapitel 10.
Stk. 5. For skib, som er registreret i en stat, som hverken er  

 bundet af 1969-ansvarskonventionen eller 1992-ansvarskonventionen, gælder  

 ansvarsreglerne i kapitel 10 tillige med ansvarsreglerne i kapitel 10 a.
Hvis  

 en hændelse har medført forureningsskade, som nævnt i § 191, skal  

 erstatningsansvaret efter ansvarsreglerne i kapitel 10 anses for bortfaldet  

 såfremt der også opstår ansvar efter ansvarsreglerne i kapitel 10 a.
 Stk. 6. Ved ansvarsreglerne forstås §§ 191 -200, 203, 205, stk.1  

 og 206 -209 i kapitel 10 og §§ 210 - 219, 222, 224, stk. 1 og 225 - 229 i  

 kapitel 10 a.
§ 230. Reglerne om Fonden (1992) i kapitel 10 finder anvendelse  

 samtidig med reglerne om Fonden i kapitel 10 a.
Hvis en hændelse har medført  

 forureningsskade, som nævnt i § 191, skal Den internationale erstatningsfond  

 (1992) dog kun betale erstatning til skadelidte efter § 201 i det omfang,  

 skadelidte ikke har kunnet få fuld erstatning for skaden efter ansvars- og  

 fondsreglerne i kapitel 10 a og efter ansvarsreglerne i kapitel 10.
 Stk. 2. Ved fondsregler forstås §§ 201, 202, 204 og 205, stk. 2 i  

 kapitel 10 og §§ 220, 221, 223 og 224, stk. 2 i kapitel 10 a.
5. I § 231, stk. 1, ændres »§§ 177 og 195.« til:  

 »§§ 177, 195 og 214.« 6. I § 232, stk. 2, indsættes efter » § 194«:  

 »med fradrag som nævnt i § 229, stk. 2. En begrænsningsfond efter § 214  

 skal svare til begrænsningsbeløbet efter § 213.« 7. I § 244, stk. 1, ændres »§ 176 eller § 195«  

 til: »§§ 176, 195 eller 214«.
 8. 16. kapitel affattes således:
»16. kapitel Om bjærgning Definitioner § 441. I dette kapitel forstås ved:
 a) »Bjærgning«, enhver handling, der foretages for at assistere  

 et fartøj eller enhver anden genstand, der er forulykket eller stedt i fare i  

 sejlbare farvande eller i ethvert andet farvand.
 b) »Fartøj«, ethvert skib eller fartøj, eller enhver  

 konstruktion, der kan navigeres.
 c) »Genstand«, ethvert fysisk formuegode, der ikke er permanent  

 fastgjort til kystlinjen, dog således at også fragt i risiko er inkluderet.
 d) »Miljøskade«, omfattende fysisk skade på menneskeligt helbred  

 eller på maritimt liv eller ressourcer i kystfarvande, indenlandske farvande  

 eller områder i umiddelbar nærhed af disse farvande, forårsaget af  

 forurening, kontaminering, brand, eksplosion eller lignende alvorlige  

 hændelser.
Anvendelsesområde § 442. Bestemmelserne i dette kapitel, bortset fra § 451, finder  

 anvendelse i alle tilfælde, hvor sag om bjærgning afgøres af dansk domstol  

 eller voldgiftsret.
 Stk. 2. Bestemmelserne i dette kapitel finder anvendelse, uanset  

 om det bjærgede fartøj og det fartøj, der har udført bjærgningen, tilhører  

 samme ejer.
 Stk. 3. Selvom bjærgning er udført af eller under kontrol af  

 offentlige myndigheder, afgøres bjærgerens ret til betaling efter reglerne i  

 dette kapitel.
 Stk. 4. Bestemmelserne i dette kapitel finder ikke anvendelse på  

 faste eller flydende platforme eller på mobile offshore boreenheder, når  

 sådanne platforme eller enheder er på plads med henblik på undersøgelser,  

 udnyttelse eller produktion af havbundens mineralforekomster.
Bjærgningskontrakter § 443. Bestemmelserne i dette kapitel kan fraviges ved aftale.
Der  

 kan dog ikke aftales indskrænkninger i pligten til at forhindre eller  

 begrænse miljøskade.
 Stk. 2. En bjærgningskontrakt eller enhver klausul heri kan  

 tilsidesættes eller ændres, såfremt kontrakten er indgået under urimelig  

 påvirkning eller påvirkning af en faresituation og kontrakten er ubillig,  

 eller såfremt bjærgelønnen i henhold til kontrakten står i misforhold til den  

 ydede hjælp.
Stk. 3. Skibsføreren har fuldmagt til at indgå  

 bjærgningskontrakter på ejerens vegne.
Skibsføreren, rederen og ejeren har  

 fuldmagt til at indgå sådanne kontrakter på vegne af ejeren af den ladning,  

 der er ombord på fartøjet.
Bjærgerens, skibsførerens, ejerens og rederens pligter § 444. Bjærgeren har overfor rederen og ejeren af et fartøj og  

 ejeren af andre genstande i fare pligt til:
a) at udføre bjærgningen med fornøden omhu, b) at udvise fornøden omhu ved udførelsen af bjærgningen for at forhindre  

 eller begrænse miljøskade, c) at søge assistance fra andre bjærgere, når dette efter omstændighederne  

 er rimeligt og d) at acceptere andre bjærgeres assistance, hvis dette med rimelighed er  

 begæret af skibsføreren, reder eller ejer af fartøjet, eller ejeren af andre  

 genstande i fare; det skal dog ikke påvirke størrelsen af hans betaling, hvis  

 begæringen findes urimelig.
 Stk. 2. Ejeren, rederen og skibsføreren af et fartøj eller ejeren  

 af andre genstande i fare har overfor bjærgeren pligt til:
a) at samarbejde fuldt ud med bjærgeren ved bjærgningen, b) at udvise fornøden omhu under udførelsen af bjærgningen for at  

 forhindre eller begrænse miljøskade og c) at acceptere tilbagelevering, efter at fartøjet eller anden genstand er  

 blevet bragt til et sikkert sted, når dette med rimelighed er begæret af  

 bjærgeren.
Betingelser for bjærgeløn § 445. Kun bjærgning, der fører til et nyttigt resultat, giver ret  

 til bjærgeløn.
Bjærgeløn, bortset fra renter og omkostninger, må ikke  

 overstige det bjærgedes værdi.
Stk. 2. Redning af menneskeliv giver ikke i sig selv ret til  

 bjærgeløn eller særligt vederlag.
Den, der har reddet menneskeliv under den  

 fare, der har givet anledning til bjærgningen eller har medvirket dertil, har  

 ret til en rimelig andel af den bjærgeløn eller det særlige vederlag, som  

 bjærgeren har fået for bjærgning af fartøj eller andre genstande eller for  

 forhindring eller begrænsning af miljøskade.
Kriterier ved fastsættelse af bjærgelønnen § 446. Bjærgeløn skal fastsættes med henblik på at opmuntre til  

 bjærgning, idet følgende kriterier skal tages i betragtning:
 a) Det bjærgedes værdi.
 b) Den dygtighed og de anstrengelser som bjærgeren har udvist for at  

 forhindre eller begrænse miljøskade.
 c) I hvor høj grad bjærgningen er lykkedes.
 d) Farens karakter og grad.
 e) Den dygtighed og de anstrengelser som bjærgeren har udvist for at  

 bjærge fartøjet, andre genstande og menneskeliv.
 f) Den tid bjærgeren har anvendt, samt hans omkostninger og tab.
 g) Risikoen for at pådrage sig erstatningsansvar samt anden risiko for  

 bjærgeren eller dennes udstyr.
 h) Hvor hurtigt bistanden blev ydet.
 i) Tilgængelighed og anvendelse af fartøjer eller andet udstyr beregnet  

 til brug for bjærgninger.
 j) Beredskab, effektivitet og værdi af bjærgerens udstyr.
Ansvaret for bjærgelønnen § 447. Bjærgeløn betales af ejer af fartøjet og ejer af andre  

 genstande i forhold til de bjærgede værdier.
Ejer af fartøjet og ejer af  

 andre genstande hæfter hver for sin del af bjærgelønnen.
Bjærgelønnens fordeling mellem flere bjærgere § 448. Er bjærgere indbyrdes uenige om bjærgelønnens fordeling,  

 bestemmes denne under hensyn til de i § 446 angivne kriterier.
Særligt vederlag § 449. Hvis bjærgeren har udført bjærgning med hensyn til et  

 fartøj, som selv eller på grund af sin ladning udgjorde en trussel for  

 miljøskade, har han ret til som særligt vederlag fra ejeren af fartøjet eller  

 rederen at få betalt sine omkostninger.
Stk. 2. Hvis bjærgeren under omstændigheder som anført i stk. 1  

 ved udførelsen af bjærgning har forhindret eller begrænset miljøskade, kan  

 det særlige vederlag som ejeren eller rederen skal betale i henhold til stk.  

 1, forøges med højest 30% af bjærgerens omkostninger.
Retten kan dog, hvis  

 den finder det rimeligt og retfærdigt og under hensyn til de relevante  

 kriterier i § 446, forøge det særlige vederlag yderligere, dog således at den  

 samlede forøgelse aldrig må overstige 100% af bjærgerens omkostninger.
 Stk. 3. Det samlede særlige vederlag i henhold til denne paragraf  

 skal kun komme til betaling, hvis og i det omfang sådant vederlag overstiger  

 bjærgeløn, som bjærgeren har ret til i henhold til § 445 og § 446.
 Stk. 4. Bjærgerens omkostninger, som omtalt i stk. 1 og 2, er de  

 faktiske udgifter, som bjærgeren med føje har afholdt i forbindelse med  

 bjærgningen, samt en rimelig betaling for det udstyr og mandskab, som er  

 anvendt med føje under bjærgningen, fastsat under hensyn til kriterierne i §  

 446, litra h, i og j.
 Stk. 5. Hvis bjærgeren har optrådt uagtsomt og derved undladt at  

 forhindre eller begrænse miljøskade kan det særlige vederlag, som han måtte  

 være berettiget til efter denne paragraf, nedsættes eller bortfalde.
 Stk. 6. Intet i denne paragraf hindrer nogen ret til regres, som  

 ejeren af fartøjet eller rederen måtte have.
Særlige undtagelser § 450. Der er ikke ret til bjærgeløn eller særligt vederlag efter  

 bestemmelserne i dette kapitel, hvis den ydede bistand må anses for at ligge  

 indenfor, hvad der med rimelighed kan forventes som normal opfyldelse af en  

 kontrakt, der er indgået før faren opstod.
Stk. 2. Der er ikke ret til bjærgeløn eller særligt vederlag for  

 bistand, der er ydet mod et udtrykkeligt og beføjet forbud fra ejer, reder  

 eller skibsfører.
Tilsvarende gælder for bistand, der er ydet mod et  

 udtrykkeligt og beføjet forbud fra ejeren af andre genstande i fare, som ikke  

 er eller har været ombord på fartøjet.
 Stk. 3. Bjærgelønnen eller det særlige vederlag kan nedsættes  

 eller bortfalde, hvis bjærgningen er foranlediget eller vanskeliggjort af  

 bjærgerens fejl eller forsømmelse, eller hvis bjærgeren har gjort sig skyldig  

 i bedrageri eller anden uhæderlig adfærd.
Bjærgelønnens fordeling på det bjærgende fartøj § 451. Har et fartøj på rejsen bjærget noget, godtgøres forlods af  

 bjærgelønnen den skade, som bjærgningen måtte have medført for fartøj,  

 ladning eller anden ejendom om bord, samt de udgifter til brændsel og hyre og  

 kost til skibsfører og mandskab, der er påløbet i anledning af bjærgningen.  

 Forlods udredes endvidere godtgørelse i henhold til stk. 3.
Stk. 2. Af den resterende del af bjærgelønnen tilfalder tre  

 femtedele rederiet, medens resten fordeles med en tredjedel til skibsføreren  

 og to tredjedele til det egentlige mandskab.
Mandskabets part fordeles i  

 forhold til den enkeltes hyre.
Skibsførerens andel skal dog mindst udgøre det  

 dobbelte af den højstlønnede sømands andel.
En lods om bord i det bjærgende  

 fartøj deltager i fordeling, selv om han ikke er ansat i rederiets tjeneste.  

 Der tillægges ham i så fald samme andel som højeste styrmand.
Stk. 3. Har nogen under bjærgningen gjort en særlig fortjenstfuld  

 indsats eller udsat sig for en ganske særlig fare, kan der ydes den  

 pågældende særskilt godtgørelse.
Begrundet begæring herom må indsendes til  

 rederen inden en måned, efter at bjærgningen er afsluttet.
Stk. 4. Bestemmelserne i stk. 1 og 2 om bjærgelønnens fordeling  

 kan ikke ved forudgående aftale fraviges til ugunst for skibsfører eller  

 mandskab.
Dette gælder dog ikke, hvis de pågældende er forhyret med et  

 fartøj, der driver bjærgningsvirksomhed og er særlig udrustet hertil, eller  

 aftalen er indgået i forbindelse med forhyringen og gælder udførelsen af et  

 bestemt bjærgningsforetagende.
 Stk. 5. Bjærgeløn kan fordeles på anden måde end fastsat i stk. 1  

 og 2, såfremt særlige grunde, såsom formålet med fartøjets anvendelse eller  

 den måde, hvorpå de ombordværende er aflønnet, taler for en anden fordeling.
 Stk. 6. Så snart bjærgelønnen er fastsat ved aftale eller endelig  

 dom, sender rederen ved anbefalet brev enhver, der er berettiget til andel i  

 bjærgelønnen, underretning om dennes størrelse tillige med en plan for  

 bjærgelønnens fordeling efter bestemmelserne i denne paragraf.
 Stk. 7. Indsigelse mod fordelingen af bjærgelønnen skal fremsættes  

 overfor rederen inden tre måneder, efter at den i stk. 6 omhandlede  

 meddelelse er afsendt.
Stk. 8. Fordelingen mellem ethvert bjærgende fartøjs reder,  

 skibsfører og andre ansatte ombord skal ske i henhold til flagstatens  

 lovgivning.
Hvis bjærgningen ikke er udført fra et fartøj, skal fordelingen  

 ske i henhold til den lovgivning, der gælder for retsforholdet mellem  

 bjærgeren og hans ansatte.
Sikkerhedsstillelse og foreløbig betaling § 452. På begæring af bjærgeren skal den, der hæfter for betaling  

 i henhold til dette kapitel, stille sikkerhed for kravet, herunder for renter  

 og omkostninger.Når en sådan sikkerhed er stillet, kan bjærgeren ikke søge  

 sig fyldestgjort i sin søpanteret.
 Stk. 2. Det bjærgede fartøjs reder skal medvirke til at sikre, at  

 ladningsejeren stiller sikkerhed for kravet imod denne, herunder for renter  

 og omkostninger, før lasten bliver frigivet.
 Stk. 3. Det bjærgede fartøj og andre genstande må ikke uden  

 bjærgerens tilladelse, fjernes fra den havn eller det sted, hvortil det  

 bjærgede er blevet bragt umiddelbart efter bjærgningens afslutning, førend  

 sikkerhed er blevet stillet for bjærgerens krav, herunder for renter og  

 omkostninger, mod det pågældende fartøj eller de pågældende genstande.
 Stk. 4. Den domstol eller voldgiftsret, som har jurisdiktion over  

 bjærgerens krav, kan ved en foreløbig afgørelse bestemme, at bjærgeren skal  

 have udbetalt et rimeligt a conto beløb, på sådanne betingelser, herunder  

 betingelser vedrørende sikkerhed, som følger af sagens omstændigheder.
Havarerede statsfartøjer samt statsejede og humanitære laster § 453. Ingen bestemmelser i dette kapitel kan danne grundlag for  

 retsskridt mod fremmed stat om bjærgning af krigsskib eller andet fartøj, som  

 den fremmede stat ejer eller benytter, og som på bjærgningstidspunktet  

 anvendtes udelukkende i statsøjemed af ikke-forretningsmæssig art, medmindre  

 vedkommende stat har bestemt noget andet.
 Stk. 2. Ingen bestemmelser i dette kapitel kan danne grundlag for  

 beslaglæggelse, arrest eller tilbageholdelse af en ikke-forretningsmæssig  

 last, som ejes af en stat og som på bjærgningstidspunktet havde krav på  

 suveræn immunitet efter de almindelige principper i folkeretten, medmindre  

 den fremmede stat samtykker.
 Stk. 3. Ingen bestemmelser i dette kapitel kan danne grundlag for  

 beslaglæggelse, arrest eller tilbageholdelse af en humanitær last, der er  

 doneret af en stat, hvis denne stat har indvilget i at betale for udført  

 bjærgning af denne last.
Bjærgende statsfartøjer § 454. Er bjærgningen udført af et dansk statsfartøj, der anvendes  

 i statsøjemed af ikke-forretningsmæssig art, finder bestemmelserne i § 451  

 tilsvarende anvendelse.
Erhvervsministeren kan dog fastsætte særlige regler  

 om fordelingen af den del af bjærgelønnen, som ikke tilfalder staten.
 9. I § 501, stk. 1, nr. 1 indsættes efter  

 »bjærgeløn«: » og særligt vederlag«.
 10. § 502 affattes således:
» § 502. Krav for skade eller udgifter af den art, som er  

 nævnt i §§ 191, 206, stk. 2, eller 207, eller om erstatning eller refusion  

 fra Den internationale erstatningsfond (1992) forældes, såfremt der ikke er  

 anlagt sag inden 3 år regnet fra den dag, skaden eller udgifterne opstod.
Det  

 samme gælder gælder krav om erstatning for skade eller udgifter af den art,  

 som er nævnt i §§ 210, 225, stk. 2 eller 226, eller om erstatning eller  

 refusion fra Den internationale erstatningsfond (1971). Dog kan krav ikke i  

 noget tilfælde rejses, når der er forløbet 6 år fra den dag, på hvilken den  

 hændelse opstod, som forårsagede den nævnte begivenhed.
Forvoldes skaden  

 eller udgifterne ved en række hændelser, der har samme oprindelse, regnes  

 6-års-fristen fra den første af disse hændelser.
 Stk. 2. Forældelsesfristen vedrørende krav mod Den international  

 erstatningsfond (1992) afbrydes foruden ved sagsanlæg ved retsskridt i medfør  

 af § 204, stk. 4. Forældelsesfristen vedrørende krav mod Den internationale  

 erstatningsfond (1971) afbrydes foruden ved sagsanlæg ved retsskridt i medfør  

 af § 223, stk. 4.
Stk. 3. Fartøjets ejer eller dennes forsikringsgiver kan uanset  

 bestemmelsen i stk. 1 søge refusion fra Den internationale erstatningsfond  

 (1971) inden 6 måneder fra den dag, vedkommende får kendskab til, at der er  

 rejst søgsmål mod denne om ansvar for skade eller udgifter af den art, som er  

 nævnt i § 210.« § 2 Tidspunktet for lovens eller dele af lovens ikrafttræden fastsættes af  

 erhvervsministeren.
 Stk. 2. Erhvervsministeren kan ophæve kapitel 10 a og kapitel 10  

 b, som affattet ved denne lovs § 1, nr. 4, ved nærmere bekendtgørelse herom.
Bemærkninger til lovforslaget 1. Indledning Det i 1977 nedsatte Sølovsudvalg har siden 1991 arbejdet med en revision  

 af sølovens kapitler om henholdsvis ansvar for olieskade og bjærgning.
Denne  

 revision er foretaget på baggrund af vedtagelsen af internationale  

 konventioner om de to emner.
I 1989 blev således vedtaget en ny konvention om  

 bjærgning, og i 1992 ændringsprotokoller til olieansvarskonventionen fra 1969  

 og fondskonventionen fra 1971. Danmark medvirkede sammen de øvrige nordiske  

 lande aktivt til vedtagelsen af disse internationale aftaler.
Vigtige  

 miljøhensyn lå bag ændringen af bjærgningsreglerne, som nu giver større  

 incitament til at iværksætte bjærgning ved fare for miljøskade.  

 Oliekonventionerne blev først og fremmest ændret for at skaffe ofrene for en  

 olieforureningsulykke bedre kompensation.
Samtidig med arbejdet i det danske sølovsudvalg har man på nordisk  

 departementsplan bearbejdet de nordiske udkast til lovforslag med henblik på  

 at opnå den størst mulige nordiske retsenhed i forbindelse med den nationale  

 gennemførelse af ovennævnte internationale søretskonventioner.
Nærværende  

 lovforslag følger det af udvalget udarbejdede lovudkast, hvorom der i  

 udvalget har været enighed, idet erhvervsministeren kan tilslutte sig dette.
 De to olie-protokoller er optrykt som bilag 1, mens bjærgningskonventionen  

 er optrykt som bilag 2.
2. Ansvar for olieskader I 1969 vedtog en diplomatkonference på baggrund af en række alvorlige  

 olieforureningssager indtruffet i løbet af 1960'erne en konvention om det  

 privatretlige erstatningsansvar for skader ved olieforurening  

 (1969-ansvarskonventionen). Den umiddelbare anledning til, at man dengang tog  

 spørgsmålet om ansvar for olieforurening fra skibe, herunder ansvar for  

 udgifter til forebyggelse og bekæmpelse af olieforurening, op til behandling  

 på internationalt plan var dog den omfattende olieskade på både den engelske  

 og den franske kyst, som indtraf da tankskibet »TORREY CANYON«  

 strandede på et rev ud for Lands End i Cornwall i marts 1967.
 Inden vedtagelsen af ansvarskonventionen var spørgsmålet om ansvar og  

 erstatning for olieforurening reguleret af dansk rets almindelige regler om  

 ansvar for skadevoldende handlinger (culpareglen), og af sølovens almindelige  

 regler om ansvarsbegrænsning, dengang baseret på en konvention fra 1957.  

 Disse regler viste sig utilstrækkelige til at sikre erstatning ved store  

 olieforureningsulykker.
Allerede da ansvarskonventionen blev vedtaget, var man klar over, at den  

 ikke ville give skadelidte ved en olieulykke tilstrækkelig kompensation i  

 alle tilfælde, enten fordi begrænsningsbeløbet i visse tilfælde ville være  

 for lavt eller fordi konventionens undtagelser fra det objektive ansvar  

 (ansvar uden hensyn til skyld) ville kunne påberåbes.
Skibets ejer bliver  

 således fri for ansvar, når skaden skyldes en krigshandling, sabotage eller  

 en naturkatastrofe.
Konventionen pålagde skibets ejer en økonomisk byrde, som  

 da gik ud over det som gjaldt for anden transport, og fra bl.a. nordisk side  

 mente man, at i hvertfald en del af udgifterne i tilfælde af olieforurening  

 måtte dækkes af olieindustrien.
Som en følge af dette og som et forsøg på at  

 sikre de skadelidte fuld erstatning blev der i 1971 vedtaget en  

 fondskonvention (1971-fondskonventionen) som supplement til  

 ansvarskonventionen.
Fondskonventionen opretter en international fond for  

 erstatning af olieskade gennem opkrævning af afgifter fra alle større  

 modtagere i de kontraherende stater af olie transporteret til søs.
Ansvarskonventionen og fondskonventionen har gennem årene opnået en  

 betydelig international tilslutning.
Således har ansvarskonventionen, som  

 trådte i kraft 19. juni 1975, pr. 10. oktober 1994 opnået tilslutning af 88  

 stater.
Fondskonventionen, som trådte i kraft 16. oktober 1978, har pr. 10.  

 oktober 1994 opnået tilslutning af 62 stater.
Baggrunden for denne  

 tilslutning er den meget store succes de to konventioner har haft i og med at  

 langt de fleste erstatninger udbetales særdeles hurtigt og effektivt.  

 Erstatningssystemet sikrer, at ofrene for en olieulykke har sikkerhed for en  

 betydelig erstatning uanset skyld hos skibets ejer i forbindelse med ulykken  

 og uanset om ejer skulle vise sig insolvent.
 Regler, som implementerer konventionerne, blev indføjet i den danske sølov  

 ved lov nr. 227 af 24. april 1974. Disse regler trådte i kraft den 19. juni  

 1975, bortset fra bestemmelsen vedrørende Fonden, som trådte i kraft den 16.  

 oktober 1978.
 Ved siden af det konventionsbaserede erstatningssystem har  

 tankskibsrederierne og olieselskaberne vedtaget en privat erstatningsordning  

 TOVALOP (Tank Owners' Voluntary Agreement concerning Liability for Oil  

 Pollution) og CRISTAL (Contract Regarding a Supplement to Tanker Liability  

 for Oil Pollution), som løbende gennem årene er blev ændret, og som idag  

 sikrer erstatning i en række tilfælde, hvor det konventionsfastsatte  

 erstatningssystem ikke eller kun delvis dækker skaderne.
Inflationsudviklingen samt en række meget store tankskibsulykker,  

 heriblandt forliset af AMOCO CADIZ ud for Frankrigs vestkyst i 1978, har  

 imidlertid vist, at erstatningsmulighederne selv ikke med fondskonventionen  

 var tilstrækkelige, og der var derfor behov for en revision af  

 konventionerne.
Der var især behov for en væsentlig forhøjelse af  

 erstatningsbeløbene.
På en diplomat-konference i 1984 indkaldt med henblik på en revision af de  

 to konventioner, vedtog man ændringsprotokoller til disse konventioner.  

 Danmark stemte sammen med de øvrige nordiske lande for begge protokoller.
Der  

 blev vedtaget forskellige ændringer, hvoraf den væsentligste ændring var en  

 forhøjelse af erstatningsbeløbene.
På konferencen i 1984 talte især USA for en væsentlig forhøjelse af  

 erstatningsbeløbenes størrelse, der ifølge USA's delegation på konferencen  

 var en forudsætning for, at USA ville kunne tiltræde olieerstatningssystemet.  

 For at gøre det muligt for USA at indtræde i det internationale  

 olieerstatningssystem, vedtog man således væsentlige stigninger i  

 erstatningsbeløbene.
På konferencen stemte USA for konventionen.
Efter konferencen i 1984 viste det sig imidlertid, at USA af  

 indenrigspolitiske grunde ikke kunne tilslutte sig konventionerne, men i  

 stedet valgte at gennemføre en føderal olieansvarslovgivning (OPA 90),  

 hvorved man blandt andet opretholdt de amerikanske enkeltstaters ret til at  

 fastsætte deres egne regler på området, som i realiteten ofte medfører  

 ubegrænset ansvar.
Hertil kom, at også den føderale ansvarsbegrænsningsret  

 let kunne tabes.
Da USA således ikke indtrådte i olieerstatningssystemet, blev det klart,  

 at 1984-protokollerne ville have meget vanskeligt ved at træde i kraft, idet  

 ikrafttrædelsesbestemmelserne i realiteten kun kunne opfyldes, hvis USA  

 ratificerede protokollerne.
Pr. 1. oktober 1992 var således protokollen til  

 ansvarskonventionen kun tiltrådt af 8 stater og protokollen til  

 fondskonventionen kun tiltrådt af 3 stater.
På baggrund af ikrafttrædelsesproblemerne med 1984-protokollerne blev der  

 den 23. - 27. november 1992 i IMO's hovedsæde i London afholdt en  

 international søretskonference, hvor man vedtog to protokoller til afløsning  

 af 1984-protokollerne: 1992-ansvarsprotokollen og 1992-fondsprotokollen.  

 Eneste materielle ændring i forhold til 1984-protokollerne var, udover de  

 ændrede ikrafttrædelsesbestemmelser jf. nedenfor, indførelsen af en grænse  

 for, hvor stor en andel af Fondens udgifter, der skal bæres af et enkelt  

 land.
Denne ændring blev medtaget efter ønske fra Japan, som idag er den  

 største bidragsyder til Fonden.
Grænsen blev fastsat til 27,5%, som skal  

 gælde i højst 5 år efter, at 1992-fondskonventionen er trådt i kraft, dog  

 ikke udover det tidspunkt hvor konventionen har opnået en tilslutning fra  

 stater der samlet modtager 750 mill. tons bidragspligtig olie.
1969-ansvarskonventionen og 1971-fondskonventionen bliver med de nye  

 protokoller ændret på en række vigtige punkter.
De gamle konventioner, som  

 ændret ved protokollerne, betegnes 1992-ansvarskonventionen og  

 1992-fondskonventionen, jf. henholdsvis art. 11 i 1992-ansvarsprotokollen og  

 art. 27 i 1992-fondsprotokollen.
Ændringerne medfører for det første, at ansvarsbeløbene for både skibets  

 ejer og for Fonden er hævet betydeligt, hvilket bevirker, at de  

 erstatningsbeløb, der kan udbetales til ofrene for en olieulykke, stiger  

 tilsvarende.
Efter de hidtil gældende regler har ejeren ret til at begrænse  

 sit ansvar til 133 SDR (ca. 1177 kr. efter kursen på SDR pr. 15. november  

 1994: 1 SDR = 8,85 d.kr) pr. ton af skibets drægtighed med hensyn til alt  

 ansvar opstået ved en hændelse eller ved en række af hændelser, der har samme  

 oprindelse.
Det samlede erstatningsbeløb kan dog ikke i noget tilfælde  

 overstige 14 mill.
SDR (ca. 124 mill. kr.). 1992-ansvarskonventionen  

 fastsætter som noget nyt et minimum for ejerens ansvar på 3 mill.
SDR (ca. 26  

 mill. kr.) for et skib, som ikke er større end 5000 ton.
For skibe med en  

 tonnage herover øges ansvaret med 420 SDR (ca. 3717 kr.) pr. ton indtil 59,7  

 mill.
SDR (ca. 528 mill. kr.), som er det maksimale erstatningsansvar for  

 skibets ejer.
Ændringen af 1971-fondskonventionen indebærer, at der som supplement til  

 erstatning under ansvarskonventionen kan opnås et samlet erstatningsbeløb  

 uanset skibets størrelse på op til 135 mill.
SDR (ca. 1,2 mia kr.). Dette  

 beløb stiger til 200 mill.
SDR (ca. 1,8 mia. kr.) så snart  

 1992-fondskonventionen er ratificeret af tre stater, hvor den samlede mængde  

 afgiftspligtige olie, modtaget i disse stater i løbet af det foregående  

 kalenderår, er lig med eller overstiger 600 mill. tons.
Efter  

 1969-ansvarskonventionen og 1971-fondskonventionen var der dækning op til 60  

 mill.
SDR (ca. 531 mill. kr.), og i starten kun op til 30 mill.
SDR (ca. 265  

 mill. kr.).
I 1992-ansvarskonventionen er der desuden foretaget ændringer med hensyn  

 til, hvilke skibe, hvilke olier, hvilke skader m.v., der er omfattet af  

 konventionen.
Der er også foretaget ændringer i konventionens geografiske  

 anvendelsesområde samt i bestemmelsen om ansvarskanalisering.
Det fremgår af  

 bemærkningerne til de enkelte lovbestemmelser, hvad disse ændringer nærmere  

 går ud på.
De to protokoller er optrykt som bilag 1.
 1992-ansvarskonventionen træder i kraft 12 måneder efter, den er blevet  

 tiltrådt af 10 stater, heraf 4 stater med hver en tankskibstonnage på mindst  

 1 mill. bruttotons, jf. 1992-ansvarskonventionens art. 13.  

 1992-fondskonventionen træder i kraft 12 måneder efter, den er blevet  

 tiltrådt af 8 stater og IMO's generalsekretær har modtaget oplysninger om at  

 man i disse stater i løbet af det foregående kalenderår har modtaget en  

 samlet mængde på mindst 450 mill. tons afgiftspligtig olie, jf.  

 1992-fondskonventionens art. 30.
Selvom det er meningen, at de nye konventioner skal erstatte  

 1969-ansvarskonventionen og 1971-fondskonventionen, indebærer  

 ikrafttrædelsesbestemmelserne i 1992-konventionerne, at staterne i en  

 overgangsperiode samtidig kan tilhøre både det gamle og det nye ansvars- og  

 erstatningssystem.
Et sådant dobbeltsporet system skal dog kun gælde, indtil  

 1992-fondskonventionen er tiltrådt af så mange stater, at 1992-fonden vil  

 være fuldt økonomisk bæredygtig.
Art. 31 i 1992-fondskonventionen bestemmer  

 således, at staternes pligt til at opsige de gamle konventioner først  

 indtræder 6 måneder efter at 8 stater, hvor man ialt modtager 750 mill. tons  

 afgiftspligtig olie, har tiltrådt konventionen.
1992-konventionernes tiltrædelse og deres indarbejdelse i national ret,  

 har været drøftet på en række nordiske møder.
De nordiske lande har været  

 enige om at ratificere konventionerne så hurtigt som muligt, og så vidt  

 muligt på en sådan måde, at de to konventioner træder i kraft samtidig.  

 Formålet med dette lovforslag er således at give Danmark mulighed for at  

 ratificere 1992-ansvarskonventionen og 1992-fondskonventionen, og dermed være  

 med til at få konventionerne sat i kraft.
Der har endvidere været nordisk  

 enighed om, at man skulle vente med at opsige 1969-ansvarskonventionen og  

 1971-fondskonventionen, til der var pligt dertil. 1992-konventionerne giver  

 mulighed for denne tiltrædelsesmåde.
Som følge heraf kommer Danmark sammen  

 med de øvrige nordiske lande i en overgangsperiode til at tilhøre såvel  

 1969/71-konventionernes erstatnings- og ansvarssystem som  

 1992-konventionernes erstatnings- og ansvarssystem.
Ved således at tiltræde  

 de nye konventioner, men vente med at opsige de gamle opnår man, at  

 skadelidte så hurtigt som muligt sikres de forbedrede erstatningsmuligheder,  

 samtidig med at man undgår, at stå uden en konvention i forhold til de lande,  

 som har tilsluttet sig 1969/71-konventionerne, men endnu ikke  

 1992-konventionerne.
For at tage højde for denne overgangsperiode foreslås det, at  

 1992-konventionerne implementeres i sølovens kapitel 10, mens de nugældende  

 regler, som implementerer 1969/71-konventionerne, indsættes i et nyt kapitel  

 10 a.
I et nyt kapitel 10 b fastsættes hvorledes de to regelsæt virker sammen  

 i overgangsperioden.
Når Danmark til sin tid bliver forpligtet til at opsige  

 1969/71-konventionerne kan kapitel 10 a og 10 b ophæves.
Det foreslås, at  

 Erhversministeren bemyndiges hertil, jf forslagets § 2, stk. 2.
3. Bjærgning De nugældende regler om bjærgning findes i den gældende sølovs 16.  

 kapitel.
Reglerne bygger på konvention om tilvejebringelse af visse ensartede  

 regler angående hjælp og bjærgning til søs fra 1910.
 Når et fartøj har været forulykket eller i fare, opstår der efter de  

 nugældende regler ret til bjærgeløn når fartøj, ladning eller fragt bjærges,  

 jf. § 441, stk. 1 i den gældende sølov.
I mange tilfælde udgør det bjærgede fartøj eller ladningen imidlertid en  

 betydelig fare for andre fartøjer, kysten eller for faste installationer.  

 Bjærgningen fra sådanne farer tages i praksis i et vist omfang i betragtning  

 ved fastsættelsen af bjærgelønnen, selvom disse ikke er medtaget i  

 1910-konventionen eller i sølovens regler.
Såfremt de værdier, der anerkendes  

 som bjærgningsobjekter, altså fartøj, ladning og fragt, går til grunde, fører  

 gældende ret til, at bjærgeren ikke har krav på bjærgeløn, selvom andre  

 værdier er blevet »reddet«.
Der er altså intet incitament i de  

 nugældende regler til at søge at hindre forurening, hvis bjærgning af det  

 forulykkede fartøj er eller viser sig at være håbløst.
Lloyds Open Form, der er en kontraktsformular, som udgør et kompromis  

 mellem erhvervets parter, åbnede dog ved en revision i 1980, altså 9 år før  

 vedtagelsen af den nye bjærgningskonvention, mulighed herfor.
Klausul 1A i  

 LOF 80 bestemte således, at bjærgeren i tilfælde, hvor fartøjet, der blev  

 bjærget, var en olietanker, skulle have sine rimelige omkostninger dækket  

 samt have et tillæg på højst 15% af disse omkostninger, i de tilfælde hvor  

 bjærgningen ikke lykkedes eller kun delvis lykkedes.
Denne undtagelse fra  

 »no cure - no pay«-princippet var almindelig kendt under  

 betegnelsen »sikkerhedsnettet« og den gjaldt kun delvis eller fuldt  

 lastede olietankere.
Godtgørelsen til bjærgeren skulle betales fuldt ud af  

 rederen.
I marts 1978 stødte »AMOCO CADIZ« på grund ud for den franske  

 kyst og forårsagede den hidtil største olieforureningsulykke.
IMO's Legal  

 Committee fremkom i september 1978 med en rapport om ulykken og de juridiske  

 aspekter heraf, som rejste spørgsmålet, hvorvidt bjærgningskonventionen fra  

 1910 burde revideres.
 Et udkast til en ny bjærgningskonvention blev, efter anmodning fra Legal  

 Committee i 1979, udarbejdet af CMI (Comite Maritime International) og  

 vedtaget på en CMI-konference i Montreal i 1981. Forslaget blev herefter  

 revideret i IMO's Legal Committee og endelig vedtaget på en diplomatisk  

 konference i London i april 1989.
Den væsentligste ændring i den nye bjærgningskonvention er en større  

 miljøbevidsthed.
Det er således nu et af de centrale principper, at  

 bjærgelønnen skal fastsættes med det formål for øje, at bjærgere generelt  

 skal opmuntres til at give sig i kast med bjærgningsoperationer, der tjener  

 til beskyttelse af miljøet.
Endvidere skal der, hvor bjærgningen af  

 ejendommen har været vellykket, gives bjærgeren en belønning for dennes  

 dygtighed og bestræbelser for at afværge miljøskader.
Endvidere kan der efter 1989-konventionen gives en speciel godtgørelse til  

 bjærgere, som uden held har forsøgt at bjærge fartøj og ladning, der truede  

 med at skade miljøet.
Lykkes afværgelsen af skade på miljøet ikke, får  

 bjærgeren kun sine omkostninger dækket.
Hvis bjærgeren faktisk afværger en  

 miljøskade, kan bjærgeren, udover en dækning af omkostningerne, få ret til en  

 speciel godtgørelse.
Denne kan som udgangspunkt gå op til 30% af  

 omkostningerne, men hvis retten finder det rimeligt, kan der gives helt op  

 til 100% af omkostningerne.
Bjærgerens krav på denne specielle godtgørelse  

 skal ligesom i LOF 80 dækkes af rederen.
I denne forbindelse skal desuden  

 bemærkes, at Lloyds Open Form senest er blevet ændret i 1990, så denne nu  

 direkte har indarbejdet 1989-bjærgningskonventionens artikel 14 om den  

 særlige kompensation med henblik på at forhindre eller begrænse miljøskade.  

 LOF er fortiden under revition med henblik på inkorporering af hele  

 bjærgningskonventionen.
 1989-konventionen har dannet grundlag for sølovsudvalgets arbejde med  

 revision af de nugældende regler om bjærgning.
Sølovsudvalget kan tilslutte sig principperne i 1989-konventionen og har  

 udarbejdet forslag til ændring af søloven, der indarbejder konventionens  

 bestemmelser i dansk ret.
En vedtagelse af dette forslag til ændring af  

 søloven vil således muliggøre en dansk ratifikation af bjærgningskonventionen  

 fra 1989. Konventionen er optrykt som bilag 2.
 4. Loven skønnes ikke at få statsfinansielle eller administrative  

 konsekvenser.
Det er vanskeligt præcist at skønne over lovens erhvervsøkonomiske  

 konsekvenser.
For så vidt angår reglerne om olieansvar vil de medføre, at  

 rederne skal kunne dække et større erstatningsansvar, hvilket må antages af  

 medføre forhøjede forsikringspræmier.
Fondsreglerne må antages at medføre, at  

 olieimportørernes bidrag til fonden forøges.
På den anden side medfører  

 loven, at ofrene for en olieforureningsulykke - det være sig enkeltpersoner  

 eller virksomheder - sikres betydeligt forøgede erstatningsmuligheder.
For så  

 vidt angår bjærgningsreglerne vil de i visse bjærgningssituationer medføre,  

 at rederne og ejerne af det bjærgede gennem deres forsikring skal kunne dække  

 flere af bjærgernes omkostninger end hidtil.
 Bemærkninger til forslagets enkelte bestemmelser:
Til § 1, nr. 1 Til § 173, nr. 1 Ændringen medfører, at bjærgers krav på særligt vederlag ikke omfattes af  

 begrænsningsretten, som er reguleret i sølovens 9. kapitel.
Efter den  

 nugældende bestemmelse er bjærgeløn undtaget fra retten til  

 ansvarsbegrænsning, hvilket er i overensstemmelse med art. 3, litra a i  

 Globalbegrænsningskonventionen fra 1976. Med indførelsen af det særlige  

 vederlag i bjærgningskonventionen i 1989 må en formålsfortolkning af  

 Globalbegrænsningskonventionen føre til, at også det særlige vederlag kan  

 undtages fra begrænsningsretten.
Det særlige vederlag må her anses for en  

 form for bjærgløn.
Endvidere ville det særlige vederlags betydning med hensyn  

 til at forhindre miljøskade væsentlig forspildes, hvis reder har ret til at  

 begrænse sig ansvar for det særlige vederlag i forhold til bjærger.
Til § 1 nr. 2 Til § 173, nr. 2 Ændringen medfører, at både krav efter § 191 og § 210 er undtaget fra  

 begrænsningsreglerne.
Som konsekvens heraf gælder det samme for krav som er  

 omfattet af henholdsvis § 206, stk. 1, og § 225, stk. 1.
Til § 1, nr. 4 Til § 191 Forslaget ændrer § 191 således, at bestemmelsen bringes i overensstemmelse  

 med 1992-ansvarsprotokollens art. 2. I forhold til den gældende § 191  

 pålægges skibets ejer fortsat et objektivt ansvar, men forslaget indeholder  

 nye og ændrede definitioner af de centrale begreber. Ændringerne medfører en  

 vis udvidelse af ansvarsområdet.
I den gældende § 191 er det en betingelse, at skaden er sket under  

 transport af »olie i bulk som last«.
Denne betingelse foreslås  

 fjernet fra stk. 1, idet 1992-ansvarsprotokollen også fastsætter ansvar for  

 ikke lastede tankskibe og visse andre skibe uden last (ballast-rejser), jf.  

 nærmere definitionen af »skib« i stk. 3.
1992-ansvarsprotokollen indeholder en ny bestemmelse, der nærmere  

 definerer begrebet forureningsskade, jf. art. 2, nr. 3. Baggrunden for denne  

 artikel var ønsket om at foretage en nærmere afgrænsning af skadesbegrebet.  

 Hovedreglen er som hidtil, at skade uden for skibet som skyldes forurening  

 forårsaget af olie, der udtømmes eller udflyder fra skibet er omfattet af  

 skadesbegrebet og dermed erstattes.
Som noget nyt præciseres det som en  

 modifikation til denne hovedregel, at ved forringelse af miljøet  

 (»impairment of the environment«) erstattes, ud over tabt  

 fortjeneste ved forurening, kun udgifter til rimelige forholdsregler ved  

 genopretning, jf. artikel 2, nr. 3, litra a i 1992-ansvarsprotokollen.
Ved  

 denne definition afskæres krav, som måtte hvile på hypotetiske beregninger.
 Det foreslås, at begrebet »forureningsskade« indføjes i stk. 1,  

 og derefter defineres i stk. 2.
I forslagets § 191, stk. 2, in fine, fastsættes, at der ved  

 forureningsskade også forstås »udgifter, skade eller tab, som følger af  

 rimelige forholdsregler truffet for at afværge eller begrænse foruringsskade  

 efter at hændelser, som forårsager forureningsskade eller medfører alvorlig  

 og umiddelbar fare for forureningsskade, er indtruffet«.
Denne  

 bestemmelse bygger på protokollens art. 2, nr. 4, der indeholder en ændret  

 definition af begrebet »hændelse«.
Denne definition afklarer et  

 tidligere omdiskuteret spørgsmål om hvorvidt olie, som betingelse for  

 erstatning for afværgeforanstaltninger, rent faktisk skulle være udtømt eller  

 udflydt fra skibet.
Dette spørgsmål er nu løst i konventionen i og med at  

 begrebet »hændelse« ikke alene omfatter hændelser, som forårsager  

 forureningsskade, men også hændelser, som medfører alvorlig eller umiddelbar  

 fare for forureningsskade (»grave and imminent threat of causing such  

 damage«). Det er dog fortsat en betingelse, at der skal være indtruffet  

 en »begivenhed« med de pågældende skibe.
Det er således ikke  

 tilstrækkelig, at et skibs almindelige (dårlige) tilstand anses at udgøre en  

 risiko.
I den gældende § 191, stk. 1, defineres »skib«.
Denne definition  

 er blevet udvidet i 1992-ansvarsprotokollens artikel 2, nr. 1. Det følger  

 heraf, at som »skib« anses for det første ethvert søgående fartøj  

 og flydende indretning af en hvilken som helst type konstrueret eller  

 indrettet til transport af olie i bulk som last, uanset om skibet rent  

 faktisk transporterer olie.
For det andet anses som »skib« erhvert  

 skib, der kan transportere olie og anden last, når det transporterer olie i  

 bulk som last og under enhver rejse et sådant skib udfører derefter,  

 medmindre det godtgøres, at der ikke findes nogen rester ombord fra en sådan  

 transport af olie i bulk.
Med andre ord anses for »skib« fartøjer  

 beregnet til olietransport (dvs. olietankskibe) samt kombinationsfartøjer som  

 i den konkrete situation transporterer olie.
Desuden anses for  

 »skib« et sådan kombinationsfartøj på dets efterfølgende rejser,  

 medmindre det bevises fra kombinationsfartøjets side, at der ikke er  

 olierester ombord fra en foregående rejse med olie.
Bevisbyrden for, at der  

 på et givet tidspunkt ikke findes olierester ombord, påhviler herefter  

 skibets ejer (reder).
Da den ændrede definition af »skib« er ganske omfattende, findes  

 det naturligt at placere definitionen af skib i et selvstændigt stykke.
Det  

 foreslås at indsætte definitionen i et nyt stk. 3.
I 1992-ansvarsprotokollen foretages også en mindre ændring af definitionen  

 af »olie«.
Efter protokollens artikel 2, nr. 2, forstås ved  

 »olie« enhver bestandig mineralsk olie med carbonhydrider, hvad  

 enten den medtages ombord i skibet som last eller som bunkers.
Denne ændring  

 medfører, at hvalolie udgår.
Den ændrede definition er indarbejdet i  

 forslagets artikel 191, stk. 4.
 § 191, stk. 5, svarer til den nugældende § 191, stk. 3.
 Som konsekvens af indførelsen af begrebet forureningsskade, anvendes dette  

 nu i § 191, stk. 6, som ellers svarer til den gældende § 191, stk. 4.
 I § 191, stk. 7, defineres »1992-ansvarskonventionen«.
 I § 191, stk. 8, defineres »1992-fondskonventionen«.
Til § 192 Bestemmelsen er med enkelte sproglige ændringer identisk med den nuværende  

 § 192.
Til § 193 Ligesom efter den gældende § 193 kanaliseres efter forslaget ansvaret til  

 skibets ejer.
I forhold til 1969-ansvarskonventionen er listen over  

 persongrupper, som er beskyttet mod krav, udvidet betydeligt ved  

 1992-ansvarsprotokollens artikel 4, nr. 2. Erstatningskrav kan dog uanset  

 kanaliseringsbestemmelsen gøres gældende mod en person, der har forvoldt  

 skaden forsætligt eller groft uagtsomt ved forståelse af, at sådan skade  

 sandsynligvis ville blive forårsaget.
Formuleringen »forvoldt skaden  

 forsætligt eller groft uagtsomt og med forståelse af, at sådan skade  

 sandsynligvis ville blive forårsaget« er kendt fra andre bestemmelser i  

 søloven, f.eks. § 174, og findes i en række andre konventioner ud over  

 olieansvarskonventionen.
Bestemmelsen om kanalisering fra 1969-ansvarskonventionen er gennemført i  

 den nugældende § 193. Ved udformningen af denne bestemmelse fandt man dog, at  

 konventionen ikke var til hinder for, at man foretog en stærkere kanalisering  

 til ejeren. 1992-ansvarsprotokollens kanaliseringsbestemmelse svarer i høj  

 grad til de nordiske landes nugældende § 193. Det foreslås at ændre § 193, så  

 den i det væsentlige svarer til 1992-ansvarsprotokollen både i indhold og  

 opbygning.
Også i nærværende forslag er kanaliseringen dog stærkere end under  

 1992-ansvarsprotokollen.
Aflaster, ejer eller modtager af lasten er dog ikke  

 med i 1992-ansvarsprotokollens personopregning, men foreslås bibeholdt i §  

 193, jf. § 193, stk. 2, litra c.
Konventionen anses fortsat ikke at være til  

 hinder for en sådan videregående kanalisering.
I og med at litra f, som  

 vedrører ansatte og agenter, også henviser til litra b, er det hermed direkte  

 angivet, at også lodsmedhjælperen er omfattet af kanaliseringen.
Dette anses  

 alene for at være en præcisering i forhold til gældende ret.
§ 193, stk. 3, i forslaget omhandler ejers ret til at gøre regres  

 gældende.
Ligesom 1969-ansvarskonventionen regulerer 1992-ansvarskonventionen  

 ikke spørgsmålet om regres.
Under nordiske departementsmøder har det været  

 diskuteret, om ejers regresadgang bør tilsvare skadelidtes adgang til at gøre  

 det kanaliserede ansvar gældende.
Det er fundet rimeligt at give ejer  

 mulighed for at gøre regres gældende i tilfælde, hvor skadevolder har handlet  

 forsætligt eller groft uagtsomt.
Det foreslås derfor, at ejer kan gøre regres  

 gældende mod alle de persongrupper, der er opregnet i stk. 2, litra a, b, d,  

 e og f, når disse har forvoldt skaden forsætligt eller groft uagtsomt og med  

 forståelse af, at skaden sandsynligvis ville blive forårsaget.
De i stk. 2,  

 litra a, b, d, e og f, opregnede personer er: besætningsmedlemmer, ejerens  

 agenter eller personer, der er ansat i ejerens tjeneste; lodsen eller andre  

 personer, der udfører tjenester for skibet; skibets reder eller disponent,  

 hvor denne ikke er ejer af skibet, enhver befragter, aflaster, afsender, ejer  

 eller modtager af lasten; enhver person, der udfører bjærgning med ejers  

 eller reders samtykke eller efter den kompetente offentlige myndigheds  

 instrukser; enhver person, der træffer rimelige forholdsregler for at afværge  

 eller begrænse forureningsskade samt ansatte eller agenter for en række af  

 disse personer.
For så vidt angår de under litra c nævnte personer (skibets  

 reder eller disponent, hvor denne ikke er ejer af skibet) gælder, at ejer kan  

 gøre regres gældende efter almindelige regler, dvs. som udgangspunkt når der  

 foreligger en culpøs handling.
Til § 194 Bestemmelsen vedrører ansvarsbegrænsning og foreslås ændret i  

 overensstemmelse med de ændringer, der er foretaget i  

 1992-ansvarsprotokollen, jf. artikel 6, nr. 1. Herefter er ansvarsgrænsen for  

 skib, der ikke overstiger 5000 tonnageenheder 3 mio.
SDR (ca. 26 mio. kr).  

 For et skib større end 5000 tonnageenheder forøges beløbsgrænsen med  

 yderligere 420 SDR. (ca. 3.700 kr.) pr. tonnageenhed, dog således at ansvaret  

 ikke kan overstige 59,7 mio.
SDR (ca. 528 mio. kr).
 Sidste punktum i den nugældende § 194, stk. 1, foreslås udskilt til et  

 selvstændigt stykke, for at gøre bestemmelsen mere overskuelig, jf.  

 forslagets § 194, stk. 2.
§ 194, stk. 3, regulerer spørgsmålet om fejl fra ejerens side og  

 virkningen heraf.
Den er ændret i overensstemmelse med  

 1992-ansvarsprotokollens artikel 6, nr. 2. Efter den nugældende bestemmelse  

 er det som hovedregel tilstrækkeligt, at ejeren har udvist fejl eller  

 forsømmelse, for at han mister retten til ansvarsbegrænsning.
Denne  

 bestemmelse ændres således, at det dels kræves, at ejeren selv har forvoldt  

 skaden og dels at dette er sket med forsæt eller grov uagtsomhed og med  

 forståelse af, at skaden sandsynligvis ville blive forårsaget.
Der skal  

 således en mere grov adfærd fra ejers side til, før han mister retten til  

 ansvarsbegrænsning.
Med hensyn til udtrykket »ejeren selv« er der  

 ikke taget endeligt stilling til identifikationsspørgsmålet, det vil sige  

 spørgsmålet om, hvorvidt en ansvarspådragende handling foretaget af en ansat  

 kan betragtes som udført af rederen personligt, men som nævnt i betænkning  

 nr. 642/1972, side 22 og side 49, må man med rederen selv sidestille hans  

 overordnede medarbejdere med selvstændigt ansvar for ledelsen.
Rederen vil  

 dog ikke kunne identificeres med skibsføreren i denne relation, da dennes  

 adgang til at tegne rederiet normalt vil være begrænset til de i sølovens 6.  

 kapitel specificerede områder.
Efter den nugældende bestemmelse mister ejeren ikke sin ret til  

 ansvarsbegrænsning, hvis han begår fejlen eller forsømmelsen i egenskab af  

 skibets fører eller som medlem af besætningen.
Baggrunden for denne  

 bestemmelse er en fortolkning af 1969-ansvarskonventionen og dennes artikel  

 3, nr. 4, der fastsatte, at erstatningsansvar ikke kunne gøres gældende mod  

 personer ansat i ejerens tjeneste.
På baggrund af de ændringer, der er  

 foretaget i 1992-ansvarsprotokollen, anses der ikke længere at være behov for  

 en særregel i de tilfælde, hvor ejeren er fører af skibet eller medlem af  

 mandskabet. Ændringen medfører som nævnt, at der nu skal foreligge en  

 kvalificeret skyld fra ejers side for at retten til ansvarsbegrænsning  

 mistes.
Efter forslagets § 193 vil også besætningsmedlemmer kunne gøres  

 ansvarlige i tilfælde, hvor der er udvist en sådan grad af skyld.
 Det kan også nævnes, at man i globalbegrænsningskonventionen fra 1976 er  

 gået bort fra en sådan særregel.
I § 194, stk. 4, foreslås definitionen af skibets tonnage (drægtighed)  

 ændret.
Ifølge artikel 6, nr. 5, i 1992-ansvarsprotokollen forstås ved  

 skibets drægtighed skibets bruttotonnage beregnet i overensstemmelse med  

 tonnagemålingsbestemmelserne i bilag 1 til den Internationale Konvention om  

 Tonnagemåling af Skibe fra 1969. Tilsvarende definition findes allerede i  

 sølovens § 175, stk. 6. Iøvrigt oplyser stk. 4 om, hvad der forslås ved SDR.
Til § 195 Efter stk. 1 skal ejeren, såfremt denne ønsker at begrænse sit ansvar,  

 oprette en begrænsningsfond.
Stk. 1 foreslås ændret i overensstemmelse med  

 1992-ansvarsprotokollens artikel 6, nr. 3, hvorefter ejeren kan oprette en  

 fond, selvom der ikke er anlagt en erstatningssag.
Såfremt ejeren benytter  

 sig af denne mulighed, skal fonden oprettes ved en domstol, hvor sag kan  

 anlægges.
 I stk. 3 anvendes nu udtrykket »forureningsskade«, som en  

 konsekvens af ændringen i § 191.
 I stk. 5 henvises nu til 1992-ansvarskonventionen, som er den relevante  

 konvention i dette kapitel.
Til § 196 Bestemmelsen gør det klart, at der ikke kan gøres arrest, udlæg eller  

 andre rettigheder gældende overfor den ejer, der har oprettet en  

 begrænsningsfond.
Ordet »skib« foreslås tilføjet for at gøre det  

 klart, at de nævnte foranstaltninger hverken kan gøres i ejers ejendom eller  

 skib.
 I stk. 2 præciseres, at den relevante konvention er  

 1992-ansvarskonventionen.
Til § 197 § 197 indeholder reglen om ejers forsikringspligt.
I stk. 1 bestemmes det,  

 at ejeren af et dansk skib, som medfører mere end 2000 tons olie i bulk som  

 last, er forpligtet til at have en godkendt forsikring eller anden garanti  

 til dækning af ansvaret nævnt i § 191. Der skal udstedes certifikat, som  

 bekræfter, at der foreligger en sådan forsikring eller garanti.
I stk. 2  

 fastsættes at stk. 1 også gælder udenlandske skibe, mens stk. 3 regulerer,  

 hvad der gælder for statsejede skibe.
Til § 198 Efter denne bestemmelse gælder som hidtil, at erhvervsministeren  

 fastsætter de nærmere regler om forsikring og garanti.
I den periode, hvor  

 1969-ansvarskonventionen (og 1971-fondskonventionen) gælder side om side med  

 1992-ansvarskonventionen (og 1992-fondskonventionen), er ejere fra lande, der  

 er bundet af begge ansvarskonventioner, imidlertid forpligtet til at forsikre  

 deres ansvar efter begge regelsæt.
Størrelsen af ejers ansvar og dermed  

 forsikrings- og certifikatpligt efter kapitel 10 vil i medfør af § 229 blive  

 reduceret med ansvarsbeløbet i henhold til kapitel 10 a.
For så vidt angår udenlandske skibe gælder en tilsvarende forsikrings- og  

 certifikatpligt.
Certifikaterne udstedes for så vidt angår fremmede  

 konventionsskibe af de kompetente myndigheder i den pågældende  

 konventionsstat.
For så vidt angår ikke-konventionsskibe vil danske  

 myndigheder godkende certifikater udstedt af en konventionsstat i  

 overensstemmelse med regler udstedt herom i henhold til § 198.
Til § 199 Bestemmelsen er identisk med den nugældende § 199.
Til § 200 Der er alene foretaget konsekvensrettelser i bestemmelsen, som følge af,  

 at begrebet »forureningsskade« er indført, jf. § 191, og som følge  

 af den ændring, der findes i § 194, stk. 3, vedrørende tab af  

 begrænsningsretten.
Til § 201 I denne bestemmelse inkorporeres 1992-fondskonventionen i dansk ret.
I en  

 periode vil der således både eksistere den ny fond oprettet under  

 1992-fondskonventionen (International Oil Pollution Compensation Fund 1992),  

 og fonden oprettet under 1971-fondskonventionen (International Oil Pollution  

 Compensation Fund), jf. § 220.
Til § 202 I bestemmelsen er alene foretaget en konsekvensrettelse, idet der nu  

 henvises til 1992-fondskonventionen.
Til § 203 I medfør af artikel 3 i 1992-ansvarsprotokollen udvides konventionens  

 anvendelsesområde til også at omfatte forureningsskade i den eksklusive  

 økonomiske zone.
Hvis en stat ikke har etableret en eksklusiv økonomisk zone,  

 skal konventionen omfatte forureningsskade inden for en grænse på højst 200  

 sømil fra landets basislinier.
 Ændringen af ansvarskonventionens anvendelsesområde har som konsekvens, at  

 også domstolenes kompetence ændres.
I Danmark er der endnu ikke etableret en eksklusiv økonomisk zone, hvorfor  

 § 203 foreslås ændret, så også forureningsskade opstået i et område, hvor  

 Danmark i overensstemmelse med folkeretten kan fastsætte en sådan, omfattes  

 af danske domstoles kompetence.
I overensstemmelse med såvel artikel 57 i  

 FN's Havretskonvention (United Nations Convention on the Law of the Sea) som  

 1992-ansvarskonventionen, kan dette område højst strække sig 200 sømil fra de  

 danske basislinier.
Området må forventes i det væsentlige at svare til den  

 nuværende fiskerizone, som er fastsat i henhold til lov nr. 597 af 17.  

 december 1976 om Danmarks Riges fiskeriterritorium.
For så vidt angår  

 afgrænsningen af fiskeriterritoriet i forhold til fremmede stater, hvis  

 kyster ligger over for de danske kyster i en afstand, der er mindre end 400  

 sømil, eller som grænser op til Danmark, er afgrænsningen sket ved særlig  

 aftale med disse lande eller er beregnet efter den linie, der ligger lige  

 langt fra de nærmeste punkter på basislinierne ved de to staters kyster  

 (midterlinien).
 Herefter kan sag mod skibets ejer eller forsikringsgiver kun anlægges ved  

 en dansk domstol, såfremt forureningsskade er opstået på dansk territorium  

 eller på et område, hvor Danmark i overensstemmelse med folkeretten kan  

 fastsætte en eksklusiv økonomisk zone, eller forholdsregler er truffet,  

 uanset hvor, med henblik på at afværge eller begrænse forureningsskade inden  

 for samme område.
Til § 204 I stk. 1 bestemmes, at sag om erstatning efter 1992-fondskonventionen kun  

 kan anlægges ved dansk domstol i de i § 203, stk. 1 og stk. 2 tilfælde, dvs.  

 hvis forureningsskade er opstået på dansk territorium eller i et område, hvor  

 Danmark i overensstemmelse med folkeretten kan fastsætte en eksklusiv  

 økonomisk zone, eller forholdsregler er truffet med henblik på at afværge  

 skade inden for samme område.
Sag kan dog ikke anlægges ved dansk domstol,  

 hvis samme sag er rejst i en anden stat, der er tilsluttet  

 1992-fondskonventionen.
I øvrigt er »fondskonventionen« ændret til  

 »1992-fondskonventionen«, og »den internatinale  

 erstatningsfond« er ændret til »den internationale erstatningsfond  

 (1992)» i § 204.
Til § 205 Ændringen af denne bestemmelse består alene i, at  

 »ansvarskonventionen« er blevet til  

 »1992-ansvarskonventionen«, »den internationale  

 erstatningsfond« er blevet til »den internatinale erstatningfond  

 (1992)» og »fondskonventionen« er blevet til  

 »1992-fondskonventionen«.
Til § 206 Som konsekvens af, at art. 3 i 1992-ansvarskonventionen udvider  

 konventionens anvendelsesområde til også at gælde forureningsskade i den  

 eksklusive økonomiske zone eller hvis en kontraherende stat ikke har oprettet  

 en sådan zone, på et område, der ligger udover eller grænser op til denne  

 stats søterritorium og som ikke strækker sig længere end 200 sømil fra de  

 basislinier, hvorfra søterritoriet målet, ændres § 206 i overensstemmelse  

 hermed.
Til § 207 I bestemmelsen er »skade« ændret til  

 »forureningsskade« som konsekvens af begrebets indførelse i § 191.
Til § 208 I bestemmelsen er den relevante konvention nu 1992-ansvarskonventionen.
Til § 209 Denne bestemmelse skal ikke benyttes på nuværende tidspunkt.
Til §§ 210 - 227 (Kapitel 10 a) Dette kapitel indeholder regler, der gennemfører 1969-ansvarskonventionen  

 og 1971-fondskonventionen i dansk ret.
Reglerne svarer til de nugældende  

 regler i 10. kapitel, dog er der foretaget enkelte præciseringer for at undgå  

 sammenblanding med 1992-reglerne.
Det vil sige, at  

 »ansvarskonventionen« er ændret til  

 »1969-ansvarskonventionen«, »fondskonventionen« er ændret  

 til »1971-fondskonventionen« og »Den internationale  

 erstatningsfond« er ændret til »Den internationale erstatningsfond  

 (1971)».
Til § 228 Denne bestemmelse skal ikke anvendes på nuværende tidspunkt.
Til § 229 Som nærmere beskrevet i de almindelig bemærkninger vil Danmark i en  

 overgangsperiode tilhøre både 1969/71-konventionerne og 1992-konventionerne.  

 Dette indebærer, at anvendelsesområdet for de to regelsæt må afgrænses  

 nærmere.
Denne afgrænsning er foretaget i forslagets § 229.
§ 229 findes i kapitel 10 b, som regulerer anvendelsesområdet for  

 ansvarsreglerne i kapitel 10 og kapitel 10 a.
Med »ansvarsreglerne«  

 menes alle de bestemmelser, som omfatter ansvaret for ejeren og evt. andre,  

 jf. også § 229, stk. 5.
I stk. 1 fastsættes regler gældende i overgangsperioden for  

 forureningsskade forvoldt af et skib, der er tilsluttet både  

 1969-ansvarskonventionen og 1992-ansvarskonventionen.
Det fastsættes, at  

 sådanne skibes ansvar efter kapitel 10 alene opstår i den udstræknig, hvor  

 ansvaret går ud over erstatningsansvaret i kapitel 10 a, og kun for så vidt  

 forureningsskaden ikke er fuldt erstattet i henhold til  

 1971-fondskonventionen.
Bestemmelsen implementerer 1992-ansvarsprotokollens  

 art.
XII, bis, litra a og litra b.
Med hensyn til olieforureningsansvar, som ikke er omfattet af  

 konventionerne, jf. §§ 206, stk. 2. og 225, stk. 2, er 2. led udformet  

 således at de samme regler gælder, dvs. at ansvar efter kapitel 10 kun kan  

 opstå i den udstrækning, det ikke opstår efter kapitel 10 a.
Det skal  

 understreges, at der kun bliver tale om en begrænsningsfond selvom begge  

 kapitler finder anvendelse.
Det skal bemærkes, at 1992-ansvarsprotokollens art.
XII bis, litra c, ikke  

 er medtaget idet bestemmelserne i §§ 193 og 212 i henholdsvis kapitel 10 og  

 10 a er udformet på en sådan måde, at ansvar efter kapitel 10 a ikke  

 udelukker, at et supplerende ansvar kan gøres gældende efter kapitel 10 for  

 ejeren.
I stk. 2 fastsættes, at den begrænsningsfond, som rederen skal oprette i  

 henhold til § 195 for at begrænse sit ansvar efter kapitel 10 reduceres med  

 et sådant beløb, som ejeren er ansvarlig for efter kapitel 10 a.
Selv om  

 erstatning fra 1971-fonden for så vidt kan reducere rederens ansvar efter  

 kapitel 10, indebærer det ikke, at begrænsningsfonden i henhold til kapitel  

 10 skal reduceres med det beløb, der opnås via 1971-fonden, da man ikke på  

 forhånd kan vide om erstatning efter 1971-fonden vil være tilstrækkelig.
I stk. 3 fastsættes det, at for skibe, der er registreret i en stat, der  

 alene har tilsluttet sig 1969-ansvarskonventionen, men ikke  

 1992-ansvarskonventionen, finder reglerne i kapitel 10 a anvendelse.
Det  

 følger af Danmark folkeretlige forpligtelser, at så længe Danmark er  

 tilsluttet 1969-ansvarskonventionen, skal vi anvende disse regler over for  

 skibe, der alene er med i 1969-konventionen.
 I stk. 4 fastsættes for skibe, der er registreret i en stat, der alene har  

 tilsluttet sig 1992-ansvarskonventionen, men ikke 1969-ansvarskonventionen,  

 at kun reglerne i kapitel 10 gælder.
I stk. 5 fastslås, hvad der gælder for skibe, der er registreret i stater,  

 der hverken er deltagere i 1969-ansvarskonventionen eller  

 1992-ansvarskonventionen.
Efter forslaget skal i disse tilfælde såvel kapitel  

 10 som 10 a gælde, således at ansvar efter kapitel 10 anses for bortfaldet i  

 den udstrækning, der også opstår efter kapitel 10 a.
I denne situation er det  

 muligt, at 1971-fonden vil yde erstatning til de skadelidte på toppen af  

 erstatningen fra rederen efter kapitel 10 a.
Fonden vil i denne situation  

 kunne gøre regres gældende mod rederen i det omfang de almindelige  

 regresregler muliggør dette.
 I stk. 6, fastslås hvad der i loven menes med »ansvarsreglerne«,  

 dvs. hvilke paragraffer, det drejer sig om.
Til § 230 I § 230 reguleres anvendelsen af fondsreglerne i kapitel 10 og 10 a.
 I stk. 2 fastslås hvad der i loven menes med »fondsreglerne«,  

 dvs. hvilke paragraffer, det drejer sig om.
 I en overgangsperiode vil der være to internationale olieerstatningsfonde.  

 Olieimportørerne vil være forpligtet til at betale til begge disse fonde.  

 Efter overgangsperioden vil olieimportørerne kun være forpligtet til at  

 betale til Den internationale erstatningsfond (1992).
Det er vanskeligt at fastslå størrelsen af den afgiftsforøgelse, dette vil  

 medføre for olieimportørerne, idet den nye fonds udgifter vil variere med  

 antallet og omfanget af ulykker og afhænge af, i hvor stor grad skaderne  

 faktisk erstattes af skibenes ansvarsforsikringsselskaber.
Hertil kommer, at  

 udgifterne for olieimportørerne i de enkelte lande vil afhænge af, hvor mange  

 lande, som tilslutter sig 1992-fondskonventionen.
Derimod er det muligt at  

 sig noget om danske olieselskabers relative andel af 1992-fondens udgifter.  

 Pr. 1. december 1994 har 6 lande, der tilsammen importerer 504.135.837 tons  

 olie, ratificeret 1992-fondskonventionen.
Hertil kommer, at de nordiske  

 landes samlede olieimport udgør 59.684.362 tons.
Den samlede mængde  

 bidragspligtige olie udgør herefter 563.820.199 tons.
Danmarks andel heraf er  

 6.550.104 tons, dvs. 1,16% (i 1993-tal).
 Udbetaling af erstatning fra 1992-fonden vil i overgangsperioden være  

 begrænset, idet erstatning kun skal udbetales i den udstrækning skadelidte  

 ikke har kunnet få sine krav dækket efter 1969-ansvarsreglerne, Den  

 internationale erstatningsfond (1971) eller 1992-ansvarsreglerne.
Til § 1, nr. 5, 6 og 7 Til § 231, stk. 1, § 232, stk. 2,og § 244, stk. 1 Ændringerne heri er alene konsekvensrettelser som følge af, at der i en  

 overgangsperiode vil gælde et dobbeltsporet ansvars- og erstatningssystem.  

 Det er derfor nødvendigt både at henvise til de relevante bestemmelser i  

 kapitel 10 og kapitel 10 a.
Til § 1, nr. 8 Til § 441. Definitioner Stk. 1 indeholder definitioner af fire centrale begreber i kapitlet:  

 bjærgning, fartøj, genstand og miljøskade.
Bestemmelsen er ny og svarer til  

 bjærgningskonventionens artikel 1.
Litra a definerer bjærgning.
I konventionen anvendes »salvage  

 operations«, men udvalget har til trods herfor valgt  

 »bjærgning«, da dette er et velkendt og almindeligt anvendt begreb,  

 selvom det kunne lede tanken hen på noget, der er vellykket.
Det er forudsat, at der er tale om en »handling«, hvilket er en  

 oversættelse af konventionens ord »act or activity«.
Handlingen  

 skal foretages for at »assistere« fartøjer eller genstande i fare.  

 Den tidligere sondring ved nordiske domstole mellem assistance, der var en  

 mild grad af hjælp, som kun gav ret til såkaldt assistance-godtgørelse, og  

 bjærgning blev fjernet ved sølovsændringerne i 1964, se herom sølovsudvalgets  

 betænkning nr. 315/1962, s. 11-12 og Brækhus »Bergning«, Oslo 1967,  

 s. 11-12.
I modsætning til den gældende sølov er det ikke kun fartøj og last, der  

 kan bjærges, men ethvert »fartøj eller anden genstand i fare«.
Den  

 pågældende fare skal være noget mere alvorlig end de ordinære farer, der til  

 stadighed truer skibsfarten.
Med ordene »forulykket eller stedt i fare« ville det være  

 naturligt at antage, at forulykkede fartøjer, der ikke længere er udsat for  

 yderligere beskadigelser, fx sunkne vrag, ikke er omfattet af  

 bjærgningsbestemmelserne.
I nordisk ret har man imidlertid altid anvendt  

 bjærgningsreglerne på hævning af vrag og lignende, hvilket ikke blev anset  

 for at være i strid med bjærgnings-konventionen.
Også genstande og ejendom, der er i fare på indre vandveje, floder, søer  

 og lignende er omfattet.
Det må tillige understreges, at det ikke er en  

 betingelse, at et fartøj er involveret som bjærger eller havarist.
Også  

 bjærgning fra fx helikoptere vil være omfattet af kapitlets bestemmelser,  

 (bortset fra § 451). I denne forbindelse mindes om bestemmelsen i den  

 gældende sølovs § 175, stk. 5, der fastsætter særlige ansvarsgrænser, hvor  

 der ikke bjærges fra skib.
Det afgørende er, hvor genstanden i fare befinder  

 sig, ikke hvorfra bjærgningsaktiviteten finder sted, hvilket vil sige, at  

 også bjærgningsoperationer, der foretages fra land, er omfattet.
Ordet »waters« i konventionen har udvalget valgt at oversætte  

 til »farvande«, hvorved det er et krav, at der kan ske en vis  

 besejling af vandet.
Dermed er der foretaget en begrænsning, som udelukker  

 »bjærgning« i fx damme, vandhuller eller lignende, og en sådan  

 begrænsning er efter udvalgets mening berettiget og i overensstemmelse med  

 konventionens formål.
Denne begrænsning antages ikke at nødvendiggøre en  

 reservation fra dansk side i medfør af konventionens artikel 30.
Bjærgningskonventionens artikel 30 indeholder 2 reservationsmuligheder af  

 betydning i denne forbindelse, jf. artikel 30 (1)(a-b).  

 Reservationsmulighederne vedrører dels tilfælde, hvor bjærgningen finder sted  

 i indre farvande og hvor ingen af de involverede fartøjer er oceangående  

 fartøjer, dels tilfælde, hvor bjærgningen finder sted i indre farvande, og  

 hvor ingen fartøjer er involverede i bjærgningsoperationen.
Danmark vil ikke  

 tage sådanne reservationer ved ratifikationen, men andre lande vil formentlig  

 gøre det.
Derfor kan bjærgningsbegrebet være indskrænket i andre  

 jurisdiktioner.
Litra b definerer »fartøj«.
Fartøjsbegrebet omfatter skibe og  

 andre enheder, der kan navigeres.
Det er selvsagt uden betydning, at fartøjet  

 på grund af havariet ikke længere kan navigeres.
Under udarbejdelsen af  

 bjærgnings-konventionen har det været diskuteret, om det bør kræves, at  

 fartøj er forsynet med eget fremdriftsmaskineri (self-propelled). Man valgte  

 bevidst at undlade at tage stilling til dette spørgsmål, og det må derfor  

 bero på en konkret fortolkning.
Bevægelige platforme vil efter definitionen  

 være omfattet af fartøjsbegrebet, mens produktionsplatforme vil være omfattet  

 af genstandsbegrebet, jf. litra c.
I denne forbindelse skal man dog være  

 opmærksom på undtagelsen i § 442, stk. 4, der undtager visse platforme og  

 boreenheder fra bjærgningskapitlets område.
Litra c definerer »genstand«.
Bestemmelsen præciserer, at  

 fysiske formuegoder, der er permanent fastgjort til kystlinien, ikke  

 anerkendes som bjærgningsobjekter.
Ordene »permanent fastgjort«  

 anser udvalget for en passende oversættelse af konventionens  

 »permanently and intentionally attached«, idet det i ordet  

 »fastgjort« ligger, at genstanden ikke tilfældigt er tilknyttet  

 kystlinien.
Under forhandlingerne af bjærgningskonventionen i 1989 var der  

 dog enighed om, at olieledninger (»pipelines«) er omfattet af  

 konventionen og således her omfattet af litra c.
Begrebet inkluderer fragt i risiko.
Lastens værdi beregnes i forhold til  

 dens bjærgede værdi, dvs. værdien på det tidspunkt, hvor  

 bjærgningsoperationen er gennemført, og det bjærgede er bragt til et sikkert  

 sted.
Den eneste fragt, der kan udgøre en yderligere bjærget værdi, er fragt,  

 som rederen vil tjene ved godsets ankomst til destinationshavnen, og som han  

 ville have tabt, hvis godset ikke var bjærget.
En fragt, som rederen ikke  

 bærer risikoen for, indgår ikke som en selvstændig post i de bjærgede  

 værdier, men derimod efter omstændighederne i lastens værdi fx. i forbindelse  

 med cif-køb (cost, insuvance, freight). Tidshyre mv. er således ikke omfattet  

 af begrebet »fragt«.
Tilsvarende giver undgået tidstab og  

 ansvarsbjærgning ikke ret til bjærgeløn.
Selv med de nævnte undtagelser, vil bjærgningsreglerne med de nye  

 definitioner af »bjærgning« og »genstand« få et videre  

 anvendelsesområde, end de har idag.
Det er vanskeligt præcist at vurdere  

 konsekvenserne af denne udvidelse, men det skal bemærkes, at vilkårene om at  

 genstanden skal være »i fare eller forulykket« og at bjærgningen  

 skal finde sted i et »farvand«, sætter visse grænser for  

 bjærgningsreglernes anvendelsesområde.
Derudover vil det være et spørgsmål  

 hvilke regler, der skal følges, ved udmålingen af vederlag til den, der har  

 bjærget værdier for en anden.
Andre regler, som kan tænkes at komme til  

 anvendelse i sådanne situationer, er reglerne om uanmodet forretningsførelse  

 og findeløn.
I situationer, som ikke har tilknytning til egentlig skibsfart,  

 vil det oftest være naturligt at anvende sådanne regler i stedet for  

 bjærgningsreglerne, fx. hvis en dykker finder en diamantring, som er tabt i  

 havnen.
Litra d definerer miljøskade.
Denne definition er et slags  

 »nøgle-begreb« i kapitlet, idet begrebet anvendes i blandt andre §§  

 444, 446 og 449, hvor det ikke er skaden, der er afgørende, men faren herfor.  

 Definitionen omfatter skader ved eksplosion og brand, der kun sjældent i  

 almindelig forstand ville blive betegnet som miljøskade.
På CMI-konferencen i  

 Montreal 1981, hvor CMI (Comite Maritime International) vedtog sit  

 konventionsudkast, blev tilføjet ordene »fysisk skade på menneskeligt  

 helbred eller på maritimt liv eller ressourcer« (»to human health  

 or to marine life or ressources«). Denne tilføjelse sigter på at undtage  

 tilfælde, hvor der kun er risiko for væsentlig fysisk skade på trediemands  

 ejendom såsom bygninger og havneanlæg.
Udtrykkene »omfattende« (»substantial«) og  

 »alvorlige hændelser« (»major incidents«) samt  

 »forurening, kontaminering, brand, eksplosion« (»pollution,  

 contamination, fire, explosion«) indebærer ifølge CMI's rapport, at  

 definitionen ikke omfatter risiko for skade på enkeltpersoner eller  

 installationer m.v.
Der må være tale om risiko for skade af mere generel  

 karakter, og risikoen må vedrøre en ganske væsentlig skade.
Udvalget har  

 valgt at følge den forståelse, som CMI's rapport giver udtryk for, hvilket  

 bl.a. er kommet til udtryk ved formuleringen »mere omfattende«.
Det fremgår af CMI's rapport, at ordene »i kystfarvande, indenlandske  

 farvande eller områder i umiddelbar nærhed af disse farvande«  

 (»coastal or inland waters or areas adjacent there to«) udelukker  

 tilfælde, hvor der er en risiko for miljøskade på det åbne hav.
Dette blev  

 bekræftet under diplomatkonferencen.
Udtrykket indebærer, at reglerne,  

 afhængig af arten og omfanget af den konkrete risiko, kan få en fra sag til  

 sag varierende geografisk udstrækning, og hensigten er ikke, at formuleringen  

 skal angive, i hvilket omfang den økonomiske zone er omfattet.
Truslen om  

 skader indenfor søterritoriet eller de indre farvande, der skyldes et havari  

 på det åbne hav, er dog omfattet, hvis skader må anses for en påregnelig  

 følge af havariet.
Definitionen omfatter ifølge CMI's rapport langt flere forureningstilfælde  

 end den olieforurening, der truer fra et lastet tankskib, således f.eks.  

 risikoen for forgiftninger af havmiljøet eller af vand fra radioaktivt  

 materiale eller farlige kemikalier.
Definitionen omfatter også risikoen for,  

 at en brand i et fartøj med en partlast af farlige kemikalier kan føre til en  

 spredning af giftgas i en havneby samt, hvad der typisk kan blive væsentligt  

 - risikoen for olieforurening fra fartøjets bunkerstanke.
Til § 442. Anvendelsesområde Stk. 1 er en såkaldt lex-fori-regel og bestemmer, at kapitlets regler,  

 bortset fra § 451, finder anvendelse, når sager om bjærgning indbringes for  

 dansk domstol eller voldgiftsret.
Bestemmelsen er ny og svarer til  

 bjærgningskonventionens artikel 2. Konsekvensen af denne regel er, at dansk  

 ret anvendes i enhver bjærgningssag for danske domstole eller  

 voldgiftsretter, uanset hvor i verden bjærgningen har fundet sted, og uanset  

 hvilken nationalitet de bjærgede genstande eller det bjærgede fartøj har.
 Stk. 2 bestemmer, at kapitlets regler om bjærgning finder anvendelse,  

 selvom det bjærgede fartøj og bjærgende fartøj tilhører den samme.  

 Bestemmelsen svarer til den gældende sølovs § 441, stk. 3, og til  

 bjærgningskonventionens artikel 12 (3).
Bestemmelsen har betydning i tilfælde, hvor national ret bestemmer, at der  

 skal ske fordeling af bjærgelønnen mellem reder, skibsfører og andre personer  

 ombord på det bjærgende fartøj.
Reglen gør det endvidere klart, at ejeren af  

 det bjærgende fartøj også i disse tilfælde er berettiget til at modtage en  

 del af den på lasten hvilende andel af bjærgelønnen og normalt berettiget til  

 at kræve en del af den på fartøjet hvilende andel fra sit eget  

 forsikringsselskab.
Det skal bemærkes, at bestemmelsen til trods for  

 anvendelsen af udtrykket »fartøj« vil finde analog anvendelse, hvor  

 fx en helikopter ejes af den samme person som et fartøj, der bjærges af  

 helikopteren.
Stk. 3 bestemmer, at bjærgerens ret til betaling afgøres efter kapitlets  

 regler, selvom bjærgningen er udført af eller under kontrol af offentlige  

 myndigheder.
Bestemmelsen er ny og svarer til bjærgningskonventionens artikel  

 5 (2).
Dermed er det slået fast, at det forhold, at bjærgeren har udført en  

 bjærgningsoperation under offentlige myndigheders kontrol, ikke hindrer denne  

 i at påberåbe sig kapitlets bestemmelser overfor de private interesser, der  

 har modtaget bjærgningsassistance.
Spørgsmålet om bjærgeren har ret til  

 bjærgeløn eller anden betaling fra disse private interesser må afgøres på  

 grundlag af kapitlets bestemmelser.
Stk. 4 undtager fra kapitlets anvendelsesområde visse platforme og mobile  

 havanlæg.
Bestemmelsen er ny og svarer til bjærgningskonventionens artikel 3.  

 Konventionens »fixed or floating platforms« er valgt oversat med  

 »faste eller flydende platforme«. »Faste eller flydende  

 platforme« svarer i det væsentlige til, hvad der i Lov om visse havanlæg  

 betegnes som »havanlæg«, jf. lov nr. 292 af 10. juni 1981. I § 1 i  

 lov nr. 292 findes en definition af »havanlæg«.
Det kan dog ikke  

 udelukkes, at visse havanlæg omfattet af denne definition, ikke vil være  

 omfattet af undtagelsen i § 442, stk. 4.
 Bestemmelsen undtager faste og mobile havanlæg, når disse er »på  

 plads« (»on location«) med henblik på undersøgelser,  

 udnyttelse eller produktion af havbundens mineralforekomster (»sea bed  

 mineral resources«).
Begrebet »on location« er for mobile havanlæg et velkendt begreb  

 med en klar betydning inden for olieboringsbranchen.
En  

 »semi-submersible« vil være »on location« fra det første  

 anker er i bund, indtil det sidste anker slipper bunden.
En  

 »jack-up« vil være »on location« fra dens bens første  

 kontakt med havbunden, indtil dens ben er fri af havbunden.
Mobile havanlæg, som er »on location«, og som er beskæftiget med  

 f.eks. vandinjektion, konstruktionsvirksomhed eller som indkvarteringsenhed,  

 anses for at være på plads med henblik på undersøgelse, udnyttelse eller  

 produktion, hvorfor de er undtaget fra kapitlet.
Det samme gælder mobile  

 havanlæg, som efter at have foretaget undersøgelse, udnyttelse eller  

 produktion stadig »on location« afventer bedring i vejrforhold  

 eller andet engagement.
 Heraf følger at mobile havanlæg kun er omfattet af bjærgningsreglerne, når  

 de er under slæb eller forsejling eller er oplagt.
Til § 443. Bjærgningskontrakter Stk. 1 bestemmer i 1. punktum, at kapitlets regler kan fraviges ved  

 aftale.
Vigtige regler, som fx § 445, stk. 1, (no-cure no-pay), § 446  

 (kriterier ved fastsættelsen af bjærgeløn) og § 448 (særligt vederlag) kan  

 altså fraviges.
Blandt andet vil det være muligt for parterne at vedtage en  

 fast daglig rate for bjærgningen, eller et særligt vederlag, der er større  

 end 100% af omkostningerne.
Der er dog i 2. punktum anført en undtagelse fra  

 hovedreglen om, at reglerne er deklaratoriske, nemlig den vigtige  

 modifikation, at pligten til at forhindre eller begrænse miljøskader ikke kan  

 fraviges ved aftale.
 Bestemmelsen i 1. punktum er i overensstemmelse med princippet i den  

 gældende sølov og svarer til bjærgningskonventionens artikel 6 (1).  

 Bestemmelsen i 2. punktum om, at pligten til at forhindre eller begrænse  

 miljøskader ikke kan fraviges ved aftale, er ny og svarer til  

 bjærgningskonventionens artikel 6 (3).
Stk. 2 indeholder en regel om tilsidesættelse eller ændring af kontrakter  

 eller klausuler, hvis kontrakten er indgået under urimelig påvirkning eller  

 påvirkning af en faresituation, og kontrakten er ubillig, eller hvis  

 bjærgelønnen eller det særlige vederlag i henhold til kontrakten står i  

 misforhold til den ydede hjælp.
Bestemmelsen svarer til  

 bjærgningskonventionens artikel 7, og er i det væsentlige i overensstemmelse  

 med den gældende sølovs § 444, stk. 1 og 2. »Bjærgelønnen i henhold til  

 kontrakten står i misforhold til den ydede hjælp« anser udvalget for en  

 passende oversættelse af konventionens »the payment under the contract  

 is in an excessive degree too large or too small for the services actually  

 rendered«, jf. artikel 7, pkt. b).I den gældende sølovs § 444, stk, 4,  

 findes en 2-måneders frist for indbringelse for retten af spørgsmål om  

 tilsidesættelse eller ændring af kontrakter.
Denne bestemmelse, som kom ind i  

 søloven i 1910, er ikke medtaget i forslaget, da den må anses for forældet  

 med aftalelovens vedtagelse i 1917. Endvidere må almindelige  

 passivitetsbetragtninger være gældende.
 Stk. 3 angiver, hvem der har fuldmagt til at indgå bjærgningskontrakter.  

 Bestemmelsen er ny, selvom den er i overensstemmelse med gældende praksis, og  

 den svarer til bjærgningskonventionens artikel 6 (2).
Det er bestemt, at skibsføreren har fuldmagt til at indgå en  

 bjærgningskontrakt på vegne af ejeren af fartøjet, og at skibsføreren, ejeren  

 og rederen har ret til at indgå en bjærgningskontrakt på vegne af den  

 ejendom, der er ombord eller har været ombord på fartøjet.
Dette gælder  

 allerede i medfør af den gældende sølovs § 137, der giver skibsføreren en  

 legal stillingsfuldmagt til på rederens vegne at indgå kontrakter, der angår  

 »bevaring af skibet«.
Samme ret har skibsføreren på vegne  

 ladningsejeren i medfør af den gældende sølovs § 138. Reglen tilsigter en  

 hurtigere indgåelse af bjærgningskontrakter, og der er et håb om, at reglen  

 vil virke som en opmuntring til bjærgere.
Gods, som er faldet overbord og  

 siden drevet langt bort fra fartøjet, kan dog ikke anses for at være omfattet  

 af rederens eller skibsførerens fuldmagt.
Til § 444. Bjærgerens, skibsførerens, ejerens og rederens pligter Bestemmelserne i § 444 er nye og svarer til bjærgningskonventionens  

 artikel 8. I konventionen anvendes begrebet »owner of the vessel«,  

 hvilket udvalget har fundet her bør oversættes med både »ejer« og  

 »reder«, da pligterne også må gælde en bareboat-befragter, da denne  

 skal betragtes som »reder«.
Det skal understreges, at reglerne er  

 af privatretlig karakter, hvilket indebærer, at en overtrædelse af pligterne  

 i henhold til dette kapitel kun har konsekvenser inter partes, fx med hensyn  

 til erstatningskrav eller bjærgelønnens størrelse.
Visse lande havde under  

 udarbejdelsen af konventionen et ønske om at inkludere offentligretlige  

 regler, hvilket dog blev afvist af et flertal.
Stk. 1 indeholder regler om bjærgerens pligter overfor ejer af og reder  

 for et fartøj og ejeren af andre genstande i fare.
Litra a og b angiver  

 bjærgers pligt til at udføre bjærgningen med fornøden omhu og i denne  

 forbindelse at udvise fornøden omhu for at forhindre eller begrænse  

 miljøskade.
Udtrykket »ved udførelsen af bjærgningen« gør det  

 klart, at kapitlets regler ikke finder anvendelse på bekæmpelse af  

 miljøskader i andre forbindelser end ved udførelsen af en bjærgning.  

 Bjærgerens pligter har direkte sammenhæng med § 446 (kriterier ved  

 fastsættelsen af bjærgelønnen). Formålet med pligterne i litra c og d er at  

 opfordre til samarbejde mellem bjærgere.
Ved bedømmelse af indsatsen, og  

 dermed andelen af bjærgelønnen, må der i givet fald tages hensyn til, at en  

 af bjærgerne har påbegyndt bjærgningen før de andre.
Stk. 2 indeholder regler om rederens, ejerens og skibsførerens pligt til  

 at samarbejde med bjærger, tage fornødent hensyn til miljøet, samt til at  

 acceptere tilbagelevering af det bjærgede.
Litra c regulerer bjærgerens ret  

 til tilbagelevering, men siger ikke noget om hvornår bjærger har pligt til at  

 tilbagelevere det bjærgede.
Specielt litra a og b skyldes i vidt omfang  

 offentlig kritik efter »AMOCO CADIZ«-ulykken ud for den franske  

 kyst i marts 1978, jf. også de almindelige bemærkninger.
Til § 445. Betingelser for bjærgeløn Stk. 1, 1. punktum fastslår den hovedregel, at der ikke er ret til  

 bjærgeløn, hvis bjærgningen ikke er lykkedes, det såkaldte »no-cure  

 no-pay« princip.
At bjærgningen skal føre til et »nyttigt  

 resultat« betyder, at det bjærgede skal have en pengemæssig værdi.
Dette  

 fremgår endvidere forudsætningsvist af § 445, stk. 1, 2. punktum.  

 Bestemmelsen svarer til princippet i den gældende sølovs § 441, stk. 1, 1.  

 punktum, og til bjærgningskonventionens artikel 12 (2).
I forhold til den gældende sølov er der dog en meget vigtig modifikation  

 til denne hovedregel.
Hovedreglen modificeres således i tilfælde hvor et  

 fartøj søges bjærget og hvor dette fartøj eller dets last udgør en risiko for  

 skade på miljøet.
I disse tilfælde har bjærgeren mulighed for at få et  

 særligt vederlag, selvom bjærgningen af fartøj og ladning skulle være helt  

 eller delvis mislykket, jf. § 449. Det forhold, at bjærgere under no-cure  

 no-pay systemet løber en risiko for ikke at få nogen betaling, er en faktor,  

 der, ligesom ved nugældende praksis, skal tages i betragtning ved  

 fastsættelsen af bjærgelønnen efter en vellykket bjærgningsoperation, jf. §  

 446, stk. 1, litra g.
Stk. 1, 2. punktum bestemmer, at bjærgelønnen ikke må overstige det  

 bjærgedes værdi.
Bestemmelsen svarer til den gældende sølovs § 443, stk. 1,  

 og bjærgningskonventionens artikel 13 (3).
Stk. 2 indeholder regler om bjærgning af menneskeliv.
Det følger af  

 bestemmelsen, at bjærgning af menneskeliv kun giver ret til bjærgeløn eller  

 særligt vederlag, hvis bjærgningen er sket i forbindelse med bjærgning af  

 fartøj eller last eller i forbindelse med begrænsning af miljøskade.  

 Bestemmelsen svarer til princippet i den gældende sølovs § 441, stk. 1, 2.  

 punktum, og til bjærgningskonventionens artikel 16. Det må i øvrigt bemærkes,  

 at bjærgning af menneskeliv indgår som et af kriterierne ved fastsættelse af  

 bjærgelønnen, jf. § 442, stk. 1, litra e.
Til § 446. Kriterier ved fastsættelse af bjærgelønnen Bestemmelserne i § 446 svarer delvis til den gældende sølovs § 442, stk.  

 1, men indeholder samtidig lovmæssigt nye kriterier vedrørende forhindring  

 eller begrænsning af miljøskader, der bringer indholdet i overensstemmelse  

 med bjærgningskonventionens artikel 13.
Stk. 1 indeholder en række til dels nye kriterier for fastsættelsen af  

 bjærgelønnen.
Det anføres i indledningen af stk. 1, at bjærgelønnen skal  

 fastsættes således, at størrelsen vil opmuntre til bjærgningsoperationer.  

 Rækkefølgen af litra a til j siger ikke noget om, hvilken vægt, der skal  

 lægges på de enkelte kriterier ved fastsættelsen af bjærgelønnen.
Dette må i  

 den konkrete sag afgøres af domstolene.
Der er hverken i konventionen eller  

 under udarbejdelsen af dette kapitel taget stilling til, om de opregnede  

 kriterier skal anses for at være udtømmende.
Litra a fastslår, at det afgørende er det bjærgedes værdi, ikke det beløb,  

 værdierne er forsikret for.
Der er således tale om den reelle værdi af fartøj  

 og andre genstande på tidspunktet, hvor bjærgningen er fuldført.
Litra b anfører, at bjærgerens dygtighed og anstrengelser for at forhindre  

 eller begrænse skade på miljøet skal tages i betragtning ved fastsættelsen af  

 bjærgeløn.
Dette kriterium findes allerede i en række retssystemer, ligesom  

 det kendes i en række nordiske domme, jf.
ND 1964.312, ND 1970.323 og ND  

 1976.391. Man har alligevel følt det vigtigt at nævne kriteriet udtrykkeligt.  

 I øvrigt må det være et domstolsspørgsmål hvilken vægt, der skal lægges på de  

 enkelte kriterier, jf. også bemærkningerne til stk. 1.
Litra c fastslår, i modsætning til litra b, en objektiv vurdering af  

 bjærgningsresultatet.
Man skal således her vurdere det bjærgedes værdi, sat i  

 forhold til de værdier, der har været truet.
Litra g angår den risiko, bjærgeren pådrager sig, for eventuelt  

 erstatningsansvar eller andre risici for bjærgeren eller dennes udstyr.
De  

 risici, bjærgeren løber skal forstås i bred forstand, og i denne forbindelse  

 er bestemmelsen vigtig på grund af no-cure no-pay systemet.
På grund af dette  

 system løber bjærgeren en risiko for ikke at få bjærgeløn, og denne faktor  

 skal spille, og spiller ofte allerede, ind ved fastsættelsen af bjærgelønnen  

 i tilfælde af vellykkede bjærgninger, specielt hvis omkostningerne har været  

 betragtelige.
Hvis der har været tale om fare for miljøet, og der er et  

 fartøj, der søges bjærget, vil bjærgeren altid få dækket sine omkostninger i  

 medfør af § 449, stk. 1, og det kunne derfor være nærliggende i så tilfælde  

 ikke at tage hensyn til risikoen for fiasko.
Dette stemmer dog ikke med  

 forarbejderne til konventionen og har således heller ikke været hensigten med  

 bestemmelsen i § 449, stk. 1.
Litra h omhandler den hurtighed hvormed bistanden blev ydet.
Udvalget har  

 her valgt at oversætte konventionens »promptness« med  

 »hurtigt«, der her har både en subjektiv og en objektiv værdi.  

 Således dækker begrebet »hurtigt« både, at bjærgningen blev sat i  

 gang og udført så hurtigt som forholdene tillod det, og at bjærgningen  

 objektivt set blev startet og udført hurtigt.
 Litra i og j tager specielt hensyn til professionelle bjærgere, der skal  

 belønnes for at have dyrt materiel liggende i lange perioder, hvilket gør dem  

 i stand til at yde hurtig bistand, men med store omkostninger til følge.
Ifølge den gældende sølovs § 443, stk. 2, indbefatter bjærgelønnen tillige  

 godtgørelse for at bringe det bjærgede i sikkerhed og for den dertil gjorte  

 brug af fartøjer eller andre redskaber.
Udvalget har ikke fundet det  

 nødvendigt udtrykkeligt at gentage denne bestemmelse, men det er ikke herved  

 hensigten at ændre retstilstanden.
Til § 447. Ansvaret for bjærgelønnen Bestemmelsen svarer til, hvad der allerede antages at gælde i de fleste  

 retssystemer, og til bjærgningskonventionens artikel 13 (2). Det er bestemt,  

 at bjærgelønnen skal betales af de bjærgede interesser i forhold til deres  

 bjærgede værdier, herunder fragt, hvis en sådan fordeling efter national ret  

 ikke allerede er sket ved bjærgelønnens fastsættelse.
Spørgsmålet om, hvem der over for bjærger skal hæfte for bjærgelønnen er  

 imidlertid overladt til national ret.
En kontraherende stat kan altså i sin  

 lovgivning bestemme, at bjærgelønnen i første omgang skal bæres af en af de  

 bjærgede interesser, med ret for denne til at gøre regres mod de øvrige.
I  

 Danmark gælder imidlertid, at der er direkte pro ratarisk hæftelse.
Dette er  

 nu direkte angivet i bestemmelsens 2. punktum.
Ifølge den gældende sølovs § 441, stk. 5, hæfter ejer af ladningen kun med  

 de genstande, der har hørt til ladningen.
Sølovsudvalget har ikke ønsket at  

 opretholde denne bestemmelse, hvilket betyder, at både ejer af fartøj og ejer  

 af ladning kommer til at hæfte personligt for bjærgelønnen.
Udvalget har  

 anset det for unødvendigt at nævne dette direkte i bestemmelsen, da det  

 følger af almindelige regler, at hæftelse er personlig, medmindre der siges  

 noget andet.
Til § 448. Bjærgelønnens fordeling mellem flere bjærgere § 448 indeholder en regel om bjærgeres indbyrdes tvist om bjærgelønnens  

 fordeling, og den svarer indholdsmæssigt til den gældende sølovs § 445. Det  

 er bestemt, at kriterierne i § 446 skal være vejledende for bjærgelønnens  

 fordeling mellem flere bjærgere, hvis disse er uenige herom.
Til § 449. Særligt vederlag Bestemmelserne i § 449 er nye og svarer til bjærgningskonventionens  

 artikel 14.
Bestemmelsens formål er at opmuntre bjærgere til at yde assistance til  

 fartøjer og last, som udgør en fare for forurening af miljøet.
Bestemmelsen  

 finder på den anden side kun anvendelse i netop disse tilfælde.
 Bestemmelsen er måske den mest centrale i de nye bjærgningsregler, og den  

 fraviger de tidligere regler, hvor det alene er skib og ombordværende ladning  

 og fragt, der kan være genstand for bjærgning, og hvor bjærgningen skal have  

 et nyttigt resultat, jf. den gældende sølovs § 441, stk. 1. Ifølge de  

 gældende regler får bjærgeren ingen betaling, hvis skibet går til grunde,  

 uanset at han har forhindret forurening.
 Konventionens art. 14 afværger disse problemer i de nye regler med et  

 »sikkerhedsnet« eller særligt vederlag, inspireret af Lloyds Open  

 Form 1980.
Stk. 1 bestemmer, at bjærgeren, hvor han har udført bjærgning, uanset  

 resultatet har ret til betaling fra havaristens reder eller ejer af sine  

 rimelige omkostninger (særligt vederlag) alene betinget af, at havaristen  

 selv eller dens last udgør en trussel om skade på miljøet.
Bjærgeren har ret  

 til betaling af sine omkostninger, uanset om bjærgningsforsøget viser sig  

 fuldstændigt nytteløst, men forudsat at omkostningerne afholdes som led i  

 bjærgningsoperationen.
Dette gælder ikke blot omkostninger, der er påløbet i  

 forbindelse med bjærgningen til afværgelse af miljøskaden, men også  

 omkostninger ved bjærgning af fartøj og last.
I denne bestemmelse er  

 konventionens »owner of the vessel« oversat med både reder og ejer.  

 I de tilfælde, hvor disse er forskellige personer  

 (bareboat-befragtningssituationen), vil bjærger kunne holde sig til begge.  

 Ejer og reder vil således være solidarisk ansvarlige for det særlige  

 vederlag.
Grunden til at der på dette punkt gøres forskel på den almindelige  

 bjærgeløn (§ 447) og det særlige vederlag, er blandt andet de  

 forsikringsmæssige forhold: bjærgelønnen er knyttet til ejerens interesse i  

 fartøjet, og vil normalt dækkes af kaskoforsikringen, som sædvanligvis tegnes  

 af skibets ejer.
Det er derfor naturligt, at ejeren hæfter for bjærgeløn, som  

 relaterer sig til fartøjet.
Det særlige vederlag er derimod knyttet til den,  

 der har en interesse i at undgå ansvar overfor trediemand, som rammes af en  

 miljøskade, og vil normalt blive dækket af P&I-forsikringen (P&I =  

 Protection and Indemnity). Om det er ejer eller reder der tegner  

 P&I-forsikringen, vil variere.
For at sikre bjærgerens dækning for sit  

 krav, er det derfor fundet hensigtsmæssigt at give bjærgeren et valg med  

 hensyn til, hvem kravet skal rettes mod.
Det er endvidere af betydning, at  

 når det gælder bjærgeløn, er denne sikret ved søpant, arrest, tilbageholdsret  

 o.lign.
Disse regler har imidlertid ikke nogen betydning for det særlige  

 vederlag, i de tilfælde hvor der ikke er bjærget noget af værdi.
Stk. 2 bestemmer, at i tilfælde, hvor bjærgeren faktisk afværger  

 miljøskade, er han berettiget til et særligt vederlag udover sine  

 omkostninger, der ligeledes betales af havaristens reder eller ejer.
Dette  

 særlige vederlag skal dog ikke kunne overstige en bestemt grænse fastsat i  

 forhold til bjærgerens omkostninger.
Det særlige vederlag i henhold til stk.  

 1 kan forhøjes med op til 30% af disse omkostninger.
Sølovsudvalget har  

 fundet, at denne forhøjelse må skulle ske på baggrund af kriterierne i § 446,  

 stk. 1, selvom konventionens artikel 14, 2 ikke er klar på dette punkt.
Hvis  

 retten finder det rimeligt og retfærdigt ved en vurdering af kriterierne i §  

 446, stk. 1, kan vederlaget forhøjes helt op til 100%. Det er overladt til  

 domstolene i det konkrete tilfælde at bestemme, hvor meget der skal til for  

 at forhøje op over de 30%.
Der skal understreges, at det er en betingelse for at de særlige vederlag  

 i stk. 1 og 2 kan komme på tale, at bjærgeren har forsøgt at redde fartøj  

 og/eller last.
Er der intet fartøj/last at redde, og derfor udelukkende tale  

 om forureningsbekæmpelse, er der ikke tale om bjærgning i kapitlets forstand,  

 og § 449-vederlag kan ikke komme på tale.
 Stk. 3 fastslår, at det særlige vederlag i stk. 1 og 2 kun skal komme til  

 udbetaling i det omfang den samlede godtgørelse overstiger en eventuel  

 bjærgeløn i henhold til bestemmelserne i § 445 og § 446. I denne forbindelse  

 skal man være opmærksom på, at det ikke er en betingelse for særligt vederlag  

 i henhold til § 449, at der har været tale om bjærgeløn i henhold til § 446,  

 der udtømmer de midler, der er til rådighed (værdien af det bjærgede). Dette  

 er præciseret i en af den diplomatiske konference vedtaget resolution, der  

 lyder således »It is the common understanding of the Conference that, in  

 fixing a reward under article 13 and assessing special compensation under  

 article 14 of the International Convention on Salvage, 1989 the tribunal is  

 under no duty to fix a reward under article 13 up to the maximum salved value  

 of the vessel and other property before assessing the special compensation to  

 be paid under article 14.«.
Det følger af stk. 4, at samtlige omkostninger ved bjærgningen erstattes.  

 Omkostningerne må imidlertid angå de forholdsregler, der er omfattet af  

 bjærgningsoperationen.
Som nævnt fastslår § 444, stk. 1, litra b, at  

 bjærgeren ved udførelsen af bjærgningen har en forpligtelse til at gøre sit  

 bedste for at undgå og begrænse miljøskade.
Alt, hvad der foretages i så  

 henseende ved bjærgningsoperationen, er således forholdsregler, hvis  

 omkostninger er dækket af det særlige vederlag.
Dette gælder f.eks.  

 bjærgerens udlægning af oliespærringer ved havaristen, der er nødvendig for  

 at gennemføre bjærgningen.
Derimod er de egentlige »clean up costs«  

 vedrørende forurening, der ikke har forbindelse med bjærgningen eller  

 bjærgningsoperationen ikke omfattet.
En bjærger af menneskeliv i forbindelse  

 med den ulykke, der gav anledning til bjærgningen, har krav på en andel af  

 bjærgelønnen efter § 445, stk. 2, herunder af en eventuel betaling af særligt  

 vederlag.
Stk. 5 anfører, at bjærgeren kan miste en del af eller hele vederlaget i §  

 449, hvis han ved uagtsomhed ikke har været i stand til at hindre skade på  

 miljøet.
I øvrigt kan der henvises til § 450, stk. 3, om bjærgerens fejl og  

 forsømmelse.
Som nævnt under stk. 1 er det havaristens reder eller ejer, der alene skal  

 betale det særlige vederlag ifølge § 449. Lastens ejer er således ikke  

 ansvarlig for betaling af hele eller dele af dette beløb.
Efter  

 omstændighederne kan rederen have regres mod ejeren af lasten, og formålet  

 med stk. 6 er blot at præcisere, at en sådan regresadgang kan bestå.
Stk. 6  

 tager ikke stilling til, om der er regres.
Den gældende sølovs §§ 290 og 291  

 afgør omfanget af lastejerens ansvar, hvor gods har forårsaget tab for  

 rederen eller skade på skibet.
Den diplomatiske konference, der vedtog den nye bjærgningskonvention,  

 vedtog også en resolution, hvori det fastslås, at det særlige vederlag,  

 rederen skal betale i henhold til § 449 ikke kan gøres gældende i  

 fælleshavari.
Dette er nu sikret ved en ændring af fælleshavaribestemmelserne  

 (York-Antwerpen- reglerne) i 1990.
Til § 450. Særlige undtagelser Stk. 1 bestemmer, at der kun er ret til bjærgeløn eller særligt vederlag,  

 hvis den ydede hjælp må anses for at ligge udenfor, hvad der kan forventes i  

 henhold til en kontrakt, der er indgået før farens opståen.
Bestemmelsen  

 svarer til den gældende sølovs § 441, stk. 4, og til bjærgningskonventionens  

 artikel 17. Besætning, lods eller slæbebåd har således ikke krav på  

 bjærgeløn, hvis deres indsats ikke går udover, hvad de er forpligtet til i  

 henhold til den indgåede aftale.
Stk. 2 bestemmer, at der ikke er ret til bjærgeløn, hvis hjælp er ydet  

 uanset udtrykkelig og beføjet forbud herimod.
Bestemmelsen svarer til den  

 gældende sølovs § 441, stk. 2, og til bjærgningskonventionens artikel 19.
Reglen skal dog vurderes i sammenhæng med § 444, stk. 2, om ejerens,  

 rederens og skibsførerens pligter.
Bestemmelsen svarer stort set til den  

 gældende sølovs § 441, stk. 2, idet der dog er medtaget en bestemmelse om, at  

 ejere af anden ejendom, der ikke har været ombord på fartøjet, også kan  

 modsætte sig bjærgning.
Med denne formulering er det udelukket, at  

 ladningsejere kan modsætte sig bjærgning af fx gods, der er faldet overbord  

 og ligger og flyder ved siden af det havarerede fartøj.
Skibsføreren ejeren  

 eller rederen har fuldmagt til at bestemme over gods, der har været om bord  

 på det havarerede fartøj, men er faldet over bord og ligger og flyder omkring  

 det havarerede fartøj.
Gods, som er faldet overbord og siden drevet langt  

 bort fra fartøjet, kan dog ikke anses for at være omfattet af ejerens,  

 rederens eller skibsførerens fuldmagt.
Således overgår bestemmelsesretten  

 over en genstand til ejeren, når rederens og skibsførerens omsorgspligt over  

 genstanden ophører.
Stk. 3 angiver visse tilfælde, hvor bjærgelønnen kan nedsættes eller  

 ophæves på grund af forhold på bjærgerens side.
Bestemmelsen svarer til den  

 gældende sølovs § 442, stk. 2, og til bjærgningskonventionens artikel 18.
Ifølge bestemmelsen kan bjærgeren helt eller delvist fortabe sin ret til  

 bjærgeløn, hvis hans fejl eller forsømmelse har gjort bjærgningen nødvendig  

 eller vanskeligere, eller hvis bjærgeren har udvist bedragerisk eller anden  

 uhæderlig adfærd.
Det må fremhæves, at bjærgeren tillige kan fortabe sin ret  

 til bjærgeløn eller særligt vederlag, hvis han ikke har opfyldt sin  

 forpligtelse til at forhindre eller begrænse skade på miljøet, se §§ 444 og  

 449, stk. 5.
Til § 451. Bjærgelønnens fordeling på det bjærgende fartøj Bestemmelserne i § 451, stk. 1-5, svarer til den gældende sølovs § 446,  

 stk. 1-5, mens § 451, stk. 6 og 7, svarer til den gældende sølovs § 448, stk.  

 1 og 2. § 451, stk. 8, svarer til bjærgningskonventionens artikel 15 (2).  

 Eneste ændring er, at »fartøj« anvendes i stedet for  

 »skib«.
Der er ikke hermed tilsigtet nogen indholdsmæssig ændring,  

 men alene taget højde for, at dette udtryk anvendes i konventionen, jf.  

 definitionen i konventionens art. 1, jf. § 441. § 451, stk. 5, tager højde  

 for de særlige tilfælde, hvor bjærgningen er udført af et fartøj, som ikke er  

 bemandet, som et skib normalt bemandes, og bjærglønnen derfor ikke kan  

 fordeles efter § 451, stk. 1 og stk. 2.
 Disse bestemmelser er ikke iøvrigt ændret, da de blev underkastet en  

 omhyggelig behandling ved den seneste ændring af bjærgningsreglerne, jf.  

 betænkning nr. 315/1962. Bestemmelserne angår kun fordeling af bjærgeløn,  

 ikke det særlige vederlag, som alene tilkommer bjærgeren og ikke dennes  

 ansatte m.v.
Til § 452. Sikkerhedsstillelse og foreløbig betaling Bestemmelserne i § 452 er nye, bortset fra stk. 3. § 452, stk. 1-3, svarer  

 til bjærgningskonventionens artikel 21, og stk. 3 svarer desuden til den  

 gældende sølovs § 449. Stk. 4 svarer til artikel 22 (1).
Stk. 1 bestemmer, at de, der hæfter for bjærgelønnen, har en pligt til at  

 stille fyldestgørende sikkerhed for bjærgelønnen, såfremt bjærgeren begærer  

 det.
Konventionens art. 21 taler om »satisfactory security«.  

 Sikkerheden skal også dække påløbne renter og omkostninger.
Stk. 1 bestemmer  

 endvidere, at dersom der er stillet sikkerhed, kan bjærgeren ikke søge sig  

 fyldestgjort i sin søpanteret, jf. sølovens § 51, stk. 1, nr. 5. Bestemmelsen  

 er ny i forhold til den gældende lov, og svarer til konventionens artikel 20  

 (2). Grunden til at bestemmelsen kun nævner søpant for bjærgelønskrav og ikke  

 for det særlige vederlag er, at krav på særligt vederlag efter gældende ret  

 ikke er sikret ved søpant.
I forbindelse med den nye konvention om søpant  

 (1993) blev det udtrykkeligt bestemt, at det særlige vederlag ikke skulle  

 tages med i søpantskataloget.
Konventionen giver imidlertid mulighed for, at  

 der nationalt kan gives søpant for andre krav end de, der er nævnt i  

 konventionen.
Hvorvidt der eventuelt bør gives søpant for det særlige  

 vederlag, vil udvalget tage stilling til i forbindelse med den fremtidige  

 implementering af konventionen om søpant.
Stk. 2 indfører som noget nyt en forpligtelse for rederen til at medvirke  

 til at sikre, at ladningsejerne stiller tilfredsstillende sikkerhed.
Dette  

 får speciel betydning i lande, hvor det havarerede fartøjs ejer ikke er  

 ansvarlig for lastens andel af bjærgelønnen.
En vigtig konsekvens af reglerne  

 er, at det bjærgede fartøjs rederi skal medvirke effektivt til identifikation  

 af og kommunikation med ladningsinteresserne angående sikkerhedsstillelse.  

 Reglen følger af konventionen art. 21(2). Sølovsudvalget valgte at oversætte  

 konventionens »released« direkte med »frigivet«, i stedet  

 for at anvende »udleveret«, som fx anvendes i den gældende Sølovs §  

 63 om søpant i ladningen.
Sølovsudvalget fandt, at »udleveret« vil  

 henvise til den aftalte udleveringshavn, mens der her ofte vil være tale om,  

 at lasten skal »frigives« fra en nødhavn.
Stk. 3 fastslår, at den bjærgede ejendom ikke uden samtykke fra bjærgeren  

 må fjernes fra det sted, hvor de bjærgede værdier er blevet anbragt, før der  

 er stillet tilfredsstillende sikkerhed for bjærgelønnen.
Bestemmelsen er i  

 overensstemmelse med artikel 21(3) i konventionen og den gældende sølovs §  

 449, idet bl.a. den danske Sølov på dette punkt har været model for  

 konventionen.
 Sølovsudvalget valgte at formulere bestemmelsen efter konventionens  

 ordlyd, men det må præciseres, at det ikke har været hensigten at foretage  

 nogen ændring i forhold til den gældende sølov, selvom formuleringen er  

 anderledes.
Stk. 4 er en hjemmel for retten til at tilkende bjærgeren en foreløbig  

 betaling for bjærgningen.
Bestemmelsen er ny, og svarer til konventionens  

 artikel 22. Der har været praksis for i sager på grundlag af Lloyds Open Form  

 1980, at tilkende foreløbig betaling, der svarer til bjærgerens omkostninger.  

 Hvis sagens omstændigheder kræver det, kan en sådan betaling gøres betinget  

 af, at bjærgeren stiller sikkerhed eller lignende.
Til § 453. Bjærgning af statsfartøjer, statsejede laster eller  

 humanitære laster Stk. 1 indeholder en særlig regel om fremmede fartøjer.
Bestemmelsen er ny  

 og bygger på bjærgningskonventionens artikel 4 (1). Bestemmelsen er dog i  

 overensstemmelse med principperne i lov nr. 198 af 16. maj 1950 om fremmede  

 statsfartøjer m.v.
Det bestemmes, at der ikke kan føres sag mod fremmede stater om  

 bjærgningskrav vedrørende fartøjer, der har immunitet i henhold til  

 folkeretten.
Bestemmelsen fastholder sondringen mellem fartøjer, der anvendes  

 i statsøjemed af ikke-forretningsmæssig art, og fartøjer, der anvendes til  

 forretningsmæssige (kommercielle) formål, dvs. tilfælde, hvor en stat  

 optræder som en kommerciel part; en sondring der blev fastslået i folkeretten  

 med 1926-konventionen om immunitet for statsejede fartøjer.
Der gøres  

 undtagelse fra denne regel i tilfælde, hvor den pågældende stat har bestemt  

 noget andet.
Hvis en stat ønsker at bestemme noget andet, skal denne i  

 henhold til bjærgningskonventionens artikel 4 (2) underrette IMO's  

 Generalsekretær herom.
Stk. 2 indeholder en særregel for ladninger, der svarer til særreglen i  

 stk. 1. Bestemmelsen er ny og bygger på bjærgningskonventionens artikel 25.  

 Bestemmelsen er dog i overensstemmelse med principperne i lov nr. 198 af 16.  

 maj 1950 om fremmede statsfartøjer m.v.
Ifølge denne bestemmelse er  

 statsejede ladninger, der har ret til immunitet i henhold til folkeretten,  

 beskyttet mod retsskridt, medmindre den fremmede stat samtykker.
Stk. 3 indeholder et forbud mod beslaglæggelse, arrest eller  

 tilbageholdelse på grundlag af kapitlets regler af såkaldt humanitære laster,  

 hvis den stat, der har doneret den humanitære last, indvilliger i at betale  

 for udført bjærgning af denne last.
Der tænkes specielt på fødevarehjælp og  

 lignende.
Bestemmelsen er ny og svarer til bjærgningskonventionens artikel  

 26.
Til § 454. Bjærgende statsfartøjer Bestemmelsen svarer til den gældende sølovs § 447. Det bestemmes, at  

 reglerne i § 451 om bjærgelønnens fordeling på det bjærgende fartøj skal  

 finde anvendelse også i tilfælde, hvor bjærgningen er udført af et dansk  

 statsfartøj, der anvendes i statsøjemed af ikke-forretningsmæssig art.
Selvom  

 det i princippet er klart, at offentlige organer og tjenestemænd har ret til  

 bjærgeløn, må det dog forholde sig anderledes, når det gælder visse  

 offentlige bjærgere.
Offentlige myndigheder, der udfører deres primæropgave i  

 forbindelse med bjærgningen, har således ikke krav på bjærgeløn.
Udfører fx.  

 brandvæsenet slukningsarbejde ombord på et fartøj, vil det normalt ikke have  

 ret til bjærgeløn.
Selvom erhversministeren også efter den gældende § 447 har  

 hjemmel til at fastsætte særlige regler for den del af bjærgelønnen, som ikke  

 tilfalder staten, er dette dog ikke hidtil sket.
Til § 1, nr. 9 Til § 501, stk. 1, nr. 1 Bestemmelsen foreslås ændret, således at reglen om, at fordring på  

 bjærgeløn forældes to år fra den dag, bjærgningsoperationen blev afsluttet,  

 også gælder fordring på det særlige vederlag efter § 449. Ændringen er i  

 overensstemmelse med konventionens art. 23 nr. 1.
Til § 1, nr. 10 Til § 502 Bestemmelsen vedrører forældelse af krav om erstatning efter  

 olieansvarsreglerne og krav om erstatning eller refusion fra Den  

 international erstatningsfond. Ændringerne heri er en konsekvens af det  

 dobbeltsporede erstatnings- og ansvarssystem, som skal gælde i en  

 overgangsperiode, samt af at refusionsordningen ikke findes i  

 1992-fondskonventionen.
Til § 2 Bestemmelsen indeholder i stk. 1 en bemyndigelse til erhvervsministeren  

 til at bestemme tidspunktet for lovens ikrafttræden.
Stk. 2 indeholder en bemyndigelse til erhvervsministeren til at ophæve  

 kapitel 10 a og kapitel 10 b.
Denne bemyndigelse vil ministeren benytte, når  

 Danmark til sin tid er forpligtet til i medfør af artikel 31 i  

 1992-fondsprotokollen at opsige 1969-ansvarskonventionen og  

 1971-fondskonventionen.
Denne pligt indtræder 6 måneder efter at 8 stater,  

 som ialt modtager 750 mill. tons afgiftspligtig olie, har tiltrådt  

 1992-fondskonventionen.
Virkningen af denne opsigelse indtræder 12 måneder  

 efter udløbet af den nævnte 6-måneders frist.
Bilag 1 PROTOKOL AF 1992 OM ÆNDRING AF DEN INTERNATIONALE KONVENTION OMDET  

 PRIVATRETLIGE ANSVAR FOR SKADER VED OLIEFORURENING 1969 DELTAGERNE I DENNE PROTOKOL SOM HAR TAGET den internationale konvention om det privatretlige ansvar  

 for skader ved olieforurening 1969, og protokollen hertil af 1984, OP TIL  

 OVERVEJELSE SOM HAR BEMÆRKET, at protokollen af 1984 til konventionen, der fastlægger  

 et forbedret omfang og forøget erstatning, ikke er trådt i kraft, SOM BEKRÆFTER, at det er vigtigt at opretholde det internationale ansvars-  

 og erstatningssystem for olieforurening, SOM ER BEVIDST OM, at det er nødvendigt at sikre, at indholdet af  

 protokollen af 1984 træder i kraft så hurtigt som muligt, SOM INDSER, at særlige bestemmelser er nødvendige i forbindelse med  

 indførelsen af tilsvarende ændringer til den internationale konvention om  

 oprettelse af en international fond for erstatning af skader ved  

 olieforurening 1971, ER BLEVET ENIGE om følgende:
Artikel 1 Konventionen, hvis bestemmelser ændres af denne protokol, er den  

 internationale konvention om det privatretlige ansvar for skader ved  

 olieforurening 1969, i det følgende kaldet »Ansvarskonventionen af  

 1969«.
Stater, som er deltagere i protokollen af 1976 til  

 Ansvarskonventionen af 1969, anses også for at være omfattet af  

 Ansvarskonventionen af 1969 med de ændringer, der fulgte af protokollen.
Artikel 2 Artikel I i Ansvarskonventionen af 1969 ændres som følger:
 1) Stk. 1 ændres som følger:
 1. »Skib«: ethvert søgående fartøj og flydende  

 indretning af en hvilken som helst type konstrueret eller indrettet til  

 transport af olie i bulk som last, dog således at et skib, der kan  

 transportere olie og anden last, udelukkende anses for at være et skib, når  

 det i det givne tilfælde transporterer olie i bulk som last og under enhver  

 rejse, der følger derefter, med mindre det godtgøres, at der ikke findes  

 nogen rester ombord fra en sådan transport af olie i bulk.
 2) Stk. 5 ændres som følger:
 5. »Olie«: enhver bestandig mineralsk olie med  

 carbonhydrider, såsom råolie, brændselsolie, tung dieselolie og smøreolie,  

 hvad enten den medtages ombord i skibet som last eller i skibets  

 brændselstank.
 3) Stk. 6 ændres som følger:
 6. »Forureningsskade«:
a) tab eller skade forårsaget uden for skibet ved forurening hidrørende  

 fra udflydning eller udtømning af olie fra skibet, uanset hvor sådan  

 udflydning eller udtømning måtte ske, dog således at erstatning for  

 ødelæggelse af miljøet bortset fra tabt fortjeneste ved en sådan ødelæggelse,  

 begrænses til udgifterne ved rimelige forholdsregler for genanskaffelse, der  

 allerede er eller vil blive taget, b) udgifterne ved forebyggende forholdsregler samt yderligere tab eller  

 skade forårsaget af forebyggende forholdsregler.
 4) Stk. 8 ændres som følger:
 8. »Hændelse«: enhver begivenhed eller række af  

 begivenheder, som har samme oprindelse, og som forårsager forureningsskade  

 eller fremkalder alvorlig og overhængende fare for at forårsage en sådan  

 skade.
 5) Stk. 9 ændres som følger:
 9. »Organisation«: den Internationale  

 Søfartsorganisation.
 6) Efter stk. 9 indsættes et nyt stykke, der lyder som følger:
 10. »Ansvarskonventionen af 1969«: Den internationale  

 konvention om det privatretlige ansvar for skader ved olieforurening 1969.  

 For stater, som er deltagere i protokollen af 1976 til konventionen, skal  

 udtrykket anses for at omfatte Ansvarskonventionen af 1969 med de ændringer,  

 der fulgte af protokollen.
Artikel 3 Artikel II i Ansvarskonventionen af 1969 ændres som følger:
 Denne konventionen skal udelukkende finde anvendelse på:
 a) forurening forårsaget:
i) inden for en kontraherende stats territorium, herunder også  

 søterritoriet, og ii) inden for en kontraherende stats eksklusive økonomiske zone oprettet i  

 overensstemmelse med international lovgivning eller, hvis en kontraherende  

 stat ikke har oprettet en sådan zone, på et område, der ligger udover eller  

 grænser op til denne stats søterritorium, der er fastlagt af staten i  

 overensstemmelse med international lovgivning, og som ikke strækker sig  

 længere end 200 sømil fra de basislinjer, hvorfra bredden af dens  

 søterritorium måles, b) forebyggende forholdsregler, hvor de end tages, for at forhindre eller  

 formindske sådan skade.
Artikel 4 Artikel III i konventionen af 1969 ændres som følger:
 1. Stk. 1 ændres som følger:
 1. Med de i denne artikels stk. 2 og 3 gjorte undtagelser er den, som på  

 tidspunktet for hændelsen eller, hvor hændelsen består af en række af  

 begivenheder, på tidspunktet for den første af disse begivenheder var ejer af  

 skibet, ansvarlig for enhver forureningsskade fremkaldt af skibet som følge  

 af hændelsen.
 2. Stk. 4 ændres som følger:
4. Krav om erstatning for forureningsskade kan ikke rejses mod  

 ejeren på anden måde end efter denne konvention.
Med forbehold af denne  

 artikels stk. 5 kan krav om erstatning for forureningsskade i henhold til  

 denne konvention eller på andet grundlag ikke rejses mod:
a) personer, som er ansat i ejerens tjeneste, eller ejerens agenter eller  

 besætningsmedlemmer, b) lodsen eller andre personer, der udfører tjenesteydelser for skibet,  

 men ikke er besætningsmedlemmer, c) enhver befragter (uanset beskrivelse, herunder en totalbefragter),  

 leder eller driftsleder af skibet, d) enhver person, der udfører bjærgningsaktioner med ejerens samtykke  

 eller efter instruks fra en kompetent offentlig myndighed, e) enhver person, der tager forebyggende forholdsregler, f) alle personer, som er ansat eller antaget som agenter hos de under  

 litra c), d) og e) nævnte personer, medmindre skaden sker som følge af en personlig handling eller undladelse  

 med den hensigt at forvolde sådan skade, eller hensynsløst og vel vidende at  

 en sådan skade sandsynligvis ville blive forvoldt.
Artikel 5 Artikel IV i Ansvarskonventionen af 1969 ændres som følger:
 Når en hændelse indtræder, der omfatter to eller flere skibe, med  

 forureningsskade til følge, er ejerne af de pågældende skibe, med mindre de  

 er fritaget for ansvar ifølge bestemmelserne i artikel III, solidarisk  

 ansvarlige for sådan skade, som ikke med rimelighed kan henføres til et  

 bestemt skib.
Artikel 6 Artikel V i Ansvarskonventionen af 1969 ændres som følger:
 1. Stk. 1 ændres som følger:
 1. Ejeren af et skib har ret til at begrænse sit ansvar i henhold til  

 denne konvention for hver enkelt hændelse til et samlet beløb, der beregnes  

 som følger:
a) 3 millioner regningsenheder for et skib, der ikke overstiger 5.000  

 tonnageenheder, b) for et skib med større tonnage, 420 regningsenheder for hver ekstra  

 tonnageenhed udover det i punkt a) omhandlede beløb, dog således, at det samlede beløb i intet tilfælde kan overstige 59,7  

 millioner regningsenheder.
 2. Stk. 2 ændres som følger:
 2. Ejeren er ikke berettiget til at begrænse sit ansvar i henhold  

 til denne konvention, hvis det godtgøres, at forureningsskaden skyldtes  

 dennes personlige handling eller undladelse begået i den hensigt at forvolde  

 sådan skade, eller hensynsløst og vel vidende, at en sådan skade  

 sandsynligvis ville blive forvoldt.
 3. Stk. 3 ændres som følger:
3. For at kunne benytte sig af den ret til begrænsning, som er  

 givet i denne artikels stk. 1, skal ejeren oprette en fond på et beløb  

 svarende til det fulde begrænsningsbeløb ved en domstol eller anden kompetent  

 myndighed i en hvilken som helst af de kontraherende stater, i hvilken sag er  

 rejst i medfør af artikel IX eller, hvis der ikke rejses sag, ved enhver  

 domstol eller anden kompetent myndighed i en hvilken som helst kontraherende  

 stat, hvor sag kan rejses i medfør af artikel IX.
Fonden kan oprettes enten  

 ved deponering af beløbet eller ved, at der stilles en bankgaranti eller  

 anden garanti, som kan anerkendes efter lovgivningen i den kontraherende  

 stat, hvor fonden er oprettet, og som af domstolen eller anden kompetent  

 myndighed betragtes som tilfredsstillende.
 4. Stk. 9 ændres som følger:
9 a) Den i denne artikels stk. 1 nævnte »regningsenhed«  

 er den særlige trækningsrettighed defineret af den Internationale Valutafond.  

 De i stk. 1 nævnte beløb skal omregnes til den nationale valuta på grundlag  

 af denne valutas værdi i forhold til den særlige trækningsrettighed på datoen  

 for oprettelsen af den i stk. 3 omhandlede fond.
Den nationale valutas værdi  

 udtrykt i den særlige trækningsrettighed for en kontraherende stat, som er  

 medlem af den Internationale Valutafond, beregnes i henhold til den  

 Internationale Valutafonds gældende metode til ansættelse af værdien af dens  

 operationer og transaktioner på den pågældende dato.
Beregningen af den  

 nationale valutas værdi udtrykt i den særlige trækningsrettighed for en  

 kontraherende stat, som ikke er medlem af den Internationale Valutafond,  

 fastsættes af den pågældende stat.
9 b) En kontraherende stat, der ikke er medlem af den  

 Internationale Valutafond hvis lovgivning ikke tillader anvendelse af  

 bestemmelserne i stk. 9 a), kan på tidspunktet for konventionens  

 ratifikation, antagelse, godkendelse eller tiltrædelse eller på et hvilket  

 som helst tidspunkt derefter alligevel erklære, at den i stk. 9 a) nævnte  

 regningsenhed skal være lig med 15 guldfranc.
Den i dette stykke omhandlede  

 guldfranc svarer til 65,5 milligram guld af ni tusindedels finhed.
Omregning  

 af guldfranc til national valuta sker i henhold til den pågældende stats  

 lovgivning.
 9 c) Den i sidste punktum af stk. 9 a) nævnte beregning og den i  

 stk. 9 b) nævnte omregning skal foregå på en sådan måde, at den så vidt  

 muligt i den kontraherende stats nationale valuta udtrykker samme realværdi  

 for beløbene i stk. 1, som ville fremkomme ved anvendelsen af de tre første  

 punktummer i stk. 9 a). Kontraherende stater skal underrette depositaren om,  

 hvorvidt de anvender beregningsmetoden i henhold til stk. 9 a) eller  

 resultatet af den i stk. 9 b) nævnte omregning ved deponering af et  

 ratifikations-, antagelses-, godkendelses- eller tiltrædelsesinstrument til  

 denne konvention, og når der indtræder ændringer til nogen og disse.
 5. Stk. 10 ændres som følger:
 10. Ved anvendelsen af denne artikel skal skibets drægtighed  

 forstås som skibets bruttotonnage beregnet i overensstemmelse med  

 tonnagemålingsbestemmelserne i bilag I til den internationale konvention om  

 tonnagemåling af skibe 1969.
 6. Andet punktum i stk. 11 ændres som følger:
 En sådan fond kan oprettes også i tilfælde af, at ejeren i henhold til  

 bestemmelserne i stk. 2 ikke er berettiget til at begrænse sit ansvar, men i  

 så fald skal dens oprettelse være uden virkning for de rettigheder, som nogen  

 fordringshaver har over for ejeren.
Artikel 7 Artikel VII i Ansvarskonventionen af 1969 ændres som følger:
 1. De første to punktummer i stk. 2 ændres som følger:
Til hvert skib udstedes et certifikat til bekræftelse af, at forsikring  

 eller anden økonomisk sikkerhed er i kraft i overensstemmelse med  

 bestemmelserne i denne konvention, når den kompetente myndighed i en  

 kontraherende stat har forvisset sig om, at kravene i denne artiikels stk. 1  

 er opfyldt.
For et skib, der er registreret i en kontraherende stat, skal et  

 sådant certifikat udstedes eller bekræftes af den kompetente myndighed i  

 skibets registreringsstat; for et skib, der ikke er registreret i en  

 kontraherende stat, kan certifikatet udstedes eller bekræftes af den  

 kompetente myndighed i enhver kontraherende stat.
 2. Stk. 4 ændres som følger:
 4. Certifikatet skal medføres om bord på skibet, og en kopi skal  

 deponeres hos skibets registreringsmyndighed eller, hvis skibet ikke er  

 registreret i en kontraherende stat, hos myndighederne i den stat, der  

 udsteder eller bekræfter certifikatet.
 3. Første punktum i stk. 7 ændres som følger:
 Certifikater, der er udstedt eller bekræftet af myndigheden i en  

 kontraherende stat i henhold til stk. 2, skal anerkendes af de andre  

 kontraherende stater for så vidt angår anvendelsen af denne konvention og  

 skal af de andre kontraherende stater anerkendes som havende samme gyldighed  

 som de af dem udstedte eller bekræftede certifikater, også selv om disse er  

 udstedt eller bekræftet for et skib, der ikke er registreret i en  

 kontraherende stat.
 4. I andet punktum af stk. 7 erstattes ordene »med et skibs  

 registreringsstat« til »med den udstedende eller bekræftende  

 stat«.
4. In the second sentence of paragraph 7 the words »with the  

 State 5. Andet punktum i stk. 8 ændres som følger:
 I et sådant tilfælde kan den sagsøgte, uanset om ejeren ikke er berettiget  

 til at begrænse sit ansvar i henhold til artikel V, stk. 2, påberåbe sig de i  

 artikel V, stk. 1, foreskrevne ansvarsgrænser.
Artikel 8 Artikel IX i Ansvarskonventionen af 1969 ændres som følger:
 Stk. 1 ændres som følger:
1. Har en hændelse medført forureningsskade på en eller flere  

 kontraherende staters territorium, herunder søterritoriet eller et område  

 nævnt i artikel II, eller er forebyggende foranstaltninger truffet for at  

 forhindre eller formindske forureningsskade på et sådant territorium,  

 herunder søterritoriet eller området, kan krav om erstatning kun rejses ved  

 domstolene i en sådan kontraherende stat eller stater.
Der skal i rimelig tid  

 gives sagsøgte underretning om kravets fremsættelse.
Artikel 9 Efter artikel XII i Ansvarskonventionen af 1969 indsættes to nye artikler  

 som følger:
Artikel XII bis Overgangsbestemmelser Følgende overgangsbestemmelser skal gælde for en stat, der på tidspunktet  

 for hændelsen både er deltager i denne konvention og i Ansvarskonventionen af  

 1969:
a) når en hændelse har forårsaget forureningsskade, der falder inden for  

 denne konventions område, skal ansvaret anses for bortfaldet i henhold til  

 denne konvention hvis, og i det omfang, ansvaret også opstår i henhold til  

 Ansvarskonventionen af 1969, b) når en hændelse har forårsaget forureningsskade, der falder inden for  

 denne konventions område, og staten både er deltager i denne konvention og i  

 den internationale konvention om oprettelse af en international fond for  

 erstatning af skader ved olieforurening 1971, skal den del af ansvaret, der  

 ikke bortfalder i medfør af litra a) i denne artikel, kunne gøres gældende i  

 henhold til denne konvention alene i det omfang, forureningsskaden ikke er  

 blevet erstattet i medfør af den omtalte konvention af 1971, c) ved anvendelse af artikel III, stk. 4, i denne konvention, skal  

 udtrykket »denne konvention« efter omstændighederne fortolkes som  

 denne konvention eller Ansvarskonventionen af 1969, d) ved anvendelse af artikel V, stk. 3, i denne konvention, nedsættes det  

 samledes beløb for den fond, der skal oprettes, med det beløb, hvormed  

 ansvaret anses for frigjort i henhold til litra a) i denne artikel.
Artikel XII ter Afslutningsbestemmelser Denne konventions afslutningsbestemmelser er artiklerne i 12-18 i  

 protokollen af 1992 om ændring af Ansvarskonventionen af 1969. Henvisning i  

 denne konvention til kontraherende stater skal forstås som de stater, der  

 deltager i denne protokol.
Artikel 10 Det eksempel på et certifikat, som er bilagt Ansvarskonventionen af 1969,  

 erstattes af det eksempel, der er vedlagt som bilag til denne protokol.
Artikel 11 1. Ansvarskonventionen af 1969 og denne protokol skal af  

 protokollens parter læses og fortolkes som et enkelt instrument.
 2. Artiklerne I - XII ter, herunder eksemplet på certifikatet, i  

 Ansvarskonventionen af 1969 med de ændringer, der følger af denne protokol,  

 skal kaldes den internationale konvention om det privatretlige ansvar for  

 skader ved olieforurening 1992 (Ansvarskonventionen af 1992).
AFSLUTNINGSBESTEMMELSER Artikel 12 Undertegnelse, ratifikation, antagelse, godkendelse og tiltrædelse 1. Denne protokol skal være åben for undertegnelse i London fra  

 15. januar 1993 til 14. januar 1994 for alle stater.
 2. Med forbehold af stk. 4, kan stater blive deltagere i denne  

 protokol ved:
a) undertegnelse med forbehold af ratifikation, antagelse eller  

 godkendelse efterfulgt af ratifikation, antagelse eller godkendelse, eller b) tiltrædelse.
 3. Ratifikation, antagelse, godkendelse eller tiltrædelse sker ved  

 deponering hos organisationens generalsekretær af et formelt instrument  

 herom.
 4. Enhver kontraherende stat i den internationale konvention om  

 oprettelse af en international fond for erstatning af skader ved  

 olieforurening 1971, i det følgende kaldet Fondskonventionen af 1971, kan kun  

 ratificere, antage, godkende eller tiltræde denne protokol, hvis den  

 samtidigt ratificerer, antager, godkender ratifies, eller tiltræder  

 protokollen af 1992 om ændring af den nævnte konvention, med mindre den  

 opsiger Fondskonventionen af 1971 med virkning fra datoen for denne protokols  

 ikrafttræden for staten.
 5. En stat, der deltager i denne protokol men ikke i  

 Ansvarskonventionen af 1969, er bundet af bestemmelserne i  

 Ansvarskonventionen af 1969æexv 1969 med de ændringer, der følger af denne  

 protokol i forholdet til de andre stater, der er deltagere heri, men er ikke  

 bundet af bestemmelserne i Ansvarskonventionen af 1969 i forhold til de  

 stater, der er deltagere heri.
 6. Ethvert ratifikations-, antagelses-, godkendelses- eller  

 tiltrædelsesinstrument, der er deponeret efter ikrafttrædelse af en ændring  

 til Ansvarskonventionen af 1969, som er ændret i henhold til denne protokol,  

 skal anses for at gælde for den således ændrede konvention.
Artikel 13 Ikrafttrædelse 1. Denne protokol træder i kraft tolv måneder efter den dato, på  

 hvilken 10 stater, hvoraf fire stater hver har mindst en million  

 brutto-tankskibstonnageenheder, har deponeret ratifikations-, antagelses-,  

 godkendelses- eller tiltrædelsesinstrumenter hos organisationens  

 generalsekretær.
 2. Dog kan enhver stat, der er deltager i Fondskonventionen af  

 1971, på tidspunktet for deponering af et ratifikations-, antagelses-,  

 godkendelses- eller tiltrædelsesinstrument til denne protokol erklære, at  

 dette instrument ikke skal anses for at have virkning i henhold til denne  

 artikel før afslutningen af den seks måneders periode, som angives i artikel  

 31 i protokollen af 1992, der ændrer Fondskonventionen af 1971. En stat, der  

 ikke er en kontraherende stat i Fondskonventionen af 1971, men som deponerer  

 et ratifikations-, antagelses-, godkendelses- eller tiltrædelsesinstrument  

 til protokollen af 1992, der ændrer Fondskonventionen af 1971, kan også  

 samtidigt afgive en erklæring i overensstemmelse med dette stykke.
3. Enhver stat, som har afgivet en erklæring i overensstemmelse  

 med det foregående stykke, kan til enhver tid kalde denne tilbage ved en  

 meddelelse stilet til organisationens generalsekretær.
En sådan  

 tilbagekaldelse skal have virkning fra den dato, hvorpå meddelelsen modtages  

 under forudsætning af, at staten anses for at have deponeret et  

 ratifikations-, antagelses-, godkendelses- eller tiltrædelsesinstrument til  

 denne protokol på den pågældende dato.
 4. Denne protokol skal for enhver stat, der ratificerer, antager,  

 godkender eller tiltræder den, efter at betingelserne i stk. 1 for  

 ikrafttrædelse er opfyldt, træde i kraft tolv måneder efter den dato, på  

 hvilken staten deponerede det relevante instrument.
Artikel 14 Revision og ændringer 1. Organisationen kan indkalde til en konference med det formål at  

 revidere eller ændre Ansvarskonventionen af 1992.
 2. På begæring af mindst en trediedel af de deltagende stater  

 indkalder organisationen til en konference for de kontraherende stater med  

 henblik på at revidere eller ændre Ansvarskonventionen af 1992.
Artikel 15 Ændring af beløbsgrænser 1. På begæring af mindst en fjerdedel de kontraherende stater skal  

 generalsekretæren til alle organisationens medlemmer og til alle  

 kontraherende stater oversende ethvert forslag til ændring af ansvarsgrænser,  

 der er fastsat i artikel V, stk. 1, i Ansvarskonventionen af 1969 med de  

 ændringer, der følger af denne protokol.
 2. Enhver ændring, der foreslås og oversendes som ovenfor anført,  

 skal forelægges for organisationens juridiske komite til overvejelse mindst  

 seks måneder efter datoen for oversendelsen.
 3. Alle stater, der er deltagere i Ansvarskonventionen af 1969 med  

 de ændringer, der følger af denne protokol, skal, uanset om de er medlem af  

 organisationen, have ret til at deltage i den juridiske komites forhandlinger  

 til overvejelse og vedtagelse af ændringer.
 4. Ændringer skal vedtages med to trediedels flertal af de  

 kontraherende stater, der er til stede og afgiver stemme i den juridiske  

 komite med den forøgelse, der følger af stk. 3, under forudsætning af, at  

 mindst halvdelen af de kontraherende stater er til stede på  

 afstemningstidspunktet.
5. Ved behandling af et forslag om at ændre ansvarsgrænserne skal  

 den juridiske komite tage hensyn til erfaringerne fra indtrufne hændelser, og  

 i særdeleshed omfanget af de skader, disse har forårsaget, ændringer i  

 pengeværdierne og ændringsforslagets indvirkning på  

 forsikringsomkostningerne.
Komiteen skal også tage hensyn til forholdet  

 mellem grænserne i artikel V, stk. 1, i Ansvarskonventionen af 1969 med de  

 ændringer, der følger af denne protokol, og artikel 4, stk. 4, i den  

 internationale konvention om oprettelse af en international fond for  

 erstatning af skader ved olieforurening 1992.
 6. a) Ændringer af ansvarsgrænser i henhold til denne artikel kan  

 tidligst behandles den 15. januar 1998 eller mindst fem år efter den dato, på  

 hvilken en tidligere ændring i henhold til denne artikel trådte i kraft.  

 Ændringer i henhold til denne artikel kan først behandles, når denne protokol  

 er trådt i kraft.
 b) Ingen grænse kan hæves så meget, at den overstiger et beløb, der svarer  

 til den i Ansvarskonventionen af 1969 fastsatte grænse med de ændringer, der  

 følger af denne protokol, med tillæg af 6 procent pr. år beregnet samlet fra  

 15. januar 1993.
 c) Ingen grænse kan hæves så meget, at den overstiger et beløb, der svarer  

 til den grænse, der er fastsat i Ansvarskonventionen af 1969 med de  

 ændringer, der følger af denne protokol, multipliceret med tre.
 7. Organisationen skal underrette alle kontraherende stater om  

 enhver ændring, der vedtages i henhold til stk. 4. En ændring skal anses for  

 antaget efter udløbet af en periode på 18 måneder efter datoen for  

 meddelelsen herom, med mindre mindst en fjerdedel af de stater, der var  

 kontraherende stater på tidspunktet for den juridiske komites vedtagelse af  

 ændringen, inden for denne periode har meddelt organisationen, at de ikke kan  

 antage ændringen, i hvilket tilfælde den forkastes og ikke får nogen  

 virkning.
 8. En ændring, der anses for at være antaget i henhold til stk. 7,  

 træder i kraft 18 måneder efter antagelsen.
9. Alle kontraherende stater skal være bundet af ændringen, med  

 mindre de opsiger denne protokol i henhold til stk. 1 og 2 i artikel 16  

 mindst seks måneder inden ændringen træder i kraft.
En sådan opsigelse får  

 virkning, når ændringen træder i kraft.
10. Når en ændring er vedtaget af den juridiske komite, men  

 perioden på 18 måneder for dens antagelse endnu ikke er udløbet, skal en  

 stat, der i løbet af denne periode bliver en kontraherende stat, være bundet  

 af ændringen, hvis den træder i kraft.
En stat, der bliver en kontraherende  

 stat efter denne periode, skal være bundet af en ændring, der er antaget i  

 henhold til stk. 7. I de i dette stykke omhandlede tilfælde bliver en stat  

 bundet af en ændring, når denne ændring træder i kraft, eller når denne  

 protokol træder i kraft for staten, hvis dette sker på et senere tidspunkt.
Artikel 16 Opsigelse 1. Denne protokol kan opsiges af enhver deltagende stat på et  

 hvilket som helst tidspunkt efter den dato, på hvilken den træder i kraft for  

 den deltagende stat.
 2. Opsigelsen sker ved deponering af et instrument hos  

 organisationens generalsekretær.
 3. En opsigelse får virkning tolv måneder efter deponering hos  

 organisationens generalsekretær, eller efter en sådan længere periode, som  

 måtte være angivet i instrumentet.
 4. I forholdet mellem deltagerne i denne protokol skal en  

 opsigelse af Ansvarskonventionen af 1969 i henhold til konventionens artikel  

 XVI af en af dem ikke fortolkes som en opsigelse af Ansvarskonventionen af  

 1969 som ændret ved denne protokol.
5. En opsigelse af protokollen af 1992, der ændrer  

 Fondskonventionen af 1971, af en stat, der forbliver deltager i  

 Fondskonventionen af 1971, anses for opsigelse af denne protokol.
En sådan  

 opsigelse har virkning fra den dato, på hvilken opsigelsen af protokollen af  

 1992, der ændrer Fondskonventionen af 1971, træder i kraft i henhold til  

 protokollens artikel 34.
Artikel 17 Deponering 1. Denne protokol og ændringer antaget i henhold til artikel 15  

 skal deponeres hos organisationens generalsekretær.
 2. Organisationens generalsekretæren skal:
 a) underrette alle stater, som har undertegnet eller tiltrådt protokollen,  

 om:
i) enhver ny undertegnelse eller deponering af instrument med angivelse af  

 datoen herfor, ii) enhver erklæring og meddelelse i henhold til artikel 13 og enhver  

 erklæring og meddelelse i henhold til artikel V, stk. 9, i  

 Ansvarskonventionen af 1969, iii) datoen for protokollens ikrafttrædelse, iv) ethvert forslag til ændring af ansvarsgrænser fremsat i henhold til  

 artikel 15, stk. 1, v) enhver ændring vedtaget i henhold til artikel 15, stk. 4, vi) enhver ændring, der anses for antaget i henhold til artikel 15, stk.  

 7, med angivelse af den dato, på hvilken ændringen skal træde i kraft i  

 henhold til artiklens stk. 8 og 9, vii) deponering af ethvert instrument til opsigelse af denne protokol med  

 angivelse af deponeringsdato og ikrafttrædelsesdato, viii) enhver opsigelse, der anses for meddelt i henhold til artikel 16,  

 stk. 5, ix) enhver meddelelse, der kræves i medfør af en artikel i denne protokol, b) fremsende bekræftede genparter af denne protokol til alle stater, som  

 har undertegnet eller tiltrådt protokollen.
 3. Såsnart denne protokol træder i kraft, skal organisationens  

 generalsekretær oversende teksten til De forenede Nationers sekretariat til  

 registrering og offentliggørelse i overensstemmelse med artikel 102 i De  

 forenede Nationers pagt.
Artikel 18 Sprog Denne protokol er udfærdiget i et enkelt originaleksemplar på arabisk,  

 kinesisk, engelsk, fransk, russisk og spansk, hvilke alle er lige autentiske.
 UDFÆRDIGET I LONDON den syvogtyvende november 1992.
 TIL BEKRÆFTELSE HERAF har undertegnede, behørigt befuldmægtigede hertil af  

 deres respektive regeringer underskrevet denne protokol.
BILAG CERTIFIKAT OM FORSIKRING ELLER ANDEN ØKONOMISK SIKKERHED FOR DET PRIVATRETLIGE ANSVAR FOR OLIEFORURENINGSSKADE Udfærdiget i medfør af bestemmelserne i artikel VII i den internationale  

 konvention om det privatretlige erstatningsansvar for skader ved  

 olieforurening 1992.
 Forklarende bemærkninger:
 1. Om det findes ønskeligt, kan på det sted, hvor statens navn og adresse  

 angives, også medtages oplysning om den kompetente myndighed i den stat, hvor  

 certifikatet er udfærdiget.
 2. Er den samlede sikkerhed stillet af mere end en person, skal det beløb,  

 som er stillet af hver af dem, angives.
 3. Er der stillet flere slags sikkerhed, skal disse nærmere angives.
 4. Under rubrikken »sikkerhedens gyldighedsperiode« skal angives  

 den dato, fra hvilken sikkerheden gælder.
PROTOKOL AF 1992 OM ÆNDRING AF DEN INTERNATIONALE KONVENTION OM  

 OPRETTELSE AF EN INTERNATIONAL FOND FOR ERSTATNING AF SKADER VED  

 OLIEFORURENING 1971 DELTAGERNE I DENNE PROTOKOL SOM HAR TAGET den internationale konvention om oprettelse af en  

 international fond for erstatning af skader ved olieforurening 1971, og  

 protokollen hertil af 1984, OP TIL OVERVEJELSE, SOM HAR BEMÆRKET, at protokollen af 1984 til konventionen, der søger at  

 udvide konventionens virkeområde og forøge erstatningen, ikke er trådt i  

 kraft, SOM BEKRÆFTER vigtigheden af at opretholde det internationale ansvars- og  

 erstatningssystem for olieforurening, SOM ER BEVIDST OM nødvendigheden af at sikre, at indholdet af protokollen  

 af 1984 træder i kraft så hurtigt som muligt, SOM INDSER fordelen ved, at de deltagende stater sørger for, at den  

 ændrede konvention gælder samtidig med og som tillæg til den originale  

 konvention i en overgangsperiode, SOM I FORVISNING OM, at de økonomiske konsekvenser af forureningsskade som  

 følge af transport til søs af olie i bulk med skib fortsat skal deles mellem  

 skibsfartserhvervet og olieladningsinteresserne, SOM TAGER vedtagelsen af  

 protokollen af 1992 om ændring af den internationale konvention om det  

 privatretlige ansvar for skader ved olieforurening 1969 I BETRAGTNING, ER BLEVET ENIGE om følgende:
Artikel 1 Konventionen, hvis bestemmelser ændres af denne protokol, er den  

 internationale konvention om oprettelse af en international fond for  

 erstatning af skader ved olieforurening 1971, i det følgende kaldet  

 »Fondskonventionen af 1971«.
Stater, som er deltagere i protokollen  

 af 1976 til Fondskonventionen af 1971, anses også for at være omfattet af  

 Fondskonventionen af 1971 med de ændringer, der fulgte af protokollen.
Artikel 2 Artikel 1 i Fondskonventionen af 1971 ændres som følger:
 1) Stk. 1 ændres som følger:
 1. »Ansvarskonventionen af 1992«: den internationale  

 konvention om det privatretlige ansvar for skader ved olieforurening 1992.
 2) Efter stk. 1 indsættes et nyt stykke som følger:
 1. »Fondskonventionen af 1971«: den internationale  

 konvention om oprettelse af en international fond for erstatning af skader  

 ved olieforurening 1971. Stater, som er deltagere i protokollen af 1976 til  

 denne konvention, anses også for at være omfattet af Fondskonvention af 1971  

 med de ændringer, der fulgte af protokollen.
 3) Stk. 2 ændres som følger:
 2. »Skib«, »person«, »ejer«,  

 »olie«, »forureningsskade«, »forebyggende  

 forholdsregler«, »hændelse« og »organisation«: har  

 samme betydning som i artikel I i Ansvarskonventionen af 1992.
 4) Stk. 4 ændres som følger:
 4. »Regningsenhed«: har samme betydning som i artikel V,  

 stk. 9, i Ansvarskonventionen af 1992.
 5) Stk. 5 ændres som følger:
 5. »Skibets drægtighed«: har samme betydning som i  

 artikel V, stk. 10, i Ansvarskonventionen af 1992.
 6) Stk. 7 ændres som følger:
 7. »Garant«: enhver person, som yder forsikring eller  

 stiller anden økonomisk sikkerhed til dækning af ejerens ansvar i henhold til  

 artikel VII, stk. 1, i Ansvarskonventionen af 1992.
Artikel 3 Artikel 2 i Fondskonventionen af 1971 ændres som følger:
 Stk. 1 ændres som følger:
1. Hermed oprettes en international fond for erstatning for  

 forureningsskade, kaldet »Den internationale fond for erstatning for  

 skade ved olieforurening 1992« og i det følgende betegnet som  

 »fonden«.
Den skal have følgende formål:
a) at yde erstatning for forureningsskade i det omfang den beskyttelse,  

 som gives ved Ansvarskonventionen af 1992, er utilstrækkelig, b) at virke for de beslægtede formål, som anføres i denne konvention.
Artikel 4 Artikel 3 i Fondskonventionen af 1971 ændres som følger:
 Denne konvention skal udelukkende finde anvendelse på:
 a) forurening forårsaget:
i) inden for en kontraherende stats territorium, herunder også  

 søterritoriet, og ii) inden for en kontraherende stats eksklusive økonomiske zone oprettet i  

 overensstemmelse med international lovgivning eller, hvis en kontraherende  

 stat ikke har oprettet en sådan zone, på et område fastlagt af staten i  

 overensstemmelse med international lovgivning, hvilket område ligger udover  

 eller grænser op til denne stats søterritorium, og ikke strækker sig længere  

 end 200 sømil fra de basislinjer, hvorfra bredden af dens søterritorium  

 måles, b) forebyggende forholdsregler, hvor de end tages, for at forhindre eller  

 formindske sådan skade.
Artikel 5 Overskriften til artiklerne 4 - 9 i Fondskonventionen af 1971 ændres ved,  

 at ordene »og godtgørelse« slettes.
Artikel 6 Artikel 4 i fondskonventionen af 1971 ændres som følger:
 1. I stk. 1 ændres de fem henvisninger til  

 »Ansvarskonventionen« til »Ansvarskonventionen af 1992«.
 2 Stk. 3 ændres som følger:
3. Såfremt fonden beviser, at forureningsskaden helt eller delvis  

 hidrører fra en handling eller undladelse, som kan henføres til den  

 skadelidte som forsætlig eller uagtsom og med det formål at forvolde skade,  

 kan fonden fritages helt eller delvis fra sin erstatningsforpligtelse over  

 for denne person.
Fonden er under alle omstændigheder fritaget for ansvar i  

 samme omfang, som skibsrederen måtte være fritaget ifølge artikel III, stk.  

 3, i Ansvarskonventionen af 1992. Sådan fritagelse skal dog ikke gives med  

 hensyn til forebyggende forholdsregler.
 3. Stk. 4 ændres som følger:
 4. a) Med mindre andet følger af bestemmelserne neden for under b)  

 og c), er det samlede erstatningsbeløb, som skal betales af fonden ifølge  

 denne artikel for hver enkelt hændelse, begrænset således, at summen af dette  

 beløb og det erstatningsbeløb, som faktisk er betalt i henhold til  

 Ansvarskonventionen af 1992 for forureningsskade forvoldt i henhold til denne  

 konventionens anvendelsesområde som defineret i artikel 3, ikke kan overstige  

 135 millioner regningsenheder.
 b) Med mindre andet følger af bestemmelserne neden for under c), kan det  

 samlede erstatningsbeløb, som fonden ifølge denne artikel skal betale for  

 forureningsskade, der skyldes en naturbegivenhed af usædvanlig, uundgåelig og  

 uafværgelig karakter, ikke overstige 135 millioner regningsenheder.
 c) Det i litra a) og b) anførte maksimale erstatningsbeløb kan ikke  

 overstige 200 millioner regningsenheder for hver enkel hændelse, som  

 indtræffer i en periode, hvor der er tre stater, der deltager i denne  

 konvention, og hvor den samlede mængde afgiftspligtige olie modtaget af  

 personer indenfor disse staters territorier i løbet af det foregående  

 kalenderår var lig med eller oversteg 600 millioner tons.
 d) Eventuelle renter, der påløber en fond, der er oprettet i  

 overenstemmelse med artikel V, stk. 3, i Ansvarskonventionen af 1992, skal  

 ikke tages i betragtning ved beregningen af det maksimale erstatningsbeløb,  

 der skal betales af fonden i henhold til denne artikel.
 e) De i denne artikel omtalte beløb omregnes til den nationale valuta på  

 grundlag af denne valutas værdi i forhold til den særlige trækningsrettighed  

 på den dato, hvor fondens forsamling fastsætter tidspunktet for den første  

 udbetaling af erstatning.
 4. Stk. 5 ændres som følger:
 5. Såfremt summen af de anerkendte krav mod fonden overstiger det  

 samlede erstatningsbeløb, som skal udbetales i medfør af stk. 4, skal det til  

 rådighed værende beløb fordeles på en sådan måde, at forholdet mellem ethvert  

 anerkendt krav og det erstatningsbeløb, som fordringshaver faktisk modtager i  

 henhold til denne konvention, skal være det samme for alle fordringshavere.
 5. Stk. 6 ændres som følger:
 6. Fondens forsamling kan beslutte i specielle tilfælde at betale  

 erstatning i henhold til denne konvention, selv om skibets ejer ikke har  

 oprettet en fond i overenstemmelse med artikel V, stk. 3, i  

 Ansvarskonventionen af 1992. I sådanne tilfælde gælder denne artikels stk. 4  

 (e).
Artikel 7 Artikel 5 i Fondskonventionen af 1971 ophæves.
Artikel 8 Artikel 6 i Fondskonventionen af 1971 ændres som følger:
 1. I stk. 1 slettes stykkets nummer og ordene »eller  

 godtgørelse ifølge artikel 5«.
 2. Stk. 2 ophæves.
Artikel 9 Artikel 7 i Fondskonventionen af 1971 ændres som følger:
 1. I stk. 1, 3, 4 og 6 erstattes de syv henvisninger til  

 »Ansvarskonventionen« med »Ansvarskonventionen af 1992«.
 2. I stk. 1 slettes ordene »eller godtgørelse ifølge artikel  

 5«.
 3. I stk. 3, første punktum, slettes ordene »eller  

 godtgørelse« og »eller 5«.
 4. I stk. 3, andet punktum, slettes ordene »eller i henhold  

 til artikel 5, stk. 1«.
Artikel 10 I artikel 8 i Fondskonventionen af 1971 erstattes henvisningen til  

 »Ansvarskonventionen« med »Ansvarskonventionen af 1992«.
Artikel 11 Artikel 9 i Fondskonventionen af 1971 ændres som følger:
 1. Stk. 1 ændres som følger:
 1. Fonden indtræder med hensyn til ethvert erstatningsbeløb for  

 forureningsskade, som fonden har betalt i henhold til denne konventions  

 artikel 4, stk. 1, i de rettigheder, som den person, der således har modtaget  

 erstatning, måtte have mod rederen eller dennes garant ifølge  

 Ansvarskonventionen af 1992.
 2. I stk. 2 slettes ordene »eller godtgørelse«.
Artikel 12 Artikel 10 i Fondskonventionen af 1971 ændres som følger:
 Indledningen i stk. 1 ændres som følger:
 Årlige afgifter til fonden skal for så vidt angår hver kontraherende stat  

 betales af enhver person, som i det kalenderår, der omhandles i artikel 12,  

 stk. 2, litra a) eller b), har modtaget mængder, der tilsammen overstiger  

 150.000 tons:
Artikel 13 Artikel 11 i Fondskonventionen af 1971 ophæves.
Artikel 14 Artikel 12 i Fondskonventionen af 1971 ændres som følger:
 1. I indledningen i stk. 1 slettes ordene »for hver af de i  

 artikel 10 omhandlede personer«.
 2. I stk. 1, punkt I), litra b) og c), slettes ordene »eller  

 5«, og ordene »15 millioner francs« erstattes af ordene  

 »fire millioner regningsenheder«.
 3. Stk. 1, punkt II), litra b) ophæves.
 4. I stk. 1, punkt II), ændres henvisningen litra c) til b), og  

 litra d) ændres til c).
 5. Indledningen i stk. 2 ændres som følger:
Forsamlingen fastsætter størrelsen af den samlede afgift, der skal  

 betales.
På grundlag heraf beregner direktøren for hver enkelt kontraherende  

 stat størrelsen af den afgift, som hver af de personer, der er nævnt i  

 artikel 10, skal erlægge årligt:
 6. Stk. 4 ændres som følger:
4. Den årlige afgift skal betales på den dato, der fastsættes i  

 fondens interne reglement.
Forsamlingen kan fastsætte en anden betalingsdato.
 7. Stk. 5 ændres som følger:
 5. Forsamlingen kan i overensstemmelse med sådanne betingelser,  

 som fastsættes i fondens økonomiske reglement, beslutte at foretage  

 overførsler mellem midler, der modtages i henhold til artikel 12, stk. 2,  

 litra a), og midler, der modtages i henhold til artikel 12, stk. 2, litra b).
 8. Stk. 6 ophæves.
Artikel 15 Artikel 13 i Fondskonventionen af 1971 ændres som følger:
 1. Stk. 1 ændres som følger:
 1. Afgiftsbeløb, som skyldes i henhold til artikel 12, og som er i  

 restance, skal forrentes med en rentesats, der fastsættes i overensstemmelse  

 med fondens interne reglement, idet forskellige rentesatser dog skal kunne  

 fastsættes for forskellige forhold.
 2. I stk. 3 erstattes ordene »artiklerne 10 og 11« med  

 ordene »artiklerne 10 og 12«, og ordene »mere end 3  

 måneder« slettes.
Artikel 16 Der tilføjes et nyt stk. 4 under artikel 15 i Fondskonventionen af 1971:
4. Hvis en kontraherende stat ikke opfylder sine forpligtelser til  

 at indgive den i stk. 2 omtalte meddelelse til direktøren, og dette medfører  

 et økonomisk tab for fonden, skal den pågældende kontraherende stat erstatte  

 fonden dette tab.
Forsamlingen skal efter direktørens anbefaling beslutte, om  

 den pågældende kontraherende stat skal betale en sådan erstatning.
Artikel 17 Artikel 16 i Fondskonventionen af 1971 ændres som følger:
 Fonden skal have en forsamling og et sekretariat forestået af en direktør.
Artikel 18 Artikel 18 i Fondskonventionen af 1971 ændres som følger:
1. Artiklens indledning ændres som følger: »Forsamlingens  

 opgaver skal være:» 2. Stk. 8 ophæves.
 3. Stk. 9 ændres som følger:
9. at oprette de midlertidige eller permanente underorganer, som  

 den anser for nødvendige, at definere disses kommissorium og give dem den  

 nødvendige bemyndigelse til at udføre de funktioner, de har fået overdraget;  

 når medlemmer udpeges til sådanne organer, skal forsamlingen bestræbe sig på  

 at sikre en retfærdig geografisk fordeling af medlemmer og distribution  

 sikre, at de kontraherende stater, som modtager de største mængder  

 afgiftspligtig olie, er hensigtsmæssig repræsenteret; forsamlingens  

 forretningsorden kan med de fornødne tillempelser anvendes tilsvarende for  

 disse underorganers arbejde; 4. I stk. 10 slettes ordet », eksekutivkomiteens«.
 5. I stk. 11 slettes ordet », eksekutivkomiteen«.
 6. Stk. 12 ophæves.
Artikel 19 Artikel 19 i Fondskonventionen af 1971 ændres som følger:
 1. Stk. 1 ændres som følger:
 1. Forsamlingen afholder ordinære samlinger een gang i hvert  

 kalenderår efter indkaldelse af direktøren.
 2. I stk. 2 slettes ordene »af eksekutivkomiteen eller«.
Artikel 20 Artiklerne 21 - 27 i Fondskonventionen af 1971 og overskriften til disse  

 artikler ophæves.
Artikel 21 Artikel 29 i Fondskonventionen af 1971 ændres som følger:
 1. Stk. 1 ændres som følger:
1. Direktøren er fondens øverste administrative embedsmand.
Under  

 iagttagelse af de ham af forsamlingen givne instruktioner skal han udføre de  

 opgaver, der er tillagt ham i denne konvention, i fondens interne reglement  

 og af forsamlingen.
2. I stk. 2, litra e), slettes ordene »og  

 eksekutivkomiteen« 3. I stk. 2, litra f), slettes ordene »,henholdsvis  

 eksekutivkomiteen,».
 4. Stk. 2, litra g), ændres som følger:
g) udarbejde i samråd med forsamlingens formand, og offentliggøre en  

 rapport over fondens virsomhed i det forudgående kalenderår, 5. I stk. 2, litra h), slettes ordet »,  

 eksekutivkomiteen«.
Artikel 22 I artikel 31, stk. 1, i Fondskonventionen af 1971 slettes ordene »i  

 eksekutivkomiteen og«.
Artikel 23 Artikel 32 i Fondskonventionen af 1971 ændres som følger:
 1. I indledningen slettes ordene »og eksekutivkomiteen«.
 2. I litra b) slettes ordene »og eksekutivkomiteen«.
Artikel 24 Artikel 33 i Fondskonventionen af 1971 ændres som følger:
 1. Stk. 1 ophæves.
 2. I stk. 2 slettes stykkets nummer.
 3. Litra c) ændres som følger:
 c) oprettelse af underorganer i henhold til artikel 18, stk. 9, og  

 forhold, der vedrører en sådan oprettelse.
Artikel 25 Artikel 35 i Fondskonventionen af 1971 ændres som følger:
 Erstatningskrav i henhold til artikel 4, der vedrører hændelser, som  

 indtræffer efter datoen for konventionens ikrafttræden, kan ikke rejses mod  

 fonden før et hundrede og tyve dage efter denne dato.
Artikel 26 Efter artikel 36 i Fondskonventionen af 1971 indsættes fire nye artikler  

 som følger:
Artikel 36 bis Følgende overgangsbestemmelser skal gælde i den periode, i det følgende  

 kaldet overgangsperioden, som starter på datoen for denne konventions  

 ikrafttræden og slutter på den dato, hvor opsigelserne i henhold til artikel  

 31 i nærværende protokol af 1992, som ændrer Fondskonventionen af 1971, får  

 virkning:
 a) Ved anvendelse af denne konventions artikel 2, stk. 1, litra a),  

 omfatter henvisningen til Ansvarskonventionen af 1992 også den internationale  

 konvention om det privatretlige ansvar for skader ved olieforurening 1969,  

 enten i den originale version eller med de ændringer, der fulgte af  

 protokollen hertil af 1976 (i denne artikel kaldet »Ansvarskonventionen  

 af 1969«), samt Fonds- konventionen af 1971.
 b) Når en hændelse har forårsaget forureningsskade, der falder inden for  

 denne konventions område, skal fonden betale erstatning til personer, som har  

 lidt forureningsskade, men dog kun i det omfang sådanne personer ikke har  

 kunnet opnå fuld og tilstrækkelig erstatning for skade i henhold til  

 betingelserne i Ansvarskonventionen af 1969, Fondskonventionen af 1971 og  

 Ansvarskonventionen af 1992. For såvidt angår forureningsskade inden for  

 denne konventions område over for en stat, der deltager i denne konvention,  

 men ikke i Fondskonventionen af 1971, skal fonden betale erstatning til  

 personer, som har lidt forureningsskade, men dog kun i det omfang disse  

 personer ikke ville have været i stand til at opnå fuld og tilstrækkelig  

 erstatning, hvis den pågældende stat havde deltaget i de ovennævnte  

 konventioner.
 c) Ved anvendelse af denne konventions artikel 4 skal det beløb, der tages  

 i betragtning ved fastsættelsen af det samlede erstatningsbeløb, der skal  

 betales af fonden, også det erstatningsbeløb, der faktisk måtte være betalt i  

 henhold til Ansvarskonventionen af 1969, og det erstatningsbeløb, der faktisk  

 er betalt eller anses for betalt i henhold til Fondskonventionen af 1971.
 d) Artikel 9, stk. 1, i denne konvention skal også gælde for rettighederne  

 fastsat i Ansvarskonventionen af 1969.
Artikel 36 ter 1. Med forbehold af denne artikels stk. 4 må det samlede årlige  

 afgiftsbeløb, der betales for afgiftspligtig olie modtaget af den enkelte  

 kontraherende stat i løbet af et kalenderår, ikke overstige 27,5% af det  

 samlede beløb for de årlige afgifter i henhold til protokollen af 1992, der  

 ændrer Fondskonventionen af 1971, for det pågældende kalenderår.
 2. Hvis anvendelsen af bestemmelserne i artikel 12, stk. 2 og 3,  

 medfører, at det samlede afgiftsbeløb, der skal betales af de afgiftspligtige  

 i den enkelte kontraherende stat for et bestemt kalenderår, overstiger 27,5%  

 af de samlede årlige afgifter, skal de afgifter, der betales af alle  

 afgiftspligtige i den pågældende stat, nedsættes forholdsmæssigt, således at  

 de samlede afgifter svarer til 27,5% af de samlede årlige afgifter til fonden  

 for det pågældende år.
 3. Hvis de afgifter, der betales af personer i en bestemt  

 kontraherende stat, skal nedsættes i henhold til denne artikels stk. 2, skal  

 de afgifter, der skal betales af personer i alle andre kontraherende stater,  

 forøges forholdsmæssigt for at sikre, at det samlede afgiftsbeløb, der  

 betales af alle afgiftspligtige personer for det pågældende kalenderår, når  

 op på det samlede afgiftsbeløb, der er fastsat af forsamlingen.
 4. Bestemmelserne i denne artikels stk. 1 og 3 skal gælde enten,  

 indtil den samlede mængde afgiftspligtig olie modtaget af alle kontraherende  

 stater i et kalenderår er nået op på 750 millioner tons, eller indtil der er  

 gået en periode på 5 år efter ikrafttrædelsesdatoen for den nævnte protokol  

 af 1992, hvis dette sker på et tidligere tidspunkt.
Artikel 36 quater Uanset denne konventions bestemmelser skal følgende bestemmelser gælde for  

 fondens administration i den periode, hvor både Fondskonventionen af 1971 og  

 denne konvention er i kraft:
 a) Sekretariatet for den fond, der blev oprettet ved Fondskonventionen af  

 1971 (i det følgende kaldet »Fonden af 1971«) forestået af  

 direktøren, kan også fungere som denne fonds sekretariat og direktør.
 b) Hvis sekretariatet og direktøren for Fonden af 1971 i henhold til a)  

 også udfører funktionen som denne fonds sekretariat og direktør, skal fonden  

 i tilfælde af interessekonflikter mellem Fonden af 1971 og denne fond  

 repræsenteres af formanden for denne fonds forsamling.
 c) Direktøren og dennes medarbejdere og sagkyndige, der udfører deres  

 hverv i henhold til denne konvention og Fondskonventionen af 1971, skal ikke  

 anses for at overtræde bestemmelserne i denne konventions artikel 30, i det  

 omfang de udfører deres pligter i overensstemmelse med denne artikel.
 d) Denne fonds forsamling skal bestræbe sig på ikke at tage beslutninger,  

 som er uforenelige med beslutninger, der tages af forsamlingen for Fonden af  

 1971. Hvis der opstår meningsforskelle med hensyn til fælles administrative  

 spørgsmål, skal fondens forsamling søge at opnå enighed med forsamlingen for  

 Fonden af 1971 i en ånd af gensidigt samarbejde og med begge organisationers  

 fælles målsætninger for øje.
 e) Fonden kan indtræde i Fonden af 1971's rettigheder, forpligtelser og  

 aktiver, hvis forsamlingen i Fonden af 1971 tager beslutning herom i  

 overensstemmelse med artikel 44, stk. 2, i Fondskonventionen af 1971.
 f) Fonden skal refundere Fonden af 1971 for alle omkostninger og udgifter  

 afholdt i forbindelse med administrative ydelser udført af Fonden af 1971 på  

 vegne af den førstnævnte fond.
Artikel 36 quinquies Afslutningsbestemmelser Artiklerne 28 - 39 i protokollen af 1992, der ændrer Fondskonventionen af  

 1971, skal udgøre denne konventions afslutningsbestemmelser.
Ved henvisninger  

 i denne konvention til kontraherende stater forstås henvisninger til den  

 nævnte protokols kontraherende stater.
Artikel 27 1. Fondskonventionen af 1971 og denne protokol skal af  

 protokollens parter læses og fortolkes samlet som et enkelt dokument.
 2. Artiklerne 1 - 36 quinquies i Fondskonventionen af 1971 med de  

 ændringer, der følger af denne protokol, kaldes den internationale konvention  

 om oprettelse af en international fond for erstatning af skader ved  

 olieforurening 1992 (Fondskonventionen af 1992).
AFSLUTNINGSBESTEMMELSER Artikel 28 Undertegnelse, ratifikation, antagelse, godkendelse og tiltrædelse 1. Denne protokol skal være åben for undertegnelse i London fra  

 15. januar 1993 til 14. januar 1994 for alle stater, der har undertegnet  

 Ansvarskonventionen af 1992.
 2. Med forbehold af bestemmelserne i stk. 4 skal denne konvention  

 ratificeres, antages eller godkendes af de stater, som har undertegnet den.
 3. Med forbehold af bestemmelserne i stk. 4 er denne konvention  

 åben for tiltrædelse af stater, som ikke har undertegnet den.
 4. Denne protokol kan kun ratificeres, antages, godkendes eller  

 tiltrædes af de stater, der har ratificeret, antaget, godkendt eller tiltrådt  

 Ansvarskonventionen af 1992.
 5. Ratifikation, antagelse, godkendelse eller tiltrædelse sker ved  

 deponering hos organisationens generalsekretær af et formelt instrument  

 herom.
 6. En stat, der deltager i denne protokol, men som ikke deltager i  

 Fondskonventionen af 1971, skal være bundet af bestemmelserne i  

 Fondskonventionen af 1971 med de ændringer, der følger af denne protokol, i  

 forhold til de heri deltagende stater, men skal ikke være bundet af  

 bestemmelserne i Fondskonventionen af 1971 i forhold til de deri deltagende  

 stater.
 7. Ethvert ratifikations-, antagelses-, godkendelses- eller  

 tiltrædelsesinstrument, der er deponeret efter ikrafttrædelse af en ændring  

 til Fondskonventionen af 1971, med de ændringer, der følger af denne  

 protokol, skal anses for at gælde for den således ændrede konvention.
Artikel 29 Oplysninger om afgiftspligtig olie 1. Inden denne konvention træder i kraft for en stat, skal denne  

 stat, når den deponerer det i artikel 28, stk. 5, nævnte instrument, og  

 derefter årligt på et af organisationens generalsekretær fastsat tidspunkt,  

 oplyse navn og adresse på enhver person, som i denne stat vil være  

 afgiftspligtig til fonden i henhold til artikel 10 i Fondskonventionen af  

 1971 med de ændringer, der følger af denne protokol, samt de mængder af  

 afgiftspligtig olie, som er modtaget på denne stats område af en sådan person  

 i løbet af det forudgående kalenderår.
 2. I overgangsperioden skal direktøren på vegne af parterne årligt  

 oplyse organisationens generalsekretær om de mængder af afgiftspligtig olie,  

 som er modtaget af personer, der skal bidrage til fonden i henhold til  

 artikel 10 i Fondskonventionen af 1971 med de ændringer, der følger af denne  

 protokol.
Artikel 30 Ikrafttræden 1. Denne protokol træder i kraft tolv måneder efter den dag, på  

 hvilken følgende betingelser er opfyldt:
a) mindst otte stater hos organisationens generalsekretær har deponeret  

 instrument angående ratifikation, antagelse, godkendelse eller tiltrædelse,  

 og b) organisationens generalsekretær i overensstemmelse med artikel 29 har  

 modtaget oplysninger om, at de personer, som ville være afgiftspligtige i  

 henhold til artikel 10 i Fondskonventionen af 1971 med de ændringer, der  

 følger af denne protokol, i løbet af det forudgående kalenderår tilsammen har  

 modtaget mindst 450 millioner tons afgiftpligtig olie.
 2. Denne protokol træder dog ikke i kraft, før Ansvarskonventionen  

 af 1992 er trådt i kraft.
 3. For hver stat, som ratificerer, antager, godkender eller  

 tiltræder denne protokol, efter at betingelserne i stk. 1 for ikrafttræden er  

 opfyldt, træder protokollen i kraft tolv måneder efter den dato, på hvilken  

 en sådan stat har deponeret det pågældende instrument.
 4. Enhver stat kan på tidspunktet for deponering af  

 ratifikations-, antagelses-, godkendelses- eller tiltrædelsesinstrumentet til  

 denne protokol erklære, at instrumentet ikke skal have virkning i henhold til  

 denne artikel før udløbet af den i artikel 31 anførte seks måneders periode.
5. Enhver stat, som har afgivet en erklæring i overensstemmelse  

 med det foregående stykke, kan til enhver tid kalde denne tilbage ved en  

 meddelelse stilet til organisationens generalsekretær.
En sådan  

 tilbagekaldelse skal have virkning fra den dato, hvorpå meddelelsen modtages,  

 og enhver stat, der foretager en sådan tilbagekaldelse, skal anses for at  

 have deponeret et ratifikations-, antagelses-, godkendelses- eller  

 tiltrædelsesinstrument til denne protokol på den pågældende dato.
 6. Enhver stat, der har afgivet en erklæring i henhold til artikel  

 13, stk. 2, i protokollen af 1992, der ændrer Ansvarskonventionen af 1969,  

 skal også anses for at have afgivet en erklæring i henhold til denne artikels  

 stk. 4. Tilbagekaldelse af en erklæring i henhold til nævnte artikel 13, stk.  

 2, skal også anses for en tilbagekaldelse i henhold til denne artikels stk.  

 5.
Artikel 31 Opsigelse af konventionerne af 1969 og 1971 Med forbehold af artikel 30 og inden seks måneder efter den dato, på  

 hvilken følgende krav er opfyldt:
a) mindst otte stater er blevet deltagere i denne protokol eller hos  

 organisationens generalsekretær har deponeret instrument om ratifikation,  

 antagelse, godkendelse eller tiltrædelse, uanset om dette sker i henhold til  

 artikel 30, stk. 4, og b) organisationens generalsekretær i overensstemmelse med artikel 29 har  

 modtaget oplysning om, at de personer, som er eller ville være  

 afgiftspligtige i henhold til artikel 10 i Fondskonventionen af 1971 med de  

 ændringer, der følger af denne protokol, i løbet af det forudgående  

 kalenderår har modtaget en samlet mængde af mindst 750 millioner tons  

 afgiftspligtig olie skal hver af denne protokols parter og hver stat, der har deponeret  

 ratifikations-, antagelses-, godkendelses- eller tiltrædelsesinstrument,  

 uanset om dette sker i henhold til artikel 30, stk. 4, opsige  

 Fondskonventionen af 1971 og Ansvarskonventionen af 1969, hvis de er  

 deltagere heri, med virkning tolv måneder efter udløbet af den ovennævnte  

 seks måneders periode.
Artikel 32 Revision og ændringer 1. Organisationen kan indkalde til en konference med det formål at  

 revidere eller ændre Fondskonventionen af 1992.
 2. På begæring af mindst en trediedel af de deltagende stater  

 indkalder organisationen til en konference for de kontraherende stater med  

 henblik på at revidere eller ændre Fondskonventionen af 1992.
Artikel 33 Ændring af grænser for erstatningsbeløb 1. På begæring af mindst en fjerdedel de kontraherende stater skal  

 generalsekretæren oversende ethvert forslag til ændring af de grænser for  

 erstatningsbeløb, der er fastsat i artikel 4, stk. 4, i Fondskonventionen af  

 1971 med de ændringer, der følger af denne protokol, til alle organisationens  

 medlemmer og til alle kontraherende stater.
 2. Enhver ændring, der foreslås og oversendes som ovenfor anført,  

 skal forelægges for organisationens juridiske komite til overvejelse mindst  

 seks måneder efter datoen for oversendelse.
 3. Alle stater, der er deltagere i Fondskonventionen af 1971 med  

 de ændringer, der følger af denne protokol, skal, uanset om de er medlem af  

 organisationen, have ret til at deltage i den juridiske komites forhandlinger  

 til overvejelse og vedtagelse af ændringer.
 4. Ændringer skal vedtages med to trediedels flertal af de  

 kontraherende stater, der er til stede og afgiver stemme i den juridiske  

 komite med den forøgelse, der følger af stk. 3 under forudsætning af, at  

 mindst halvdelen af de kontraherende stater er til stede på  

 afstemningstidspunktet.
5. Ved behandling af et forslag til ændring af grænser skal den  

 juridiske komite tage hensyn til erfaringerne fra indtrufne hændelser, og i  

 særdeleshed omfanget af de skader, disse har forårsaget, samt ændringer i  

 pengeværdierne.
Den skal også tage hensyn til forholdet mellem grænserne i  

 artikel 4, stk. 4, i Fondskonventionen af 1971 med de ændringer, der følger  

 af the 1971 denne protokol, og artikel V, stk. 1, i den internationale  

 konvention om det privatretlige ansvar for skader ved olieforurening 1992.
 6. a) Ændringer af grænser i henhold til denne artikel kan  

 tidligst behandles den 15. januar 1998 eller mindst fem år efter den dato, på  

 hvilken en tidligere ændring i henhold til denne artikel trådt i kraft.  

 Ændringer i henhold til denne artikel kan først behandles, når denne protokol  

 er trådt i kraft.
 b) Ingen grænse kan hæves så meget, at den overstiger et beløb, der svarer  

 til den grænse, der er fastsat i Fondskonventionen af 1971 med de ændringer,  

 der følger af denne protokol, med tillæg af seks procent pr. år beregnet  

 samlet fra 15. januar 1993.
 c) Ingen grænse kan hæves så meget, at den overstiger et beløb, der svarer  

 til den grænse, der er fastsat i Fondskonventionen af 1971 med de ændringer,  

 der følger af denne protokol, multipliceret med tre.
 7. Organisationen skal underrette alle kontraherende stater om  

 enhver ændring, der vedtages i henhold til stk. 4. En ændring skal anses for  

 antaget efter udløbet af en periode på 18 måneder efter datoen for  

 meddelelsen herom, med mindre mindst en fjerdedel af de stater, der var  

 kontraherende stater på tidspunktet for den juridiske komites vedtagelse af  

 ændringen, inden for denne periode har meddelt organisationen, at de ikke kan  

 antage ændringen, i hvilket tilfælde den forkastes og ikke får nogen  

 virkning.
 8. En ændring, der anses for at være antaget i henhold til stk. 7,  

 træder i kraft 18 måneder efter antagelsen.
9. Alle kontraherende stater skal være bundet af ændringen, med  

 mindre de opsiger denne protokol i henhold til artikel 34, stk. 1 og 2,  

 mindst seks måneder inden ændringen træder i kraft.
En sådan opsigelse får  

 virkning, når ændringen træder i kraft.
10. Når en ændring er vedtaget af den juridiske komite, men  

 perioden på 18 måneder for dens antagelse endnu ikke er udløbet, skal en  

 stat, der i løbet af denne periode bliver en kontraherende stat, være bundet  

 af ændringen, hvis den træder i kraft.
En stat, der bliver en kontraherende  

 stat efter denne periode, skal være bundet af en ændring, der er antaget i  

 henhold til stk. 7. I de i dette stykke omhandlede tilfælde bliver en stat  

 bundet af en ændring, når denne ændring træder i kraft, eller når denne  

 protokol træder i kraft for staten, hvis dette sker på et senere tidspunkt.
Artikel 34 Opsigelse 1. Denne protokol kan opsiges af enhver deltagende stat på et  

 hvilket som helst tidspunkt efter den dato, på hvilken den træder i kraft for  

 den deltagende stat.
 2. Opsigelsen sker ved deponering af et instrument hos  

 organisationens generalsekretær.
 3. En opsigelse får virkning tolv måneder efter deponering hos  

 organisationens generalsekretær af et instrument herom eller efter en sådan  

 længere periode, som måtte være angivet deri.
4. En opsigelse af Ansvarskonventionen af 1992 anses for opsigelse  

 af denne protokol.
En sådan opsigelse har virkning fra den dato, på hvilken  

 opsigelsen af protokollen af 1992, der ændrer Ansvarskonventionen af 1969,  

 træder i kraft i henhold til protokollens artikel 16.
5. Enhver stat, der deltager i denne protokol, som ikke har opsagt  

 Fondskonventionen af 1971 og Ansvarskonventionen af 1969 i henhold til  

 artikel 31, anses for at have opsagt denne protokol med virkning tolv måneder  

 efter udløbet af den deri nævnte seks måneders periode.
Fra den dato, hvor de  

 i artikel 31 fastsatte opsigelser får virkning, anses enhver deltagende stat,  

 der deponerer et instrument angående ratifikation, antagelse, godkendelse  

 eller tiltrædelse til Ansvarskonventionen af 1969, for at have opsagt denne  

 protokol med virkning fra den dato, hvor et sådant instrument får virkning.
 6. I forholdet mellem deltagerne i denne protokol skal en  

 opsigelse af Fondskonventionen af 1971 i overensstemmelse med konventionens  

 artikel 41 ikke fortolkes som en opsigelse af Fondskonventionen af 1971 som  

 ændret ved denne protokol.
 7. Uanset en kontraherende stats opsigelse af denne protokol i  

 henhold til denne artikel skal bestemmelserne i denne protokol angående  

 afgiftspligt ifølge artikel 10 i Fondskonventionen af 1971 som ændret ved  

 denne protokol fortsat finde anvendelse på de i artikel 12, stk. 2, litra b),  

 i den ændrede konvention omhandlede hændelser, som indtræffer inden  

 opsigelsen er trådt i kraft.
Artikel 35 Ekstraordinære samlinger 1. Inden halvfemsindstyve dage efter deponeringen af et  

 opsigelsesdokument kan enhver kontraherende stat, som mener, at opsigelsen  

 vil medføre en betydelig forhøjelse af afgifterne for de andre kontraherende  

 stater, anmode om at indkalde forsamlingen til en ekstraordinær samling.  

 Direktøren skal indkalde forsamlingen til at mødes inden tresindstyve dage,  

 efter at en sådan anmodning er modtaget.
 2. Direktøren kan på eget initiativ indkalde forsamlingen til en  

 ekstraordinær samling, som afholdes inden tresindstyve dage efter deponering  

 af et opsigelsesdokument, såfremt han mener, at en sådan opsigelse vil  

 medføre en betydelig forhøjelse af afgifterne for de øvrige kontraherende  

 stater.
 3. Dersom forsamlingen på en ekstraordinær samling, indkaldt i  

 henhold til stk. 1 eller 2, beslutter, at opsigelsen vil medføre en betydelig  

 forhøjelse af afgifterne for de øvrige kontraherende stater, kan enhver af  

 disse stater inden et hundrede og tyve dage før den dag, hvor opsigelsen  

 træder i kraft, opsige denne konvention med virkning fra samme dag.
Artikel 36 Ophør 1. Denne protokol ophører at gælde fra den dag, antallet af  

 kontraherende stater er mindre end tre.
 2. De stater, der er bundet af denne protokol dagen før den dato,  

 den ophører at gælde, skal træffe de fornødne forholdsregler for at sikre, at  

 fonden kan udøve de i artikel 37 omhandlede funktioner, og forbliver alene  

 med dette formål bundet af denne protokol.
Artikel 37 Fondens likvidation 1. Såfremt denne protokol ophører at gælde, skal fonden dog:
a) opfylde sine forpligtelser i anledning af enhver hændelse, der er  

 indtruffet, før konventionen ophørte at gælde, b) kunne udøve sine rettigheder til afgifter i den udstrækning, disse  

 afgifter er nødvendige til opfyldelse af de under a) nævnte forpligtelser,  

 herunder de udgifter til fondens administration, som er nødvendige til dette  

 formål.
 2. Forsamlingen skal tage alle nødvendige skridt for at afslutte  

 fondens likvidation, herunder en ligelig fordeling af de resterende  

 beholdninger mellem de personer, der har betalt afgifter til fonden.
 3. Med henblik på opfyldelsen af sine opgaver ifølge denne artikel  

 beholder fonden sin egenskab af en juridisk person.
Artikel 38 Deponering 1. Denne protokol og ændringer antaget i henhold til artikel 33  

 skal deponeres hos organisationens generalsekretær.
 2. Organisationens generalsekretær skal:
 a) underrette alle stater, som har undertegnet eller tiltrådt protokollen,  

 om:
i) enhver ny undertegnelse eller deponering af instrument med angivelse af  

 datoen herfor, ii) enhver erklæring og meddelelse i henhold til artikel 30 herunder  

 erklæringer og tilbagekaldelser, der anses for at være i overensstemmelse med  

 denne artikel, iii) datoen for protokollens ikrafttræden, iv) den dato, hvor opsigelser i henhold til artikel 31 skal foretages, v) ethvert forslag til ændring af beløbsgrænser for erstatning fremsat i  

 henhold til artikel 33, stk. 1, vi) enhver ændring vedtaget i henhold til artikel 33, stk. 4, vii) enhver ændring, der anses for antaget i henhold til artikel 33, stk.  

 7, med angivelse af den dato, på hvilken ændringen skal træde i kraft i  

 henhold til artiklens stk. 8 og 9, viii) deponering af ethvert instrument til opsigelse af denne protokol med  

 angivelse af deponeringsdato og ikrafttrædelsesdato, ix) enhver opsigelse der anses for meddelt i henhold til artikel 34 stk.  

 5, x) enhver meddelelse, der kræves i medfør af en artikel i denne protokol, b) fremsende bekræftede genparter af denne protokol til alle stater, som  

 har undertegnet eller tiltrådt protokollen.
 3. Såsnart denne protokol træder i kraft, skal organisationens  

 generalsekretær oversende teksten til De forenede Nationers sekretariat til  

 registrering og offentliggørelse i overensstemmelse med artikel 102 i De  

 forenede Nationers pagt.
Artikel 39 Sprog Denne protokol er udfærdiget i et enkelt originaleksemplar på arabisk,  

 kinesisk, engelsk, fransk, russisk og spansk, hvilke alle er lige autentiske.
 UDFÆRDIGET I LONDON den syvogtyvende november 1992.
 TIL BEKRÆFTELSE HERAF har undertegnede, behørigt befuldmægtigede hertil af  

 deres respektive regeringer, underskrevet denne protokol.
Bilag 2 INTERNATIONAL KONVENTION OM BJÆRGNING 1989 DE I DENNE KONVENTION DELTAGENDE STATER, SOM INDSER det ønskelige i ved aftale at fastsætte ensartede  

 internationale regler for bjærgning, SOM BEMÆRKER, at den omfattende udvikling, især den øgede interesse for  

 beskyttelse af miljøet, har vist, at der er behov for at gennemgå de  

 internationale regler, som i øjeblikket er indeholdt i Konventionen om  

 tilvejebringelse af visse ensartede regler angående hjælp og bjærgning til  

 søs, udfærdiget i Bruxelles den 23. september 1910, SOM ER BEVIDST OM, at effektiv og rettidig bjærgning kan yde et væsentligt  

 bidrag til sikkerheden for fartøjer og andre genstande i fare samt til  

 beskyttelsen af miljøet, SOM ER OVERBEVISTE OM, at der er behov for at sikre, at der findes  

 tilstrækkelige incitamenter for personer, som udfører bjærgning af fartøjer  

 og andre genstande i fare, ER BLEVET ENIGE om følgende:
Kapitel I - Almindelige bestemmelser Artikel 1 Definitioner I denne konvention betyder:
 a) » bjærgning«: enhver handling eller aktivitet, der  

 foretages med henblik på at assistere et fartøj eller enhver anden genstand i  

 fare i sejlbare farvande eller ethvert andet farvand.
 b) » fartøj«: ethvert skib eller fartøj eller enhver  

 konstruktion, der kan navigeres.
 c) » genstand«: enhver genstand, der ikke er permanent og  

 bevidst fastgjort til kystlinien, herunder også fragt i risiko.
 d) » miljøskade«: omfattende fysisk skade på menneskeligt  

 helbred eller på maritimt liv eller ressourcer i kystfarvande, indenlandske  

 farvande eller områder i umiddelbar nærhed af disse farvande, forårsaget af  

 forurening, kontaminering, brand, eksplosion eller lignende alvorlige  

 hændelser.
 e) » betaling«: enhver bjærgeløn, belønning eller ethvert  

 vederlag, som skal erlægges i henhold til denne konvention.
 f) » organisation«: Internationale Søfartsorganisation.
 g) » generalsekretær«: organisationens generalsekretær.
Artikel 2 Anvendelse af konventionen Denne konvention finder anvendelse på enhver rets- eller voldgiftssager,  

 der anlægges i en deltagerstat vedrørende forhold omfattet af denne  

 konvention.
Artikel 3 Platforme og boreenheder Denne konvention finder ikke anvendelse på faste eller flydende platforme  

 eller mobile off-shore boreenheder, når sådanne platforme eller enheder er på  

 plads og i gang med undersøgelser, udnyttelse eller produktion af havbundens  

 mineralforekomster.
Artikel 4 Statsejede fartøjer 1 Med forbehold af artikel 5 finder denne konvention ikke anvendelse på  

 krigsskibe eller andre fartøjer, som ejes eller benyttes af en stat i  

 ikke-forretningsmæssigt øjemed, og som på bjærgningstidspunktet havde krav på  

 suveræn immunitet efter de almindeligt anerkendte principper i folkeretten,  

 medmindre den pågældende stat måtte beslutte andet.
 2 Hvor en deltagerstat beslutter sig for at anvende konventionen på sine  

 krigsskibe eller andre fartøjer som nævnt i stk. 1, skal den underrette  

 generalsekretæren herom med angivelse af betingelserne for en sådan  

 anvendelse.
Artikel 5 Bjærgning kontrolleret af offentlige myndigheder 1 Denne konvention vil ikke berøre nogen bestemmelser i national  

 lovgivning eller nogen international konvention vedrørende bjærgning udført  

 af eller under kontrol af offentlige myndigheder.
 2 Ikke desto mindre er bjærgere, som udfører sådan bjærgning, berettiget  

 til at benytte sig af de rettigheder og retsmidler, der er fastsat i denne  

 konvention vedrørende bjærgning.
 3 Lovgivningen i den stat, hvori en offentlig myndighed er beliggende,  

 skal fastsætte, i hvilket omfang en sådan myndighed, der forpligtet til at  

 udføre bjærgning, må benytte sig af de rettigheder og retsmidler, som er  

 fastsat i denne konvention.
Artikel 6 Bjærgningskontrakter 1 Denne konvention gælder for enhver bjærgning, medmindre andet er  

 fastsat, eksplicit eller implicit, i en kontrakt.
2 Skibsføreren skal have bemyndigelse til at indgå kontrakter vedrørende  

 bjærgning på vegne af fartøjets ejer.
Fartøjets skibsfører eller ejer skal  

 have bemyndigelse til at indgå sådanne kontrakter på vegne af ejeren af  

 genstande ombord på fartøjet.
 3 Intet i denne artikel vil berøre anvendelsen af artikel 7 og ej heller  

 forpligtelserne til at forhindre eller begrænse miljøskade.
Artikel 7 Annullering og ændring af kontrakter En kontrakt eller enhver betingelse deri kan annulleres eller ændres,  

 hvis:
a) kontrakten er indgået under urimelig påvirkning eller påvirkning af en  

 faresituation, og dens vilkår er ubillige, eller b) betalingen i henhold til kontrakten står i misforhold til de tjenester,  

 der rent faktisk er ydet.
Kapital II - Udførelse af bjærgning Artikel 8 Bjærgerens, ejerens og skibsførerens pligter 1 Bjærgeren har over for ejeren af fartøjet eller andre genstande i fare  

 pligt til:
a) at udføre bjærgningen med fornøden omhu, b) ved udførelsen af den i litra a) anførte pligt at udvise fornøden omhu  

 for at forhindre eller begrænse miljøskade, c) at søge assistance fra andre bjærgere, når dette efter omstændighederne  

 er rimeligt, og d) at acceptere andre bjærgeres indgriben, hvis dette med rimelighed er  

 begæret af fartøjets ejer eller skibsfører eller ejeren af andre genstande i  

 fare; det skal dog ikke påvirke størrelsen af hans bjærgeløn, hvis en sådan  

 begæring findes at have været urimelig.
 2 Fartøjets ejer og skibsfører eller ejeren af andre genstande i fare har  

 over for bjærgeren pligt til:
a) at samarbejde fuldt ud med bjærgeren under bjærgningen, b) i dette samarbejde at udvise fornøden omhu for at forhindre eller  

 begrænse miljøskade, og c) at acceptere tilbagelevering, efter at fartøjet eller andre genstande  

 er blevet bragt til et sikkert sted, når dette med rimelighed er begæret af  

 bjærgeren.
Artikel 9 Kyststaters rettigheder Intet i denne konvention vil påvirke en berørt kyststats ret til efter de  

 almindeligt anerkendte principper i folkeretten at træffe foranstaltninger  

 til beskyttelse af sin kystlinie eller beslægtede interesser mod forurening  

 eller truende forurening efter en søulykke eller handlinger i forbindelse med  

 en sådan ulykke, som med rimelighed kan forventes at få væsentlige skadelige  

 følger, herunder en kyststats ret til at udstede retninglinier i forbindelse  

 med bjærgning saktioner.
Artikel 10 Pligt til at yde hjælp 1 Det påhviler enhver skibsfører, så vidt det kan ske uden alvorlig fare  

 for eget fartøj og personer på fartøjet, at yde hjælp til enhver, som er i  

 fare for at omkomme på havet.
 2 Deltagerstaterne skal vedtage de nødvendige foranstaltninger med henblik  

 på at kunne håndhæve den i stk. 1 anførte pligt.
 3 Fartøjets ejer pådrager sig ikke noget ansvar for misligholdelse af  

 skibsførerens pligt i henhold til stk. 1.
Artikel 11 Samarbejde En deltagerstat skal ved enhver regulering eller afgørelse af forhold  

 vedrørende bjærgning som f.eks. adgang til havne for fartøjer i havsnød eller  

 tilvejebringelse af faciliteter for bjærgere tage hensyn til behovet for  

 samarbejde mellem bjærgere, andre interesserede parter og offentlige  

 myndigheder for at sikre en effektiv og vellykket udførelse af bjærgningen  

 med henblik på at redde menneskeliv eller genstande i fare samt med henblik  

 på at forhindre miljøskade generelt.
Kapitel III - Bjærgeres rettigheder Artikel 12 Betingelser for bjærgeløn 1 Bjærgning, der fører til et nyttigt resultat, giver ret til bjærgeløn.
 2 Medmindre andet er bestemt, skal der ikke ske nogen betaling i henhold  

 til denne konvention, hvis bjærgningen ikke har haft et nyttigt resultat.
 3 Bestemmelserne i dette kapitel finder anvendelse, uanset om det bjærgede  

 fartøj og det fartøj, der har udført bjærgningen, tilhører samme ejer.
Artikel 13 Kriterier ved fastsættelse af bjærgelønnen 1 Bjærgelønnen skal fastsættes med henblik på at opmuntre til bjærgning,  

 idet følgende kriterier, der ikke angiver nogen bestemt rækkefølge, skal  

 tages i betragtning:
 a) Værdien af det bjærgede fartøj og andre bjærgede genstande.
 b) Den dygtighed og de anstrengelser, som bjærgerne har udvist for at  

 forhindre eller begrænse miljøskade.
 c) I hvor høj grad bjærgningen er lykkedes for bjærgeren.
 d) Farens karakter og grad.
 e) Den dygtighed og de anstrengelser, som bjærgerne har udvist for at  

 bjærge fartøjet og andre genstande samt redde menneskeliv.
 f) Den tid, som bjærgerne har anvendt, samt deres omkostninger og tab.
 g) Risikoen for at pådrage sig erstatningsansvar samt anden risiko for  

 bjærgerne eller disses udstyr.
 h) Hvor hurtigt tjenesterne blev ydet.
 i) Tilgængelighed og anvendelse af fartøjer eller andet udstyr beregnet  

 til brug for bjærgninger.
 j) Beredskabet, effektivitet og værdi af bjærgerens udstyr.
2 Bjærgeløn fastsat i henhold til stk. 1 skal betales af alle interesser i  

 fartøjet og andre genstande i forhold til deres respektive værdier i bjærget  

 stand.
Dog kan en deltagerstat bestemme i sin nationale lovgivning, at  

 betalingen af bjærgeløn skal foretages af en af disse interesser med  

 forbehold af en sådan interesses regresret over for de andre interesser for  

 disses respektive andele.
Intet i denne artikel udelukker noget  

 forsvarsmiddel.
 3 Bjærgelønnen - eksklusive eventuel betaling af rente og  

 retsomkostninger, der måtte påløbe i den forbindelse - må ikke overstige  

 værdien af det bjærgede fartøj og andre bjærgede genstande.
Artikel 14 Særligt vederlag 1 Hvor bjærgeren har udført bjærgning i forbindelse med et fartøj, som  

 selv eller på grund af sin ladning udgjorde en trussel for miljøet, og ikke  

 har indtjent en bjærgeløn i henhold til artikel 13 mindst svarende til det  

 særlige vederlag, som kan fastsættes i henhold til denne artikel, vil han  

 være berettiget til et særligt vederlag fra ejeren af det pågældende fartøj  

 svarende til hans omkostninger som defineret heri.
2 Hvis bjærgeren under de i stk. 1 nævnte omstændigheder ved udførelsen af  

 sin bjærgning har forhindret eller begrænset miljøskade, kan det særlige  

 vederlag, som ejeren skal betale bjærgeren i henhold til stk. 1, forøges med  

 højst 30% af bjærgerens omkostninger.
Retten kan dog, hvis den finder det  

 rimeligt og retfærdigt, og under hensyn til de relevante kriterier, som er  

 anført i artikel 13, stk. 1, forøge det særlige vederlag yderligere, dog  

 således at den samlede forøgelse under ingen omstændigheder må overstige 100%  

 af bjærgerens omkostninger.
 3 Ved bjærgerens omkostninger som omtalt i stk. 1 og 2 forstås de faktisk  

 afholdte udgifter, som bjærgeren med føje har afholdt i forbindelse med  

 bjærgningen, samt en rimelig betaling for det udstyr og mandskab, som rent  

 faktisk og med føje er anvendt under bjærgningen, fastsat under hensyn til  

 kriterierne i artikel 13, stk. 1 h), i) og j).
 4 Det samlede særlige vederlag i henhold til denne artikel skal kun  

 udredes, hvis og i det omfang et sådant vederlag overstiger den bjærgeløn,  

 som bjærgeren har ret til i henhold til artikel 13.
 5 Hvis bjærgeren har optrådt uagtsomt og derved undladt at forhindre eller  

 begrænse miljøskade, kan det særlige vederlag, som han måtte være berettiget  

 til efter denne artikel, nedsættes eller bortfalde.
 6 Intet i denne artikel berører nogen ret til regres, som ejeren af  

 fartøjet måtte have.
Artikel 15 Fordeling mellem bjærgere 1 Fordelingen af bjærgeløn mellem bjærgere i henhold til artikel 13 skal  

 ske på grundlag af de i nævnte artikel anførte kriterier.
2 Fordelingen mellem ejeren, skibsføreren og de øvrige personer, der står  

 i hvert af de bjærgende fartøjers tjeneste, skal ske i henhold til  

 lovgivningen i det pågældende fartøjs flagstat.
Hvis bjærgningen ikke er  

 udført fra et fartøj, skal fordelingen ske i henhold til den lovgivning, der  

 gælder for kontrakten mellem bjærgeren og hans ansatte.
Artikel 16 Redning af personer 1 Personer, hvis liv reddes, skal ikke betale bjærgeløn.
Dog vil intet i  

 denne artikel berøre bestemmelserne i national lovgivning herom.
 2 Den, der har reddet menneskeliv, og som har medvirket i de tjenester,  

 ydet i anledning af det uheld, som har givet anledning til bjærgning, har ret  

 til en rimelig andel af den betaling, der ydes bjærgeren for bjærgning af  

 fartøjet eller andre genstande eller for at forhindre eller begrænse  

 miljøskade.
Artikel 17 Tjenester ydet i henhold til eksisterende kontrakter Der skal ikke ske nogen betaling i henhold til bestemmelserne i denne  

 konvention, medmindre de ydede tjenester overstiger, hvad der med rimelighed  

 kan anses for at være behørig opfyldelse af en kontrakt, der er indgået før  

 faren opstod.
Artikel 18 Virkningen af en bjærgers uhæderlige adfærd Den betaling, som bjærgeren måtte være berettiget til i henhold til denne  

 konvention, kan nedsættes eller bortfalde i det omfang, at bjærgningen er  

 foranlediget eller vanskeliggjort af bjærgerens fejl eller forsømmelse, eller  

 hvis bjærgeren har gjort sig skyldig i bedrageri eller anden uhæderlig  

 adfærd.
Artikel 19 Forbud mod bjærgning Tjenester, der ydes mod et udtrykkeligt og beføjet forbud fra fartøjets  

 ejer eller skibsfører eller ejeren af andre genstande i fare, som ikke er  

 eller har været ombord på fartøjet, kan ikke medføre betaling i henhold til  

 denne konvention.
Kapitel IV - Krav og retssager Artikel 20 Søpanteret 1 Intet i denne konvention vil berøre bjærgerens søpanteret i henhold til  

 nogen international konvention eller national lovgivning.
 2 Bjærgeren må ikke håndhæve sin søpanteret, når der er tilbudt eller  

 stillet tilfredsstillende sikkerhed for hans krav, herunder renter og  

 omkostninger.
Artikel 21 Pligt til at stille sikkerhed 1 På begæring af bjærgeren skal den, der hæfter for betaling i henhold til  

 denne konvention, stille tilfredsstillende sikkerhed for kravet, herunder for  

 bjærgerens renter og omkostninger.
 2 Med forbehold af stk. 1 skal det bjærgede fartøjs ejer gøre sit yderste  

 for at sikre, at ladningsejerne stiller tilfredsstillende sikkerhed for  

 kravene mod disse, herunder for renter og omkostninger, før ladningen  

 frigives.
 3 Det bjærgede fartøj og andre genstande må ikke uden bjærgerens  

 tilladelse fjernes fra den havn eller det sted, som de først ankommer til  

 efter bjærgningens afslutning, førend der er stillet tilfredsstillende  

 sikkerhed for bjærgerens krav mod det pågældende fartøj eller genstande.
Artikel 22 A conto betaling 1 Den domstol, som har jurisdiktion over bjærgerens krav, kan ved en  

 foreløbig afgørelse bestemme, at bjærgeren skal have udbetalt et sådant a  

 contobeløb, som forekommer retfærdigt og rimeligt, og på sådanne betingelser,  

 som alt efter sagens omstændigheder måtte være retfærdige og rimelige,  

 herunder betingelser med hensyn til sikkerhed, hvor dette er aktuelt.
 2 I tilfælde af a conto betaling i henhold til denne artikel skal den i  

 henhold til artikel 21 stillede sikkerhed reduceres tilsvarende.
Artikel 23 Forældelse 1 Enhver retssag vedrørende betaling i henhold til denne konvention vil  

 være forældet, hvis der ikke er anlagt rets- eller voldgiftssag inden for en  

 periode af to år.
Forældelsesfristen løber fra den dag, hvor bjærgningen blev  

 afsluttet.
2 Den person, mod hvem der fremsættes et krav, kan til enhver tid inden  

 forældelsesfristens udløb forlænge denne frist ved en erklæring til  

 fordringshaver.
Yderligere forlængelse af denne frist kan ske på lignende  

 måde.
 3 En retssag vedrørende erstatning fra en ansvarlig person kan anlægges  

 selv efter udløbet af den i foregående stykker anførte forældelsesfrist, hvis  

 den anlægges inden for den frist, der er tilladt af lovgivningen i den stat,  

 hvori sagen anlægges.
Artikel 24 Renter Bjærgerens ret til rente af enhver betaling, der skal erlægges i henhold  

 til denne konvention, fastsættes i overensstemmelse med lovgivningen i den  

 stat, hvori den domstol, ved hvilken sagen er anlagt, er beliggende.
Artikel 25 Statsejede ladninger Medmindre den statslige ejer giver sit samtykke, kan ingen bestemmelse i  

 denne konvention danne grundlag for retslig beslaglæggelse, arrest eller  

 tilbageholdelse af eller for retssag vedrørende et tingligt krav mod  

 ikke-forretningsmæssige ladninger, som ejes af en stat og som på  

 bjærgningstidspunktet havde krav på suveræn immunitet efter de almindeligt  

 anerkendte principper i folkeretten.
Artikel 26 Humanitære ladninger Ingen bestemmelse i denne konvention kan danne grundlag for  

 beslaglæggelse, tilbageholdelse af humanitære ladninger, der er doneret af en  

 stat, hvis denne stat har indvilget i at betale for bjærgningsydelser udført  

 for sådanne humanitære ladninger.
Artikel 27 Offentliggørelse af voldgiftskendelser Deltagerstaterne skal så vidt muligt og med parternes samtykke opfordre  

 til offentliggørelse af voldgiftskendelser i bjærgningssager.
Kapitel V - Afsluttende bestemmelser Artikel 28 Undertegnelse, ratifikation, accept, godkendelse og tiltrædelse 1 Denne konvention er åben for undertegnelse i organisationens hovedsæde  

 fra den 1. juli 1989 til 30. juni 1990 og skal derefter stå åben for  

 tiltrædelse.
 2 Stater kan udtrykke deres samtykke til at være forpligtet af denne  

 konvention ved:
a) undertegnelse uden forbehold af ratifikation, accept eller godkendelse  

 eller b) undertegnelse under forbehold af ratifikation, accept eller godkendelse  

 efterfulgt af ratifikation, accept eller godkendelse eller c) tiltrædelse.
 3 Ratifikation, accept, godkendelse eller tiltrædelse skal ske ved  

 deponering af et dokument herom hos generalsekretæren.
Artikel 29 Ikrafttræden 1 Denne konvention træder i kraft et år efter den dato, hvor 15 stater har  

 udtrykt deres samtykke til at være forpligtet af konventionen.
 2 For en stat, som udtrykker sit samtykke til at være forpligtet af denne  

 konvention efter, at betingelserne for konventionens ikrafttræden er opfyldt,  

 får et sådant samtykke virkning et år efter den dag, hvor et sådant samtykke  

 blev udtrykt.
Artikel 30 Forbehold 1 Enhver stat kan ved undertegnelsen, ratifikationen, accepten,  

 godkendelsen eller tiltrædelsen forbeholde sig ret til ikke at anvende  

 bestemmelserne i denne konvention:
a) når bjærgningen finder sted i indenlandske farvande, og alle de  

 involverede fartøjer er i indenlandssejlads b) når bjærgningen finder sted i indenlandske farvande, og der ikke er  

 noget fartøj involveret c) når alle interesserede parter er statsborgere i den pågældende stat d) når de genstande, det drejer sig om, er maritime kulturelle genstande  

 af forhistorisk, arkæologisk eller historisk interesse og ligger på  

 havbunden.
 2 Forbehold taget ved undertegnelsen skal bekræftes ved ratifikation,  

 accept eller godkendelse.
3 Enhver stat, som har taget forbehold i relation til denne konvention,  

 kan til enhver tid kalde forbeholdet tilbage ved meddelelse stilet til  

 generalsekretæren.
En sådan tilbagekaldelse træder i kraft den dag, hvor  

 meddelelsen modtages.
Hvis det i meddelelsen anføres, at tilbagekaldelse af  

 et forbehold skal træde i kraft på en deri anført dato, og en sådan dato  

 ligger senere end den dag, hvor meddelelsen modtages af generalsekretæren,  

 træder tilbagekaldelse i kraft på en sådan senere dato.
Artikel 31 Opsigelse 1 Denne konvention kan til enhver tid opsiges af enhver deltagerstat efter  

 udløbet af et år fra den dag, hvor denne konvention træder i kraft for den  

 pågældende stat.
 2 Opsigelse sker ved deponering af et opsigelsesdokument hos  

 generalsekretæren.
 3 En opsigelse får virkning et år efter generalsekretærens modtagelse af  

 opsigelsesdokumentet eller efter udløbet af ethvert andet længere tidsrum,  

 som måtte være angivet i opsigelsesdokumentet.
Artikel 32 Revision og ændring 1 En konference med det formål at revidere eller ændre denne konvention  

 kan sammenkaldes af organisationen.
 2 Generalsekretæren skal på anmodning af 8 deltagerstater eller en  

 fjerdedel af deltagerstaterne, afhængig af hvilket tal der er det største,  

 sammenkalde en konference af deltagerstaterne i denne konvention med det  

 formål at revidere eller ændre konventionen.
 3 Ethvert samtykke til at være forpligtet af denne konvention, som er  

 udtrykt efter datoen for ikrafttræden af en ændring af denne konvention,  

 anses for at være gældende for den ændrede konvention.
Artikel 33 Depositar 1 Denne konvention skal deponeres hos generalsekretæren.
 2 Generalsekretæren skal:
 a) underrette alle de stater, som har undertegnet eller tiltrådt denne  

 konvention, samt alle medlemmer af organisationen, om:
i) enhver ny undertegnelse eller deponering af et ratifikations-, accept-,  

 godkendelses- eller tiltrædelsesdokument samt datoen herfor ii) datoen for denne konventions ikrafttræden iii) deponering af ethvert dokument om opsigelse af denne konvention samt  

 den dato, hvor det er modtaget, og den dato, hvor opsigelsen får virkning iv) enhver ændring, der er vedtaget i henhold til artikel 32 v) modtagelsen af ethvert forbehold, erklæring eller meddelelse afgivet i  

 henhold til denne konvention.
 b) fremsende bekræftede genparter af denne konvention til alle stater, der  

 har underskrevet eller tiltrådt denne konvention.
3 Så snart denne konvention træder i kraft, skal depositar fremsende en  

 bekræftet genpart heraf til De forenede Nationers generalsekretær til  

 registrering og offentliggørelse i overensstemmelse med artikel 102 i De  

 forenede Nationers Pagt.
Artikel 34 Sprog Denne konvention er udfærdiget i et originaleksemplar på arabisk,  

 kinesisk, engelsk, fransk, russisk og spansk, hvilke tekster alle er lige  

 autentiske.
 TIL BEKRÆFTELSE HERAF har undertegnede, der er behørigt bemyndiget af  

 deres respektive regeringer dertil, underskrevet denne konvention.
 UDFÆRDIGET I LONDON den 28. april 1989.
