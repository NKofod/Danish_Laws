Fremsat den 25. februar 2021 af Miljøministeren (Lea Wermelin) Forslag til Lov om ændring af lov om miljøbeskyttelse1) (Implementering af engangsplastdirektivets bestemmelser om udvidet producentansvar og oprydningsansvar) § 1 I lov om miljøbeskyttelse, jf. lovbekendtgørelse nr. 1218 af 25. november 2019, som ændret bl.a. ved lov nr. 807 af 9. juni 2020 og senest ved § 2 i lov nr. 2214 af 29. december 2020, foretages følgende ændringer:
1. I fodnoten til lovens titel ændres »og dele af Europa-Parlamentets og Rådets direktiv 2015/2193/EU af 25. november 2015 om begrænsning af visse luftforurenende emissioner fra mellemstore fyringsanlæg, EU-Tidende 2015, nr.
L 313, side 1« til: », dele af Europa-Parlamentets og Rådets direktiv 2015/2193/EU af 25. november 2015 om begrænsning af visse luftforurenende emissioner fra mellemstore fyringsanlæg, EU-Tidende 2015, nr.
L 313, side 1, og dele af Europa-Parlamentets og Rådets direktiv 2019/904/EU af 5. juni 2019 om reduktion af visse plastprodukters miljøpåvirkning, EU-Tidende 2019, nr.
L 155, side 1«.
 2. § 9 h ophæves, og i stedet indsættes:
»Udvidet producentansvar for fiskeredskaber, der indeholder plast § 9 h.
Producenter og importører af fiskeredskaber, der indeholder plast, skal forholdsmæssigt i forhold til deres markedsandel for egen regning foranstalte tilbagetagning og særskilt håndtering af udtjente fiskeredskaber, der indeholder plast, medmindre der er fastsat andre regler i medfør af lovens § 44 og § 45, stk. 2, og § 24 i lov om beskyttelse af havmiljøet.
 Stk. 2. Miljøministeren kan fastsætte regler om, at producenter og importører af fiskeredskaber, der indeholder plast, undtages fra visse forpligtelser efter denne lov og regler udstedt i medfør heraf, hvis mængden af fiskeredskaber, som den pågældende producent eller importør har markedsført, og affald heraf ikke overstiger en fastsat årlig bagatelgrænse.
Stk. 3. Miljøministeren fastsætter regler om producenters og importørers afholdelse og fordeling af omkostninger forbundet med opfyldelse af tilbagetagnings-, affaldshåndterings- og oplysningsforpligtelser i forbindelse med udtjente fiskeredskaber, der indeholder plast.
Endvidere fastsætter ministeren regler om tilbagebetaling, herunder procedurer herfor, til producenterne og importørerne, når fiskeredskaber, der indeholder plast, markedsføres uden for Danmark.
 Stk. 4. Miljøministeren fastsætter regler om opgørelse af mængden af fiskeredskaber, der indeholder plast, der markedsføres af producenter og importører, herunder om beregning af markedsandelen, jf. stk. 1, på grundlag af de mængder, der er registreret i producentregistret, jf. § 9 æ, stk. 1.
Stk. 5. Miljøministeren kan fastsætte regler om en tildelingsordning for fiskeredskaber omfattet af stk. 1, som indsamles i havne eller i kommunale affaldsordninger, herunder om den geografiske fordeling mellem producenter og importører og det produktmæssige og materialemæssige dækningsområde.
Ministeren kan endvidere fastsætte nærmere regler om øvrige forhold vedrørende indsamling og sortering af udtjente fiskeredskaber, der indeholder plast.
 Stk. 6. Miljøministeren fastsætter regler om, at producenter og importører, som er etableret i Danmark og som sælger fiskeredskaber, der indeholder plast, i en anden EU-medlemsstat, hvor denne ikke er etableret, skal udnævne en repræsentant i den pågældende medlemsstat med ansvar for opfyldelse af de forpligtelser, der påhviler producenten eller importøren i henhold til den pågældende medlemsstats ordning for udvidet producentansvar.
 Stk. 7. Miljøministeren kan fastsætte regler om, at producenter og importører af fiskeredskaber, der indeholder plast, som sælges til brug for erhvervsdrivende, kan aftale med den erhvervsdrivende, at denne overtager forpligtelsen til håndtering af udtjente fiskeredskaber, der indeholder plast, forudsat at producenten eller importøren registrerer aftalen i producentregistret, jf. § 9 æ.
 Stk. 8. Miljøministeren fastsætter regler om producenters og importørers pligt til at sikre opfyldelse af nærmere fastsatte mål for indsamling af udtjente fiskeredskaber, der indeholder plast, til genanvendelse og pligt til at gøre oplysninger om producentens eller importørens opfyldelse af disse mål offentligt tilgængelige.
Stk. 9. Miljøministeren fastsætter regler om producenters og importørers pligt til at oplyse brugere af fiskeredskaber, der indeholder plast, om 1) særskilt tilbagetagning af udtjente fiskeredskaber, der indeholder plast, 2) tilbagetagnings- og indsamlingsordninger og 3) bekæmpelse af henkastning af udtjente fiskeredskaber, der indeholder plast.
Stk. 10. Miljøministeren fastsætter regler om producenters og importørers pligt til at give oplysninger om 1) mængde og kategori af fiskeredskaber, der indeholder plast, der er markedsført, tilbagetaget, genanvendt eller på anden måde nyttiggjort som affald, 2) den eksporterede mængde af udtjente fiskeredskaber, der indeholder plast, og 3) hvorvidt forpligtelsen efter stk. 1 er overdraget til en kollektiv ordning, jf. § 9 z, stk. 1.
 Stk. 11. Miljøministeren fastsætter regler om producenters og importørers pligt til at tilvejebringe og give oplysninger og dokumentation af enhver art om etablerede tilbagetagningsordninger til brug for tilsynet med overholdelse af stk. 1 og regler fastsat i medfør af stk. 2, 7, 9 og 10, § 9 æ og § 9 å, stk. 3.
Stk. 12. Miljøministeren fastsætter regler om, hvordan oplysningerne efter stk. 8 gøres offentligt tilgængelige, og om, hvordan og i hvilken form oplysningerne efter stk. 9-11 skal afgives.« 3. I § 9 p, stk. 3, 1. pkt., indsættes efter »emballageaffald«: »og oprydningsforpligtelser i forbindelse med affald fra emballage af engangsplast«.
 4. I § 9 p indsættes efter stk. 5 som nyt stykke:
»Stk. 6. Miljøministeren fastsætter regler om, at producenter og importører, som er etableret i Danmark og som sælger emballager af engangsplast i en anden EU-medlemsstat, hvor den ikke er etableret, skal udnævne en repræsentant i den pågældende medlemsstat med ansvar for opfyldelse af de forpligtelser, der påhviler producenten eller importøren i henhold til den pågældende medlemsstats ordning for udvidet producentansvar.« »Stk. 6-12 bliver herefter stk. 7-13.« 5. I § 9 p, stk. 11, som bliver stk. 12, ændres »6 og 8-10,« til: »7 og 9-11,«.
 6. I § 9 p, stk. 12, som bliver stk. 13, ændres »7« til: »8«, og »8-11« ændres til: »9-12«.
 7. I § 9 r indsættes som stk. 4-6:
»Stk. 4. Miljøministeren kan fastsætte regler om producenters og importørers pligt til at give oplysninger om mængden af person- og varebiler, der er produceret eller indført til anvendelse i Danmark.
Ministeren kan fastsætte regler om, at producenter og importører skal afgive oplysninger om antallet af person- og varebiler, der erhvervsmæssigt er indført i Danmark, og om mængden af person- og varebiler, der er tilbagetaget, uanset om forpligtelsen i § 9 q, stk. 1, er overdraget til en kollektiv ordning efter § 9 z, stk. 1. Ministeren fastsætter endvidere regler om producenters og importørers pligt til at gøre oplysninger om opfyldelse af mål for affaldshåndtering offentligt tilgængelige.
 Stk. 5. Miljøministeren kan fastsætte regler om producenters og importørers pligt til at tilvejebringe og give oplysninger og dokumentation om etablerede tilbagetagningsordninger til brug for kontrollen med overholdelse af reglerne i § 9 q, stk. 1, og regler fastsat i medfør af § 9 q, stk. 4 og 6, og § 9 æ.
Stk. 6. Miljøministeren fastsætter regler om, hvordan og i hvilken form oplysninger efter regler fastsat i medfør af stk. 4 og 5 skal afgives, og om, hvordan oplysninger om opfyldelse af mål for affaldshåndtering efter regler fastsat i medfør af stk. 4 skal gøres offentligt tilgængelige.« 8. § 9 s ophæves, og i stedet indsættes:
»Udvidet producentansvar for visse engangsplastprodukter § 9 s.
Producenter og importører af drikkevarebeholdere og drikkebægre af engangsplast skal forholdsmæssigt i forhold til deres markedsandel for egen regning foranstalte tilbagetagning og særskilt håndtering af affald heraf, medmindre der er fastsat andre regler i medfør af § 44 og § 45, stk. 2.
 Stk. 2. Miljøministeren kan fastsætte regler om, at producenter og importører af drikkevarebeholdere og drikkebægre af engangsplast undtages fra visse forpligtelser efter denne lov og regler udstedt i medfør heraf, hvis mængden af drikkevarebeholdere og drikkebægre af engangsplast, som den pågældende producent eller importør har markedsført, og affald heraf ikke overstiger en fastsat årlig bagatelgrænse.
Stk. 3. Miljøministeren fastsætter regler om producenters og importørers afholdelse og fordeling af omkostninger forbundet med opfyldelse af tilbagetagnings-, affaldshåndterings-, oprydnings- og oplysningsforpligtelser i forbindelse med affald fra drikkevarebeholdere og drikkebægre af engangsplast.
Endvidere fastsætter ministeren regler om tilbagebetaling, herunder procedurer herfor, til producenterne og importørerne, når drikkevarebeholdere og drikkebægre af engangsplast markedsføres uden for Danmark.
 Stk. 4. Miljøministeren fastsætter regler om opgørelse af mængden af drikkevarebeholdere og drikkebægre af engangsplast, der markedsføres af producenter og importører, herunder om beregning af markedsandelen af drikkevarebeholdere og drikkebægre af engangsplast, jf. stk. 1, på grundlag af de mængder, der er registreret i producentregistret, jf. § 9 æ, stk. 1.
Stk. 5. Miljøministeren kan fastsætte regler om en tildelingsordning for kommunalt indsamlet affald fra drikkevarebeholdere og drikkebægre af engangsplast omfattet af stk. 1, herunder om den geografiske fordeling mellem producenter og importører og det produktmæssige og materialemæssige dækningsområde.
Ministeren kan endvidere fastsætte nærmere regler om øvrige forhold vedrørende indsamling og sortering af affald fra drikkevarebeholdere og drikkebægre af engangsplast.
 Stk. 6. Miljøministeren fastsætter regler om, at producenter og importører, som er etableret i Danmark og som sælger drikkevarebeholdere og drikkebægre af engangsplast i en anden EU-medlemsstat, hvor denne ikke er etableret, skal udnævne en repræsentant i den pågældende medlemsstat med ansvar for opfyldelse af de forpligtelser, der påhviler producenten eller importøren i henhold til den pågældende medlemsstats ordning for udvidet producentansvar.
 Stk. 7. Miljøministeren kan fastsætte regler om, at producenter og importører af drikkevarebeholdere og drikkebægre af engangsplast, som sælges til brug for erhvervsdrivende, kan aftale med den erhvervsdrivende, at denne overtager forpligtelsen til håndtering af affald fra drikkevarebeholdere og drikkebægre af engangsplast, forudsat at producenten eller importøren registrerer aftalen i producentregistret, jf. § 9 æ.
 Stk. 8. Miljøministeren fastsætter regler om producenters og importørers pligt til at sikre opfyldelse af nærmere fastsatte mål for håndtering af affald fra drikkevarebeholdere og drikkebægre af engangsplast og pligt til at gøre oplysninger om producentens eller importørens opfyldelse af disse mål for affaldshåndtering offentligt tilgængelige.
Stk. 9. Miljøministeren fastsætter regler om producenters og importørers pligt til at oplyse brugere af drikkevarebeholdere og drikkebægre af engangsplast om 1) særskilt tilbagetagning af affald fra drikkevarebeholdere og drikkebægre af engangsplast, 2) tilbagetagnings- og indsamlingsordninger og 3) bekæmpelse af henkastning af affald fra drikkevarebeholdere og drikkebægre af engangsplast.
Stk. 10. Miljøministeren fastsætter regler om producenters og importørers pligt til at give oplysninger om 1) mængde og kategori af drikkevarebeholdere og drikkebægre af engangsplast, der er markedsført, tilbagetaget, genanvendt eller på anden måde nyttiggjort som affald, 2) den eksporterede mængde af affald fra drikkevarebeholdere og drikkebægre af engangsplast, og 3) hvorvidt forpligtelsen efter stk. 1 er overdraget til en kollektiv ordning, jf. § 9 z, stk. 1.
 Stk. 11. Miljøministeren fastsætter regler om producenters og importørers pligt til at tilvejebringe og give oplysninger og dokumentation af enhver art om etablerede tilbagetagningsordninger til brug for tilsynet med overholdelse af stk. 1 og regler fastsat i medfør af stk. 2, 7, 9 og 10, § 9 æ og § 9 å, stk. 3.
Stk. 12. Miljøministeren fastsætter regler om, hvordan oplysningerne efter stk. 8 gøres offentligt tilgængelige, og om, hvordan og i hvilken form oplysningerne efter stk. 9-11 skal afgives.« 9. Efter § 9 s indsættes:
»§ 9 t.
Producenter og importører af balloner, vådservietter og filtre til tobaksvarer af engangsplast skal forholdsmæssigt i forhold til deres markedsandel for egen regning afholde omkostninger forbundet med oprydning af henkastet affald fra sådanne produkter og håndtering heraf, og oplysningstiltag for at forebygge og reducere mængden af sådant henkastet affald.
Producenter og importører af filtre til tobaksvarer af engangsplast skal endvidere forholdsmæssigt i forhold til deres markedsandel for egen regning afholde omkostninger forbundet med indsamling af affald heraf, der er blevet kasseret i offentlige indsamlingssystemer.
 Stk. 2. Miljøministeren kan fastsætte regler om, at producenter og importører af balloner, vådservietter og filtre til tobaksvarer af engangsplast undtages fra visse forpligtelser efter denne lov og regler udstedt i medfør heraf, hvis mængden af sådanne produkter, som den pågældende producent eller importør har markedsført, og affald heraf ikke overstiger en fastsat årlig bagatelgrænse.
 Stk. 3. Miljøministeren fastsætter regler om producenters og importørers afholdelse og fordeling af omkostninger forbundet med opfyldelse af forpligtelsen i stk. 1. Endvidere fastsætter ministeren regler om tilbagebetaling, herunder procedurer herfor, til producenterne og importørerne, når balloner, vådservietter og filtre til tobaksvarer af engangsplast markedsføres uden for Danmark.
 Stk. 4. Miljøministeren fastsætter regler om opgørelse af mængden af balloner, vådservietter og filtre til tobaksvarer af engangsplast, der markedsføres af producenter eller importører, herunder om beregning af markedsandelen af balloner, vådservietter og filtre til tobaksvarer af engangsplast, jf. stk. 1, på grundlag af de mængder, der er registreret i producentregistret, jf. § 9 æ, stk. 1.
 Stk. 5. Miljøministeren fastsætter regler om, at producenter og importører, som er etableret i Danmark og som sælger balloner, vådservietter og filtre til tobaksvarer af engangsplast i en anden EU-medlemsstat, hvor den ikke er etableret, skal udnævne en repræsentant i den pågældende medlemsstat med ansvar for opfyldelse af de forpligtelser, der påhviler producenten eller importøren i henhold til den pågældende medlemsstats ordning for udvidet producentansvar.
 Stk. 6. Miljøministeren fastsætter regler om producenters og importørers pligt til at oplyse brugere af balloner, vådservietter og filtre til tobaksvarer af engangsplast om tilgængelige indsamlingsordninger og om bekæmpelse af henkastning af affald af balloner, vådservietter og filtre til tobaksvarer af engangsplast.
 Stk. 7. Miljøministeren fastsætter regler om producenters og importørers pligt til at give oplysninger om mængde og kategori af balloner, vådservietter og filtre til tobaksvarer af engangsplast, der er markedsført, og om hvorvidt forpligtelsen efter stk. 1 er overdraget til en kollektiv ordning, jf. § 9 z, stk. 1.
 Stk. 8. Miljøministeren fastsætter regler om producenters og importørers pligt til at tilvejebringe og give oplysninger og dokumentation af enhver art til brug for tilsynet med overholdelse af stk. 1 og regler fastsat i medfør af stk. 2, 6 og 7, § 9 æ og § 9 å, stk. 3.
Stk. 9. Miljøministeren fastsætter regler om, hvordan og i hvilken form oplysningerne efter stk. 6-8 skal afgives.« 10. I § 9 y, stk. 1, indsættes efter »markedsføre«: »fiskeredskaber, der indeholder plast,«, og efter »person- og varebiler,« indsættes: »drikkevarebeholdere, drikkebægre, balloner, vådservietter og filtre til tobaksvarer af engangsplast,«.
 11. I § 9 y, stk. 2, indsættes efter »angår«: » fiskeredskaber, der indeholder plast,«, og efter »person- og varebiler,« indsættes: »drikkevarebeholdere, drikkebægre, balloner, vådservietter og filtre til tobaksvarer af engangsplast,«.
 12. I § 9 z, stk. 1, indsættes efter »efter«: »§ 9 h, stk. 1,«, og efter »§ 9 q, stk. 1,« indsættes: »§ 9 s, stk. 1, § 9 t, stk. 1,«.
 13. I § 9 z, stk. 2, indsættes efter »medfør af«: »§ 9 h, stk. 9-11,«, »§ 9 p, stk. 8-11« ændres til: »§ 9 p, stk. 9-12, § 9 r, stk. 4 og 5«, og »§ 9 s, stk. 1 og 2« ændres til: »§ 9 s, stk. 9-11, § 9 t, stk. 6-8«.
 14. I § 9 æ, stk. 1, indsættes efter »importører af«: »fiskeredskaber, der indeholder plast, af«, og efter »person- og varebiler« indsættes: », af drikkevarebeholdere, drikkebægre, balloner, vådservietter og filtre til tobaksvarer af engangsplast«.
 15. I § 9 ø, stk. 1, nr. 1, indsættes efter »efter«: »§ 9 h, stk. 5,«, og efter »§ 9 r, stk. 1,« indsættes: § 9 s, stk. 5,«.
 16. I § 9 ø, stk. 1, nr. 2, indsættes efter »efter«: »§ 9 h, stk. 1,«, efter »§ 9 q, stk. 1,« indsættes: »§ 9 s, stk. 1, § 9 t, stk. 1,«, efter »importør« indsættes: »af fiskeredskaber, der indeholder plast,«, efter »person- og varebiler« indsættes: », af drikkevarebeholdere og drikkebægre af engangsplast«, efter »i form af« indsættes: »udtjente fiskeredskaber, der indeholder plast,«, og efter »udtjente person- og varebiler,« indsættes: »drikkevarebeholdere og drikkebægre af engangsplast,«.
 17. I § 9 ø, stk. 1, nr. 6, indsættes efter »jf. § 9 æ,«: »hvilke redskaber der henhører under kategorier af fiskeredskaber, der indeholder plast,«, og efter »emballage,« indsættes: »hvilke produkter der henhører under kategorier af drikkevarebeholdere, drikkebægre, balloner, vådservietter og filtre til tobaksvarer af engangsplast,«.
 18. § 9 ø, stk. 1, nr. 7, affattes således:
»7) indhente oplysninger efter regler udstedt i medfør af § 9 h, stk. 9-11, § 9 n, stk. 2-4, § 9 p, stk. 9-12, § 9 r, stk. 4 og 5, § 9 s, stk. 9-11, § 9 t, stk. 6-8, og § 9 x, stk. 5, 6 og 8, «.« 19. I § 9 å, stk. 1, indsættes efter »henhold til«: »§ 9 h, stk. 1,«, og efter »§ 9 q, stk. 1,« indsættes: »§ 9 s, stk. 1, § 9 t, stk. 1,«.
 20. I § 9 å, stk. 2, indsættes efter »henhold til«: »§ 9 h, stk. 1 og 9-11,«, »§ 9 p, stk. 1 og 8-11« ændres til: »§ 9 p, stk. 1 og 9-12«, efter »§ 9 r, stk. 2,« indsættes: » 4 og 5,«, »§ 9 s, stk. 1 og 2,« ændres til: »§ 9 s, stk. 1 og 9-11, § 9 t, stk. 1 og 6-8,«.
 21. I § 9 å, stk. 3, 1. pkt., indsættes efter »importører af«: »fiskeredskaber, der indeholder plast,«, og efter »person- og varebiler,« indsættes: »drikkevarebeholdere, drikkebægre, balloner, vådservietter og filtre til tobaksvarer af engangsplast,«.
 22. I § 45, stk. 6, 2. pkt., indsættes efter »importører af«: »fiskeredskaber, der indeholder plast,«, efter »emballerede produkter« indsættes: », drikkevarebeholdere og drikkebægre af engangsplast,«, efter »for affald af emballage fra private husholdninger« indsættes: », for affald af drikkevarebeholdere og drikkebægre af engangsplast fra private husholdninger, for udtjente fiskeredskaber, der indeholder plast, fra private husholdninger«.
 23. I § 110, stk. 1, nr. 3, udgår »§ 9 h og«.
§ 2 Stk. 1. Loven træder i kraft den 1. juli 2021.
 Stk. 2. Regler fastsat i medfør af § 9 s i lov om miljøbeskyttelse, jf. lovbekendtgørelse nr. 1218 af 25. november 2019, som ændret ved lov nr. 807 af 9. juni 2020, forbliver i kraft, indtil de ophæves eller afløses af forskrifter udstedt i medfør af denne lov.
 Stk. 3. Reglerne for det udvidede producentansvar for filtre til tobaksvarer i § 9 t, stk. 1, som affattet ved denne lovs § 1, nr. 9, har virkning fra den 5. januar 2023.
 Stk. 4. Reglerne for det udvidede producentansvar for fiskeredskaber, der indeholder plast, i § 9 h, stk. 1, drikkevarebeholdere og drikkebægre af engangsplast i § 9 s, stk. 1, og balloner og vådservietter af engangsplast i § 9 t, stk. 1, samt regler om tilbagetagningsordninger i § 45, stk. 6, 2 pkt., som affattet ved denne lovs § 1, nr. 2, 8, 9 og 22, har virkning fra den 31. december 2024.
Bemærkninger til lovforslaget Lovforslaget indeholder forslag til ændring af lov om miljøbeskyttelse jf. lovbekendtgørelse nr. 1218 af 25. november 2019 (herefter miljøbeskyttelsesloven).
Lovforslaget indeholder i alt tre nye udvidede producentansvarsordninger.
En ordning for fiskeredskaber, der indeholder plast, en ordning for drikkevarebeholdere og drikkebægre af engangsplast, der ikke er emballage, og en ordning for balloner, vådservietter og filtre til tobaksvarer af engangsplast.
Herudover indeholder lovforslaget hjemmel til at stille supplerende krav til afholdelse og fordeling af omkostninger forbundet med oprydning af henkastet affald fra visse emballager af engangsplast under den eksisterende udvidede producentansvarsordning for emballage.
 Lovforslaget indeholder hovedsageligt bemyndigelser til ministeren til at fastsætte de detaljerede regler for de nye udvidede producentansvarsordninger i overensstemmelse med kravene hertil i Europa-Parlamentets og Rådets direktiv 2019/904/EU af 5. juni 2019 om reduktion af visse plastprodukters miljøpåvirkning (engangsplastdirektivet). Hermed følges systematikken i de øvrige producentansvarsordninger i miljøbeskyttelsesloven.
Lovforslaget har til formål at gennemføre artikel 8 i engangsplastdirektivet, som indeholder krav om udvidede producentansvarsordninger for nogle af de plastprodukter, der er hyppigst fundne på strande i EU, med det formål at forebygge og reducere disse plastprodukters miljøpåvirkning, og fremme omstillingen til en cirkulær økonomi.
Det drejer sig om fiskeredskaber, der indeholder plast, og en række engangsplastprodukter i form af fødevare- og drikkevarebeholdere, drikkebægre, letvægtsplastbæreposer, indpakningsposer og folier, vådservietter, balloner og filtre til tobaksvarer.
 Engangsplastdirektivet, som er optaget som bilag til lovforslaget, skal være gennemført i national ret den 3. juli 2021, dog således at reglerne om udvidet producentansvar på filtre til tobaksvarer finder anvendelse senest den 5. januar 2023 og for de øvrige plastprodukter senest den 31. december 2024.
2. Lovforslagets baggrund Udvidet producentansvar indebærer, at producenterne af bestemte produkter skal tage ansvaret for deres produkter, når de bliver til affald.
Det betyder i praksis, at producenterne pålægges ansvaret for håndteringen af affaldet, herunder indsamling, sortering og endelig behandling.
Producenters ansvar kan enten opfyldes ved, at producenterne bærer det finansielle ansvar for affaldshåndteringen, eller ved at de bærer både det finansielle og organisatoriske ansvar.
Producenter kan vælge at opfylde deres ansvar enten individuelt eller kollektivt.
I Danmark løftes de eksisterende udvidede producentansvar kollektivt af producenterne gennem kollektive ordninger.
Hensigten med at overlade ansvaret for affaldshåndteringen til producenterne er at skabe et incitament til udvikling af mere miljøvenlige produkter.
Dette kan for eksempel være ved at sørge for, at produkterne indeholder genanvendte materialer, er holdbare og let kan repareres, eller at de, når de er blevet til affald, er egnede til forberedelse med henblik på genbrug eller genanvendelse i overensstemmelse med affaldshierarkiet.
Dermed er udvidet producentansvar et vigtigt element i den cirkulære økonomi og tankegang.
Reglerne for udvidede producentansvarsordninger er i dag som helhed fastsat i miljøbeskyttelsesloven med tilhørende bekendtgørelser for hvert produktområde, der er omfattet af et udvidet producentansvar.
Reglerne udgør implementering af fire EU-direktiver for produktområderne; batterier (direktiv 2006/66/EF), biler (direktiv 2000/53/EF), elektronik (direktiv 2012/19/EU) og emballage (direktiv 1994/62/EF).
 De nye producentansvarsordninger efter engangsplastdirektivets artikel 8 skal udarbejdes i henhold til artikel 8 og 8 a, i Europa-Parlamentets og Rådets direktiv 2008/98/EF af 19. november 2008 om affald som ændret ved Europa-Parlamentets og Rådets direktiv 2018/851/EU af 30. maj 2018 om ændring af direktiv 2008/98/EF om affald (herefter affaldsdirektivet).
Affaldsdirektivets artikel 8 a indeholder en række minimumskrav, som finder anvendelse på alle ordninger for udvidet producentansvar.
Disse minimumskrav har til hensigt at sikre effektiv administration og gennemsigtighed i ordninger for udvidet producentansvar.
Derudover er det hensigten med minimumskravene, at de bidrager til at nedbringe administrative omkostninger, forbedre resultaterne ved affaldshåndteringen, samt sikre lige konkurrencevilkår, herunder for store og små producenter.
Minimumskravene regulerer på detaljeret vis en lang række aspekter vedrørende udvidet producentansvar, og kravene kan overordnet opdeles i fem kategorier.
Den første kategori vedrører rolle- og ansvarsfordelingen under ordningen, som fokuserer på at sikre, at roller og ansvar nøje fastlægges for involverede aktører.
Den anden kategori vedrører oplysning af affaldsindehavere og fokuserer på at sikre, at affaldsindehaverne bliver informeret om affaldsforebyggelse, indsamlingsordninger og forebyggelse af henkastet affald.
Den tredje kategori af krav vedrører selve driften af ordningen, hvortil der stilles krav til bl.a. den økonomiske forvaltning, dataindberetning og offentlig tilgængeliggørelse af oplysninger.
Den fjerde kategori vedrører omkostninger under ordningen, hvori der fastsættes et udgangspunkt om, at producenter skal dække alle nødvendige omkostninger forbundet med særskilt indsamling af affald, oplysningstiltag til affaldsindehavere og dataindberetning.
Den femte kategori af krav vedrører håndhævelse af og tilsyn med ordningen.
 I tillæg til affaldsdirektivets minimumskrav til producentansvarsordninger i artikel 8 og 8 a, fastsætter engangsplastdirektivets artikel 8 endvidere krav om, at producenter af engangsplastprodukter skal dække omkostninger i forbindelse med oprydning af henkastet affald fra engangsplastprodukterne og indsamling af affald fra produkterne, som kasseres i offentlige indsamlingssystemer (skraldespande i det offentlige rum). Formålet med dette er at forebygge og reducere mængden af henkastet affald fra disse engangsplastprodukter, der ellers er tilbøjelige til at ende som henkastet affald til skade for miljøet, herunder især havmiljøet.
Miljøministeriet har i forbindelse med implementeringen af engangsplastdirektivet nedsat en interessentgruppe, som løbende holdes orienteret.
Interessentgruppen består af Branchen for kaffe- og convenienceløsninger, Bryggeriforeningen, Coop Danmark A/S, COWI, DAKOFA, Danmarks Fiskeriforening, Danmarks Naturfredningsforening, Danmarks Restauranter og Cafeer, Dansk Affaldsforening, Dansk Erhverv, Dansk Industri, Dansk Retur System, Danske Havne, Deloitte, De Samvirkende Købmænd, Horesta, Kommunernes Landsforening, Landbrug & Fødevarer, Mærkevareleverandørerne, Plastic Change, Plastindustrien, Rådet for Grøn Omstilling, Tobaksproducenterne og WWF Verdensnaturfonden.
Derudover har regeringen nedsat et Samarbejdsforum for producentansvar (SAF) med hertil hørende arbejdsgrupper, som skal komme med anbefalinger til den konkrete implementering.
SAF består af KL, Dansk Affaldsforening, Dansk Industri, Dansk Erhverv og Landbrug & Fødevarer.
Det er hensigten, at de nærmere regler om producentansvar indarbejdes i en eller flere bekendtgørelser.
For den del af engangsplastprodukterne, der samtidig udgør emballage, er det hensigten, at reglerne herom udmøntes ved ændring af bekendtgørelse nr. 1455 af 7. december 2015 om visse krav til emballager (herefter emballagebekendtgørelsen).
3. Lovforslagets hovedpunkter 3.1. Implementering af udvidet producentansvar for fiskeredskaber, der indeholder plast 3.1.1. Producentansvarets roller og ansvarsfordeling 3.1.1.1. Gældende national ret; miljøbeskyttelsesloven og havmiljøloven Miljøbeskyttelseslovens gældende § 9 h indeholder en overordnet bemyndigelse for miljøministeren til at fastsætte regler om producentansvar.
Bemyndigelsen er ikke udnyttet, da bestemmelsen ikke indeholder tilstrækkelig hjemmel til at regulere de eksisterende udvidede producentansvarsordninger for batterier, biler, elektronik og emballage.
Disse ordninger er i stedet reguleret i miljøbeskyttelseslovens §§ 9 i  9 å.
Udtjente fiskeredskaber, der indeholder plast, håndteres i dag enten som genanvendeligt affald eller som forbrændingsegnet eller deponeringsegnet affald.
Udtjente fiskeredskaber indgår i forskellige affaldssystemer afhængigt af, om der er tale om redskaber, som hhv. erhvervsfiskere, fritidsfiskere eller lystfiskere anvender.
Udtjente redskaber fra erhvervsfiskere og fritidsfiskere vil typisk indgå i affaldssystemer på havnene.
Her skal skibe aflevere udtjente fiskeredskaber til modtagefaciliteter, som stilles til rådighed af havnen.
Med hjemmel i § 24 i lov nr. 1165 af 25. november 2019 om beskyttelse af havmiljøet (herefter havmiljøloven) har miljøministeren fastsat regler om havnenes etablering af ordninger til modtagelse af affald mv. fra skibe og om skibenes pligt til at aflevere affald til disse ordninger i havnen.
Reglerne er fastsat i bekendtgørelse nr. 1396 af 25. november 2016 om modtagefaciliteter for affald fra skibe, om skibes aflevering af affald og havnes affaldsplaner (herefter modtagebekendtgørelsen). Modtagelse og håndtering af fiskeredskaberne i havnene finansieres gennem havneafgiften, som opkræves af havnen fra havnebrugerne, jf. havmiljølovens § 55, stk. 2.
En del af de udtjente fiskeredskaber, herunder særligt den del der stammer fra lystfiskerne, indgår i de kommunale affaldssystemer.
Her kan de udtjente fiskeredskaber, der indeholder plast, udgøre husholdningsaffald som indsamles og håndteres af kommunerne som del af plastaffaldet i medfør af miljøbeskyttelseslovens § 45, stk. 1-5, og regler udstedt i medfør heraf.
De nærmere regler for kommunernes indsamlingsordninger er fastsat i bekendtgørelse nr. 2159 af 9. december 2020 om affald (herefter affaldsbekendtgørelsen) og bekendtgørelse nr. 2097 af 14. december 2020 om affaldsregulativer, -gebyrer og aktører m.v. (herefter affaldsaktørbekendtgørelsen). I medfør af affaldsbekendtgørelsen har kommunerne pligt til som udgangspunkt at sikre særskilt indsamling og høj reel genanvendelse af plast fra husholdninger.
Den kommunale indsamling af plastaffald, herunder også fiskeredskaberne, der indeholder plast, fra husholdninger er finansieret gennem affaldsgebyret, jf. miljøbeskyttelseslovens § 48. De udtjente fiskeredskaber, der indeholder plast, fra husholdninger og erhverv, kan desuden afleveres på de kommunale genbrugspladser, som kommunerne har pligt til at give adgang til efter regler udstedt i medfør af miljøbeskyttelseslovens § 45, stk. 2, nr. 3. Bestemmelsen om adgang til genbrugspladser er udmøntet i affaldsbekendtgørelsen vedrørende husholdningers adgang, og i affaldsaktørbekendtgørelsen vedrørende virksomheders adgang.
Indsamlingen på de kommunale genbrugspladser finansieres også gennem affaldsgebyret, jf. miljøbeskyttelseslovens § 48.
Fiskeredskaber, der indeholder plast, kan desuden udgøre genanvendeligt erhvervsaffald, som kommunerne ikke har ansvaret for, jf. miljøbeskyttelseslovens § 44. De affaldsproducerende virksomheder har selv ansvaret for denne del af de udtjente fiskeredskaber, der indeholder plast.
Virksomheder skal håndtere deres affald i overensstemmelse med affaldsbekendtgørelsens og affaldsaktørbekendtgørelsens regler herom.
Det fremgår af affaldsbekendtgørelsens kapitel 9, at virksomheder har pligt til at sortere deres affald og sikre, at plastaffald forberedes med henblik på genbrug, genanvendes eller anvendes til anden endelig materialenyttiggørelse.
Indsamling og håndtering af genanvendeligt erhvervsaffald, herunder genanvendeligt erhvervsplastaffald, varetages af registrerede og godkendte affaldsoperatører efter nærmere aftale med virksomhederne.
Betalingen for indsamling og håndtering af erhvervsaffald sker i dag for virksomhedens egen regning.
3.1.1.2. Gældende EU-ret; engangsplastdirektivet og affaldsdirektivet Engangsplastdirektivets artikel 8, stk. 8, 1. afsnit, medfører, at der skal etableres en ordning for udvidet producentansvar for alle fiskeredskaber, der indeholder plast, og som markedsføres i Danmark i henhold til affaldsdirektivets artikel 8 og 8 a.
Det drejer sig om mange forskellige typer af fiskeredskaber som for eksempel trawl, net, bundgarn og andre garn, ruser, tejner, fiskeliner, flydere og bøjer m.m., såfremt de indeholder plast.
 Producentansvarsordningerne skal være gennemført senest den 31. december 2024. Engangsplastdirektivet forpligter derudover i artikel 8, stk. 8, 2. afsnit, medlemsstaterne til at fastlægge et nationalt minimumsmål for den årlige indsamling af udtjente fiskeredskaber, der indeholder plast, til genanvendelse.
 En ordning for udvidet producentansvar defineres som et sæt af foranstaltninger truffet af medlemsstaterne for at sikre, at producenter og importører af produkter bærer det finansielle ansvar eller det finansielle og organisatoriske ansvar for håndteringen af affaldsfasen i et produkts livscyklus, jf. affaldsdirektivets artikel 3, nr. 21.
 Efter affaldsdirektivets artikel 8 a, stk. 1, skal medlemsstaterne sikre, at roller og ansvarsområder er nøje fastlagt for de forskellige aktører under en udvidet producentansvarsordning, jf. litra a), at der fastlægges affaldshåndteringsmål i overensstemmelse med affaldshierarkiet, jf. litra b) samt at der sker ligebehandling af producenter af produkter uanset deres oprindelse eller størrelse, og uden at der pålægges en uforholdsmæssig stor regelbyrde på producenter, der fremstiller produkter i små mængder, jf. litra d).
I relation til det udvidede producentansvar for fiskeredskaber, der indeholder plast, omfatter producentbegrebet for det første enhver fysisk eller juridisk person, der er etableret i en medlemsstat, og som uanset den anvendte salgsteknik, herunder via aftaler om fjernsalg, professionelt fremstiller, påfylder, sælger eller importerer og i den pågældende medlemsstat markedsfører fiskeredskaber, der indeholder plast, jf. engangsplastdirektivets artikel 3, nr. 11, litra a.
Med markedsføring skal forstås den første tilgængeliggørelse af et produkt på en medlemsstats marked, dvs. levering af et produkt med henblik på distribution, forbrug eller anvendelse på en medlemsstats marked som led i erhvervsvirksomhed, hvad enten det sker mod eller uden vederlag, jf. engangsplastdirektivets artikel 3, nr. 6 og 7.
 Dernæst omfatter producentbegrebet enhver fysisk eller juridisk person, der er etableret i en medlemsstat eller et tredjeland, og som via aftaler om fjernsalg direkte til private husstande eller til andre brugere end private husstande professionelt i en anden medlemsstat sælger fiskeredskaber, der indeholder plast, jf. engangsplastdirektivets artikel 3, nr. 11, litra b.
 Undtaget fra producentbegrebet er personer, der driver fiskeri som defineret i artikel 4, nr. 28 i Europa-Parlamentets og Rådets forordning (EU) nr. 1380/2013. Derudover fremgår det af engangsplastdirektivet, at producentbegrebet, af hensyn til proportionalitet, ikke bør omfatte fiskerne selv og ikke-industrielle producenter af fiskeredskaber, der indeholder plast, jf. engangsplastdirektivets betragtning nr. 25.
3.1.1.3. Ministeriets overvejelser og den foreslåede ordning Engangsplastdirektivet medfører, at der skal indføres udvidet producentansvar for fiskeredskaber, der indeholder plast.
Derved pålægges producenter ansvar for håndteringen af udtjente fiskeredskaber, samt de økonomiske omkostninger herved.
Det er Miljøministeriets vurdering, at den gældende miljøbeskyttelseslovs § 9 h ikke er tilstrækkelig hjemmel til at gennemføre ordninger for udvidet producentansvar i overensstemmelse med EU-retten, herunder ordningen for fiskeredskaber, der indeholder plast.
For de eksisterende producentansvarsordninger er der i stedet indsat bestemmelser herom i lovens §§ 9 i  9 å, og bemyndigelsen i § 9 h er således i dag ikke udnyttet.
 Bestemmelsen i § 9 h foreslås derfor ophævet og erstattet med en ny bestemmelse om udvidet producentansvar for fiskeredskaber, der indeholder plast.
 Det grundlæggende formål med udvidede producentansvarsordninger er, at producenter og importører for egen regning varetager tilbagetagning og håndtering af den mængde affald, som svarer til producentens og importørens markedsførte mængde af de pågældende produkter.
 Det foreslås derfor med en ny § 9 h, stk. 1, at producenter og importører af fiskeredskaber, der indeholder plast, forholdsmæssigt i forhold til deres markedsandel for egen regning skal foranstalte tilbagetagning og særskilt håndtering af udtjente fiskeredskaber, der indeholder plast, medmindre der er fastsat andre regler i medfør af lovens § 44 og § 45, stk. 2, og § 24 i lov om beskyttelse af havmiljøet.
Henvisningen til § 44 og § 45 i miljøbeskyttelsesloven og § 24 i havmiljøloven i den foreslåede bestemmelse vil betyde, at det vil være muligt at bevare havnenes og kommunernes indsamlingsordninger samtidigt med, at der indføres udvidet producentansvar for fiskeredskaber, der indeholder plast.
Uden henvisningen vil opgaven med at indsamle udtjente fiskeredskaber, og dermed også kompetencen til at etablere indsamlingsordninger, alene ligge hos producenter og importører af fiskeredskaber.
Havnene og kommunerne vil fortsat have ansvar for indsamling og håndtering af øvrigt affald, der ikke er omfattet af producentansvar, og det vurderes at ville medføre uhensigtsmæssige parallelle indsamlingsordninger, såfremt fiskeredskaber, der indeholder plast, kun kan indsamles af producenter og importører.
I forlængelse af forslaget om at bibeholde den affaldsindsamling, der i dag foretages i kommuner, foreslås det samtidig, at gøre det muligt for producenter og importører at tage deres egne udtjente fiskeredskaber, der indeholder plast, retur fra husholdninger.
Dette nødvendiggør ændring af reglerne, da udgangspunktet er, at når en kommunal indsamlingsordning er etableret, må indsamling af det af ordningen omfattede affald kun finde sted ved kommunens foranstaltning eller bemyndigelse, jf. miljøbeskyttelseslovens § 45, stk. 3. Det foreslås derfor, at der indføres en undtagelse i lovens § 45, stk. 6, således at producenter og importører af fiskeredskaber, der indeholder plast, får mulighed for at etablere deres egne tilbagetagningsordninger parallelt med de kommunale indsamlingsordninger.
Tilsvarende gælder for producenter og importører under de eksisterende udvidede producentansvarsordninger, jf. lovens § 45, stk. 6.
 Den nærmere udmøntning af producenternes egne tilbagetagningsordninger i medfør af den nye foreslåede ændring af lovens § 45, stk. 6, vil herefter skulle fastlægges på bekendtgørelsesniveau, således at der undgås ineffektive løsninger i indsamlingsleddet, hvor fiskeredskaber, der indeholder plast, indsamles af flere forskellige aktører ved husholdningerne.
I forlængelse af forslaget om at bibeholde den affaldsindsamling, der i dag foretages i havnene, foreslås det tilsvarende at gøre det muligt for producenter og importører at tage deres egne udtjente fiskeredskaber, der indeholder plast, retur fra fiskere og skibe.
I medfør af havmiljølovens § 24 er der i dag fastsat regler i modtagebekendtgørelsen, som forpligter skibe til at sørge for, at alt affald afleveres til havnens modtagefacilitet.
Det er hensigten at indføre en undtagelse i bekendtgørelsen, så producenter og importører af fiskeredskaber, der indeholder plast, også får mulighed for at etablere deres egne tilbagetagningsordninger i havnene parallelt med havnenes indsamlingsordninger.
 Det udvidede producentansvar for fiskeredskaber, der indeholder plast, gælder efter engangsplastdirektivet for udtjente fiskeredskaber, der indeholder plast, som stammer fra både husholdninger og fra erhverv, og det foreslås derfor med bestemmelsen i § 9 h, stk. 1, at producenter og importører forpligtes til at finansiere og/eller tilbagetage og affaldshåndtere alle udtjente fiskeredskaber, der indeholder plast, uanset om det stammer fra husholdninger eller erhverv.
Det foreslås dog med bestemmelsen i § 9 h, stk. 7, at miljøministeren kan fastsætte regler om, at producenters og importørers affaldshåndteringsforpligtelse for erhvervsaffald, der stammer fra udtjente fiskeredskaber, kan overdrages til den erhvervsdrivende virksomhed, såfremt virksomheden selv ønsker at være ansvarlig for håndteringen af sine udtjente fiskeredskaber, der indeholder plast.
Forslaget følger af den gældende organisering af affaldssektoren, hvor genanvendeligt affald, herunder fiskeredskaber, der indeholder plast, er konkurrenceudsat, jf. miljøbeskyttelseslovens § 44. Dette er således relevant for den del af erhvervsaffaldet, der ikke i dag afleveres efter reglerne i modtagebekendtgørelsen.
Det er samlet set hensigten, at det udvidede producentansvar for fiskeredskaber, der indeholder plast, tager udgangspunkt i den til enhver tid gældende organisering af affaldssektoren, jf. politisk aftale om organisering af affaldssektoren (2007), Klimaplan for en grøn affaldssektor og cirkulær økonomi (2020), National plan for forebyggelse og håndtering af affald (2020-2032) samt organiseringen af de øvrige udvidede producentansvarsordninger.
Dette med henblik på at sikre en strømlinet affaldssektor med klar rolle- og ansvarsfordeling, som dermed også er enkel at forstå og benytte for affaldsindehavere, samt føre kontrol og tilsyn med for tilsynsmyndighederne.
Engangsplastdirektivets definition af producent medfører, at pligten til udvidet producentansvar påhviler den virksomhed, som er ansvarlig for den første tilgængeliggørelse (markedsføring) af fiskeredskaber, der indeholder plast, på det danske marked.
Derudover påhviler pligten til udvidet producentansvar den udenlandske virksomhed, som sælger fiskeredskaber, der indeholder plast, i Danmark via fjernsalg.
 Det er derfor følgende aktører (i forslaget til ny § 9 h benævnt producent og importør) som pålægges det udvidede producentansvar for fiskeredskaber, der indeholder plast, i Danmark:
  Personer, som enten fremstiller, påfylder, sælger eller importerer fiskeredskaber, der indeholder plast, og som markedsfører fiskeredskaberne i Danmark.
  Personer, der er etableret i en medlemsstat eller et tredjeland, og som via aftaler om fjernsalg direkte til private husstande eller til andre brugere end private husstande professionelt i en anden medlemsstat sælger fiskeredskaber, der indeholder plast.
Undtaget herfra er dog personer, der driver fiskeri som defineret i artikel 4, nr. 28, i Europa-Parlamentets og Rådets forordning (EU) nr. 1380/2013. Undtaget er endvidere fiskerne selv og ikke-industrielle producenter af fiskeredskaber, der indeholder plast.
Dette vil fremgå af den bekendtgørelse, der skal udmønte producentansvarsordningen.
Det vurderes at være hensigtsmæssigt, at miljøministeren gives mulighed for at fastsætte regler, der sikrer, at producenter og importører, der markedsfører meget små mængder af fiskeredskaber, der indeholder plast, i Danmark, ikke bliver underlagt uforholdsmæssigt store administrative og økonomiske byrder.
Dette er i overensstemmelse med affaldsdirektivets artikel 8 a, stk. 1, litra d, hvorefter der ikke må lægges en uforholdsmæssig stor regelbyrde på producenter, herunder små og mellemstore virksomheder, der fremstiller produkter i små mængder.
Det foreslås derfor, at miljøministeren kan fastsætte regler om, at producenter og importører af fiskeredskaber, der indeholder plast, undtages fra visse forpligtelser efter loven eller regler udstedt i medfør heraf, hvis mængden af fiskeredskaber, som den pågældende producent eller importør har markedsført, og affald heraf, ikke overstiger en fastsat årlig bagatelgrænse, jf. den foreslåede § 9 h, stk. 2. Det er ikke hensigten, at bagatelgrænsen vil kunne indebære, at producenter og importører undtages fra at skulle registreres som producent eller importør, eller fra at give oplysning om blandt andet markedsførte mængder.
En eventuel bagatelgrænse vil blive udformet således, at den ikke indebærer statsstøtte.
Miljøministeriet har igangsat en analyse af, hvorvidt en bagatelgrænse er relevant i forbindelse med udmøntningen og i så fald i hvilket omfang.
Dette vil blive adresseret nærmere med udmøntningen på bekendtgørelsesniveau.
3.1.2. Oplysning af affaldsindehavere 3.1.2.1. Gældende national ret; miljøbeskyttelsesloven Miljøbeskyttelseslovens gældende § 9 h indeholder en overordnet bemyndigelse for miljøministeren til at fastsætte regler om producentansvar.
Bemyndigelsen er ikke udnyttet, da bestemmelsen ikke indeholder tilstrækkelig hjemmel til at regulere de eksisterende udvidede producentansvarsordninger for batterier, biler, elektronik og emballage.
Disse ordninger er i stedet reguleret i miljøbeskyttelseslovens §§ 9 i  9 å.
3.1.2.2. Gældende EU-ret; engangsplastdirektivet og affaldsdirektivet Det fremgår af affaldsdirektivets artikel 8 a, stk. 2, 1. pkt., at medlemsstaterne skal træffe de nødvendige foranstaltninger til at sikre, at affaldsindehavere bl.a. oplyses om tiltag til affaldsforebyggelse, genbrug og forberedelse med henblik på genbrug, tilbagetagnings- og indsamlingssystemer og om bekæmpelse af henkastning af affald.
Derudover følger det af affaldsdirektivets artikel 8 a, stk. 2, 2. pkt., at medlemsstaterne skal træffe foranstaltninger for at give affaldsindehavere incitamenter til at leve op til deres ansvar for at aflevere deres affald i de eksisterende særskilte indsamlingssystemer.
Derudover indeholder engangsplastdirektivet krav til oplysning af brugere, som supplerer affaldsdirektivets krav hertil.
Der er tale om krav der i høj grad overlapper affaldsdirektivets krav, men engangsplastdirektivets krav er dog i højere grad målrettet problemer vedrørende henkastning af affald.
Det fremgår af engangsplastdirektivets artikel 10, at medlemsstaterne skal træffe foranstaltninger til at oplyse forbrugere og fremme ansvarlig forbrugeradfærd med henblik på at reducere henkastet affald fra produkter, der er omfattet af direktivet, og at medlemsstaterne skal træffe foranstaltninger med henblik på at oplyse brugerne af fiskeredskaber, der indeholder plast, om: a) de tilgængelige genbrugelige alternativer, genbrugssystemer og affaldshåndteringsmuligheder samt bedste praksis for ansvarlig affaldshåndtering, og b) den belastning på miljøet, navnlig havmiljøet, som henkastet affald og anden uhensigtsmæssig affaldsbortskaffelse af disse udtjente fiskeredskaber, der indeholder plast, medfører.
3.1.2.3. Ministeriets overvejelser og den foreslåede ordning Med hensyn til forslaget om at ophæve den gældende lovs § 9 h og erstatte den med en ny bestemmelse om producentansvar for fiskeredskaber, der indeholder plast, henvises til pkt. 3.1.1.3.
 Det foreslås med bestemmelsen i § 9 h, stk. 9, at miljøministeren bemyndiges til at fastsætte regler om producenters og importørers pligt til at oplyse brugere af fiskeredskaber, der indeholder plast, om producenters og importørers pligt til at indsamle særskilt, hvilke aktuelle indsamlingsordninger, der er tilgængelige for affaldsindehaveren, samt om bekæmpelse af henkastning af udtjente fiskeredskaber, der indeholder plast.
 Det er hensigten at fastsætte de nærmere regler om producenters og importørers oplysningspligt over for brugere af fiskeredskaber, der indeholder plast, om korrekt afskaffelse af udtjente fiskeredskaber og om konsekvenserne ved at henkaste fiskeredskaber, der indeholder plast, i naturen og havmiljøet mv. i bekendtgørelsesform.
De nærmere regler forventes i overensstemmelse med affaldsdirektivets artikel 8 a, stk. 2, og engangsplastdirektivets artikel 10 at vedrøre krav til at oplyse brugerne om, at fiskeredskaber, der indeholder plast, skal indsamles særskilt som plastaffald og ikke i restaffaldet, information om hvor brugeren har mulighed for at komme af med affaldet, herunder information om særlige tilbagetagningsordninger eller indsamlingsordninger, der etableres af producenter og importører, eller for eksempel særlige beholdere på havne.
Det forventes, at reglerne udformes således, at oplysningspligten kan opfyldes igennem f.eks. udarbejdelse af informationsmaterialer, brugsanvisninger eller direkte på salgssteder.
3.1.3. Drift af ordningen 3.1.3.1. Gældende national ret; miljøbeskyttelsesloven Miljøbeskyttelseslovens gældende § 9 h indeholder en overordnet bemyndigelse for miljøministeren til at fastsætte regler om producentansvar.
Bemyndigelsen er ikke udnyttet, fordi bestemmelsen ikke indeholder tilstrækkelig hjemmel til at regulere de eksisterende udvidede producentansvarsordninger for batterier, biler, elektronik og emballage.
Disse ordninger er i stedet reguleret i miljøbeskyttelseslovens §§ 9 i  9 å.
3.1.3.2. Gældende EU-ret; engangsplastdirektivet og affaldsdirektivet Affaldsdirektivets artikel 8 a, stk. 3, fastsætter en række krav til driften af det udvidede producentansvar, hvad enten det varetages af producenten selv, eller af en kollektiv ordning på vegne af producenten.
Der stilles således krav om at sikre, at producenten eller dennes kollektive ordning har et klart defineret geografisk, produktmæssigt og materialemæssigt dækningsområde, uden at dette begrænses til de dækningsområder, hvor indsamlingen og håndteringen af affald er mest rentabel, jf. stk. 3, litra a.
Derudover skal der sikres en passende adgang til affaldsindsamlingsordninger inden for de områder, der er omhandlet i litra a, jf. stk. 3, litra b.
Derudover stilles der i stk. 3, litra c, krav til finansiering af ansvaret, hvor det skal sikres, at producenten eller dennes kollektive ordning råder over de nødvendige finansielle eller finansielle og organisatoriske midler til at opfylde sine forpligtelser vedrørende udvidet producentansvar.
Der skal indføres en passende mekanisme for egenkontrol, der, hvor det er relevant, støttes af regelmæssige uafhængige revisioner for at vurdere dels producentens eller dennes kollektive ordnings økonomiske forvaltning, herunder overholdelse af kravene fastlagt i affaldsdirektivets artikel 8 a, stk. 4, litra a og b, som vedrører producenternes afholdelse af omkostninger under ordningen, og dels kvaliteten af de indsamlede og rapporterede data i overensstemmelse med affaldsdirektivets artikel 8 a, stk. 1, litra b, og med kravene i forordning (EF) nr. 1013/2006, jf. stk. 3, litra d.
Der stilles endeligt i stk. 3, litra e, første led, krav til oplysningspligt i forbindelse med ansvaret.
Herefter skal producenten eller dennes kollektive ordning gøre oplysninger om opfyldelse af målene for affaldshåndtering offentligt tilgængelige.
Det drejer sig om de nationale affaldshåndteringsmål, som medlemsstaterne har pligt til at fastsætte efter artikel 8 a, stk. 1, litra b.
I relation til fiskeredskaber, der indeholder plast, skal der fastlægges et nationalt minimumsmål for den årlige indsamling af udtjente fiskeredskaber til genanvendelse, jf. engangsplastdirektivets artikel 8, stk. 8, 2. afsnit.
3.1.3.3. Ministeriets overvejelser og den foreslåede ordning 3.1.3.3.1. Tildelingsordningen Med hensyn til forslaget om at ophæve den gældende lovs § 9 h og erstatte den med en ny bestemmelse om producentansvar for fiskeredskaber, der indeholder plast, henvises til pkt. 3.1.1.3 i lovforslagets almindelige bemærkninger.
Det foreslås med bestemmelsen i § 9 h, stk. 5, at miljøministeren bemyndiges til at kunne fastsætte regler om en tildelingsordning for fiskeredskaber, der indeholder plast omfattet af § 9 h, stk. 1, som indsamles i havne eller kommunale indsamlingsordninger, herunder om den geografiske fordeling mellem producenter og importører og det produktmæssige og materialemæssige dækningsområde.
Derudover foreslås det, at ministeren kan fastsætte nærmere regler om øvrige forhold omkring indsamling og sortering af udtjente fiskeredskaber, der indeholder plast, jf. § 9 h, stk. 5.
Den foreslåede bestemmelse vil være relevant, såfremt det udvidede producentansvar for fiskeredskaber, der indeholder plast, organiseres således, at havnene og kommunerne, som indsamler de udtjente fiskeredskaber, ikke varetager eller foranstalter varetagelse af den videre affaldshåndtering, men at denne i stedet varetages af producenterne og importørerne.
Ministerens fastsættelse af regler om tildelingsordning vil ske under behørig hensyntagen til de forskellige redskabstyper, herunder om det f.eks. er erhvervs-, fritids- eller lystfiskerredskaber, og de affaldssystemer, som disse redskaber indgår i.
En tildelingsordning vil være relevant i tilfælde af, at der er mere end én kollektiv ordning for fiskeredskaber, der indeholder plast, hvilket betyder, at hver kollektiv ordning skal have tildelt en mængde til affaldshåndtering svarende til de mængder, den pågældende kollektive ordnings medlemmer har markedsført.
Med den foreslåede bestemmelse kan ministeren i de tilfælde fastsætte regler, der sikrer, at producenter og importører eller disses kollektive ordninger koordinerer og organiserer afhentningen af udtjente fiskeredskaber.
Tildelingsordninger anvendes f.eks. under de eksisterende producentansvarsordninger for elektronik og for batterier, hvor der er flere kollektive ordninger.
Forslaget har til formål at gennemføre kravet i affaldsdirektivets artikel 8 a, stk. 3, litra a, om at sikre, at producenten har et klart defineret dækningsområde uden at dette begrænses til de dækningsområder, hvor indsamlingen og håndteringen af affald er mest rentabel.
Derudover har forslaget til formål at sikre overholdelse af kravet i artikel 8 a, stk. 3, litra b, om at der skal sikres en passende adgang til affaldsindsamlingsordninger inden for de områder, der er omhandlet i litra a.
3.1.3.3.2. Sikkerhedsstillelse og egenkontrol Producenter og importører skal råde over nødvendige finansielle midler til at opfylde forpligtelserne i udvidede producentansvarsordninger.
 Det foreslås derfor, at miljøministeren bemyndiges til at fastsætte regler om, at producenter og importører af fiskeredskaber, der indeholder plast, skal stille sikkerhed for de fremtidige håndteringsforpligtelser.
Miljøbeskyttelseslovens § 9 å, stk. 3, indeholder i dag bemyndigelse til at fastsætte tilsvarende regler for så vidt angår de eksisterende producentansvarsordninger.
Det foreslås derfor, at udvide denne bestemmelse til også at omfatte producenter og importører af fiskeredskaber.
 Hensigten med forslaget er at sikre, at producenter og importører råder over de nødvendige finansielle midler til at opfylde forpligtelserne i det udvidede producentansvar i overensstemmelse med kravet i affaldsdirektivets artikel 8 a, stk. 3, litra c.
I lighed med de eksisterende udvidede producentansvarsordninger bør producenter og importører af fiskeredskaber, der indeholder plast, kunne undlade at stille sikkerhed ved i stedet at deltage i en kollektiv ordning, der stiller sikkerhed på vegne af dens medlemmer.
Miljøbeskyttelseslovens § 9 z, stk. 4, indeholder i dag bemyndigelsen til at fastsætte sådanne regler for de eksisterende producentansvarsordninger og foreslås derfor udvidet til også at omfatte producenter og importører af fiskeredskaber, der indeholder plast, jf. pkt. 3.1.3.3.5. i lovforslagets almindelige bemærkninger.
 Det er hensigten, at de nærmere regler vedrørende sikkerhedsstillelse fastsættes i bekendtgørelsesform til anvendelse i de situationer, hvor den enkelte producent eller importør ophører med at eksistere eller ikke løfter sit ansvar.
Producenter og importører skal desuden føre passende egenkontrol med den økonomiske forvaltning og med kvaliteten af de indsamlede og rapporterede data.
Det foreslås derfor endvidere, at miljøministeren bemyndiges til at fastsætte regler om, at producenter og importører skal føre egenkontrol med finansieringen og kvalitetssikring af forpligtelserne i henhold til det udvidede producentansvar.
Miljøbeskyttelseslovens § 9 å, stk. 2, indeholder i dag bemyndigelse til at fastsætte tilsvarende regler for så vidt angår de eksisterende producentansvarsordninger.
Det foreslås derfor, at udvide denne bestemmelse til også at omfatte producenter og importører af fiskeredskaber.
 Hensigten med forslaget er at sikre, at producenter og importører af fiskeredskaber, der indeholder plast, fører passende egenkontrol med dens økonomiske forvaltning og med kvaliteten af de indsamlede og rapporterede data i overensstemmelse med affaldsdirektivets artikel 8 a, stk. 3, litra d.
 Det er hensigten, at de nærmere regler vedrørende egenkontrol fastsættes i bekendtgørelsesform.
3.1.3.3.3. Opfyldelse af affaldsindsamlingsmål og offentliggørelse heraf Engangsplastdirektivet og affaldsdirektivet fastsætter ikke genanvendelsesmål for fiskeredskaber, der indeholder plast.
Det er dermed overladt til medlemsstaterne at fastsætte en målsætning.
Ifølge engangsplastdirektivet skal der fastlægges et minimumsmål for den årlige indsamling af udtjente fiskeredskaber til genanvendelse.
Det forventes, at minimumsmålet for indsamling af fiskeredskaber til genanvendelse fastsættes på baggrund af dialog med interessenter og en nærmere afdækning af markedsførte mængder og den nuværende indsamling af fiskeredskaber, der indeholder plast.
Det forventes derudover, at fastlæggelsen af minimumsmål koordineres med nabolande, herunder evt. også i OSPAR-samarbejdet, som udgør et internationalt samarbejde, der arbejder for at beskytte havet og den marine biodiversitet i det nordøstlige Atlanterhav, idet det kan være en fordel at have et fælles mål på tværs af medlemslandene.
Det foreslås, at miljøministeren bemyndiges til at fastsætte regler, der pålægger producenter og importører (eller den kollektive ordning, hvis denne har overtaget forpligtelsen til særskilt håndtering) af fiskeredskaber, der indeholder plast, at sikre, at der ved affaldshåndteringen af de udtjente fiskeredskaber, som producenten eller importøren skal tilbagetage, sker genanvendelse i overensstemmelse med nærmere fastsatte mål, jf. § 9 h, stk. 8. Dette vil ske under behørig hensyntagen til de forskellige redskabstyper, herunder om det f.eks. er erhvervs-, fritids- eller lystfiskerredskaber, og de affaldssystemer, som redskaberne indgår i, når de er udtjente.
Forslaget har til formål at opfylde bestemmelserne om, at medlemsstaterne skal fastsætte relevante mål for producentansvarsordningen i affaldsdirektivets artikel 8 a, stk. 1 og engangsplastdirektivets artikel 8, stk. 8.
Det foreslås endvidere, at ministeren bemyndiges til at fastsætte regler om, at producenter, importører og kollektive ordninger under den udvidede producentansvarsordning for fiskeredskaber, der indeholder plast, skal gøre oplysninger om opfyldelsen af målene offentligt tilgængelige.
Dette forslag har til formål at opfylde kravet i affaldsdirektivets artikel 8 a, stk. 3, litra e, jf. § 9 h, stk. 8.
 Endeligt foreslås at ministeren bemyndiges til at fastsætte regler om, hvordan oplysningerne efter § 9 h, stk. 8 skal gøres offentligt tilgængelige, jf. § 9 h, stk. 12.
 Det er hensigten at fastsætte nærmere regler herom i bekendtgørelsesform, herunder om metoden til beregning af opfyldelse af de affaldsindsamlingsmål, som fastsættes.
Det er forventningen, at Kommissionen fremadrettet vil fastsætte kvantitative EU-mål for indsamling til genanvendelse på baggrund af medlemsstaternes rapportering, jf. engangsplastdirektivets artikel 8, stk. 8, 3. afsnit.
Derudover er det forventningen, at der udarbejdes harmoniserede standarder for cirkulært design af fiskeredskaber, der indeholder plast for at tilskynde til genbrug og lette genanvendelse, når redskaberne er udtjente, jf. engangsplastdirektivets artikel 8, stk. 9, 3. afsnit.
3.1.3.3.4. Producenters registrerings- og oplysningspligt Det foreslås, at miljøministeren bemyndiges til at fastsætte regler om, at producenter og importører af fiskeredskaber, der indeholder plast, har pligt til at lade sig registrere hos en producentregisteransvarlig organisation.
Registreringen kan blandt andet omfatte oplysninger om producenten eller importøren, oplysninger om typen af produkt og materialevalg samt om hvorvidt opfyldelse af det udvidede producentansvar vil ske gennem deltagelse i en kollektiv ordning eller individuelt gennem egen tilbagetagningsordning.
Samme forpligtelse gælder for producenter m.v. som er omfattet af de eksisterende producentansvarsordninger efter regler udstedt i medfør af miljøbeskyttelseslovens § 9 æ. Med forslaget udvides denne bestemmelse således til også at gælde producenter og importører af fiskeredskaber, der indeholder plast.
Det foreslåede har til formål at opfylde affaldsdirektivets artikel 8 a, stk. 1, litra c, og stk. 3, litra d  e.
Det er hensigten med registreringen, at producenter og importører skal kunne dokumentere, at de fastsatte krav er opfyldt.
Det vil blandt andet omfatte dokumentation for, at en eventuel tilbagetagningsordning er etableret, og at der er stillet sikkerhed for de forventede omkostninger ved den fremtidige affaldshåndtering af de markedsførte mængder, jf. affaldsdirektivets artikel 8 a, stk. 1, litra c.
 Det foreslås derudover, at indsætte en bemyndigelse for miljøministeren til at fastsætte regler om producenters og importørers pligt til at give oplysninger om mængde og kategori af fiskeredskaber, der indeholder plast, der er markedsført, tilbagetaget, genanvendt eller på anden måde nyttiggjort som affald, den eksporterede mængde af udtjente fiskeredskaber, der indeholder plast, og om producenten eller importøren har overdraget sine forpligtelser efter det udvidede producentansvar til en kollektiv ordning, jf. § 9 h, stk. 10.
 Det foreslås desuden, at ministeren bemyndiges til at fastsætte regler om hvordan og i hvilken form oplysningerne efter blandt andet stk. 10 skal afgives, jf. § 9 h, stk. 12.
Registrerings- og oplysningspligten er et centralt element i ordninger for udvidet producentansvar, da den skal sikre, at alle aktører, der deltager i gennemførelsen af ordningerne for udvidet producentansvar, rapporterer pålidelige data og bidrager svarende til andel af markedsført mængde.
Det er hensigten at fastsætte nærmere regler herom i bekendtgørelsesform.
3.1.3.3.5. Oprettelse af kollektive ordninger Det foreslås, at producenter og importører af fiskeredskaber, der indeholder plast, kan opfylde en del af deres forpligtelser gennem deltagelse i kollektive ordninger.
Samme mulighed gælder for producenter m.v., som er omfattet af de eksisterende producentansvarsordninger i medfør af miljøbeskyttelseslovens § 9 z, stk. 1. Med forslaget udvides denne bestemmelse således til også at gælde producenter og importører af fiskeredskaber, der indeholder plast.
Den foreslåede indsættelse i § 9 z, stk. 1, vil betyde, at den udvidede producentansvarsordning for fiskeredskaber, der indeholder plast, også omfattes af § 9 z, stk. 3-6. Bestemmelserne indeholder en række bemyndigelser for miljøministeren til at fastsætte nærmere regler vedrørende kollektive ordninger.
Lovens § 9 z, stk. 3, bemyndiger således ministeren til at fastsætte regler om, at producenter og importører skal have lige adgang til at deltage i en ordning, at kollektive ordninger har pligt til at graduere de finansielle bidrag fra producenter og importører til den kollektive ordning, samt om de kollektive ordningers organisering.
Derudover gives bemyndigelse til at fastsætte regler vedrørende passende sikkerhed, offentlig tilgængeliggørelse af oplysninger og passende egenkontrol efter § 9 z, stk. 4-6. Bestemmelserne indeholder gennemførelse af affaldsdirektivets krav i artikel 8 a, stk. 3, litra c  e, og stk. 4, litra b for de eksisterende ordninger.
En kollektiv ordning vil efter lovforslaget på vegne af producenter og importører kunne varetage dele af de administrative, der følger af det udvidede producentansvar for fiskeredskaber, der indeholder plast.
Det vil blandt andet indebære, at den kollektive ordning mod betaling af økonomiske bidrag fra producenter og importører vil kunne tilbyde at forestå indsamlingen og håndteringen af udtjente fiskeredskaber, indhente de lovpligtige data fra producenter, importører og øvrige aktører samt indberette og videreformidle disse oplysninger videre til myndigheder og til den producentregisteransvarlige organisation.
3.1.3.3.6. Producentregisteransvarlig organisation Det foreslås, at miljøministeren kan henlægge kompetencen til at varetage administrationen af det udvidede producentansvar for fiskeredskaber, der indeholder plast, til en privat organisation.
Tilsvarende regler findes for de eksisterende udvidede producentansvarsordninger i medfør af miljøbeskyttelseslovens § 9 ø. Med forslaget udvides anvendelsesområdet for denne bestemmelse således til også at gælde for det udvidede producentansvar for fiskeredskaber, der indeholder plast.
 Det er hensigten, at den producentregisteransvarlige organisation kan tildeles opgaver, som blandt andet omfatter oprettelse og drift af et producentregister, herunder at træffe afgørelse om, hvilke virksomheder er omfattet, registrering af producenter, importører og bemyndigede repræsentanter, registrering af markedsførte og indsamlede mængder, administration af sikkerhedsstillelse og tildelingsordning, udarbejdelse af statistikker, information til producenter og importører m.v.
 Det forudsættes, at den producentregisteransvarlige organisation for fiskeredskaber, der indeholder plast, er oprettet som en non-profit organisation og er egnet til at efterleve kravene til kvalitetssikring m.v.
 Det er hensigten, at den producentregisteransvarlige organisation skal administrere ordningen med bemyndiget repræsentant og sikkerhedsstillelse.
3.1.4. Omkostninger under ordningen 3.1.4.1. Gældende national ret; miljøbeskyttelsesloven Miljøbeskyttelseslovens gældende § 9 h indeholder en overordnet bemyndigelse for miljøministeren til at fastsætte regler om producentansvar.
Bemyndigelsen er ikke udnyttet, da bestemmelsen ikke indeholder tilstrækkelig hjemmel til at regulere de eksisterende udvidede producentansvarsordninger batterier, biler, elektronik og emballage.
Disse ordninger er i stedet reguleret i miljøbeskyttelseslovens §§ 9 i  9 å.
3.1.4.2. Gældende EU-ret; engangsplastdirektivet og affaldsdirektivet Affaldsdirektivets artikel 8 a, stk. 4, omhandler de generelle minimumskrav til omkostningerne for producenter og importører, som er omfattet af det udvidede producentansvar.
 Bestemmelsen fastsætter i stk. 4, litra a, at de finansielle bidrag, som producenten betaler for at opfylde sine forpligtelser vedrørende udvidet producentansvar skal dække følgende omkostninger for de produkter, som markedsføres i medlemsstaten: omkostningerne ved særskilt indsamling af affald og efterfølgende transport og behandling heraf, omkostningerne ved levering af relevante oplysninger til affaldsindehavere i overensstemmelse med artikel 8 a, stk. 2, samt omkostninger ved indsamling og rapportering af data i overensstemmelse med artikel 8 a, stk. 1, litra c.
Affaldsdirektivets artikel 8 a, stk. 4, 2. afsnit, rummer dog mulighed for at afvige fra ovennævnte fordeling af det finansielle ansvar i litra a, hvis det er begrundet i behovet for at sikre passende affaldshåndtering og den økonomiske bæredygtighed af ordningen for udvidet producentansvar.
Fravigelsen forudsætter, at producenterne afholder mindst 80 % af de nødvendige omkostninger, og at de resterende omkostninger afholdes af de oprindelige affaldsproducenter eller distributører.
Bestemmelsen fastsætter i stk. 4, litra b, at i tilfælde af kollektiv opfyldelse af forpligtelserne vedrørende udvidet producentansvar skal det finansielle bidrag så vidt muligt gradueres efter individuelle produkter eller grupper af lignende produkter, navnlig ved at tage hensyn til deres holdbarhed, reparerbarhed, genbrugelighed og genanvendelighed og tilstedeværelsen af farlige stoffer.
Gradueringen skal dermed baseres på en livscyklustilgang og overensstemmelse med de krav, der er fastsat i relevant EU-ret, samt, hvor relevant, baseres på harmoniserede kriterier for at sikre et velfungerende indre marked.
Bestemmelsen fastsætter endeligt i stk. 4, litra c, at de finansielle bidrag, som producenten betaler for at opfylde sine forpligtelser vedrørende udvidet producentansvar ikke må overstige de omkostninger, der er nødvendige for at levere affaldshåndteringstjenester på en omkostningseffektiv måde.
Sådanne omkostninger skal fastsættes på en gennemsigtig måde af de berørte aktører.
Endvidere indeholder engangsplastdirektivets artikel 8, stk. 9, krav om afholdelse af omkostninger, som gælder specifikt for producenter af fiskeredskaber, der indeholder plast.
I medfør heraf skal det sikres, at producenterne af fiskeredskaber, der indeholder plast, afholder omkostningerne ved den særskilte indsamling af udtjente fiskeredskaber, og som er blevet leveret til passende modtagefaciliteter i havne eller til andre tilsvarende indsamlingssystemer, samt omkostningerne ved den efterfølgende transport og behandling.
Producenterne skal også afholde omkostningerne ved oplysningstiltag, som er oplistet i engangsplastdirektivets artikel 10. Det fremgår af denne bestemmelse, at medlemsstaterne skal træffe foranstaltninger til at oplyse forbrugere og fremme ansvarlig forbrugeradfærd med henblik på at reducere henkastet affald fra produkter, der er omfattet af direktivet, og at medlemsstaterne skal træffe foranstaltninger med henblik på at oplyse brugerne af fiskeredskaber, der indeholder plast, om: a) de tilgængelige genbrugelige alternativer, genbrugssystemer og affaldshåndteringsmuligheder samt bedste praksis for ansvarlig affaldshåndtering, og b) den belastning på miljøet, navnlig havmiljøet, som henkastet affald og anden uhensigtsmæssig affaldsbortskaffelse af disse udtjente fiskeredskaber, der indeholder plast, medfører.
3.1.4.3. Ministeriets overvejelser og den foreslåede ordning Med hensyn til forslaget om at ophæve den gældende lovs § 9 h og erstatte den med en ny bestemmelse om producentansvar for fiskeredskaber, der indeholder plast, henvises til pkt. 3.1.1.3.
 Det foreslås, at miljøministeren bemyndiges til at fastsætte regler om producenters og importørers afholdelse og fordeling af omkostninger forbundet med opfyldelse af tilbagetagnings-, affaldshåndterings- og oplysningsforpligtelser i forbindelse med udtjente fiskeredskaber, der indeholder plast, jf. § 9 h, stk. 3.
Udvidede producentansvarsordninger, herunder den udvidede producentansvarsordning for fiskeredskaber, der indeholder plast, bygger på princippet om, at forureneren betaler.
Som det fremgår ovenfor i pkt. 3.1.4.2., er hovedreglen, at producenter og importører skal dække alle omkostninger vedrørende særskilt indsamling, oplysning og data for de produkter, der markedsføres i Danmark.
Affaldsdirektivet giver dog mulighed for at afvige dette krav, hvis det er begrundet i behovet for at sikre passende affaldshåndtering og den økonomiske bæredygtighed af ordningen for udvidet producentansvar.
I forbindelse med udmøntningen af bestemmelserne om omkostningsfordeling vil der blive taget hensyn til muligheden for at afvige kravet om, at producenterne dækker alle omkostninger.
Det fremgår af affaldsdirektivets artikel 8 a, stk. 4, at fravigelsen forudsætter, at producenter og importører fortsat afholder mindst 80 % af de nødvendige omkostninger, og at de resterende omkostninger afholdes af de oprindelige affaldsproducenter eller distributører.
Ved udmøntningen vil det blive sikret, at fordelingen er udtryk for forureneren betaler princippet, og at staten og andre offentlige myndigheder ikke afholder omkostningerne.
Det er hensigten, at ministerens bemyndigelse til at kunne pålægge kollektive ordninger pligt til at graduere de finansielle bidrag fra producenter og importører skal gælde for kollektiv opfyldelse af det udvidede producentansvar for fiskeredskaber, der indeholder plast på tilsvarende vis som gælder for de eksisterende ordninger.
Ministerens bemyndigelse hertil i forhold til de eksisterende ordninger findes i den gældende § 9 z, stk. 3, i miljøbeskyttelsesloven, som foreslås udvidet til også at gælde for fiskeredskaber, der indeholder plast, jf. pkt. 3.1.3.3.5. i lovforslagets almindelige bemærkninger.
De graduerede bidrag skal give incitament til, at producenter af fiskeredskaber, der indeholder plast, producerer redskaber, som lettere kan genbruges og genanvendes.
I udmøntningen af de graduerede bidrag kan der eksempelvis lægges vægt på genanvendelsespotentiale, herunder antallet af plasttyper i produkterne, materialesammensætning og plastfarve.
Miljøministeriet har igangsat en analyse, der skal se på hvilke kriterier, det giver størst mening at graduere på baggrund af, hvilket vil blive adresseret som en del af udmøntningen på bekendtgørelsesniveau.
I udmøntningen kan der derudover lægges vægt på de forventede harmoniserede standarder for cirkulært design af fiskeredskaber for at tilskynde til forberedelse med henblik på genbrug og lette genanvendelse, når redskaberne er udtjente.
Disse standarder udarbejdes af de europæiske standardiseringsorganisationer på anmodning fra Kommissionen i medfør af engangsplastdirektivets artikel 8, stk. 9.
Det er hensigten, at producenter og importører af fiskeredskaber, der indeholder plast, skal afholde omkostningerne for tilbagetagning og særskilt håndtering forholdsmæssigt i forhold til deres markedsandel, jf. stk. 1. Det foreslås derfor, at miljøministeren bemyndiges til at fastsætte regler om hvordan mængden af fiskeredskaber, der indeholder plast, der markedsføres opgøres, herunder hvordan markedsandelen af de bestemte kategorier af fiskeredskaber beregnes.
Ministeren fastsætter dette på grundlag af de mængder, der er registreret i producentregistret, jf. § 9 h, stk. 4.
 Det foreslås derudover, at miljøministeren bemyndiges til at fastsætte regler om tilbagebetaling, herunder procedurer herfor, til producenter og importører, når fiskeredskaber, der indeholder plast, registreret som markedsført i Danmark efterfølgende markedsføres uden for Danmark, før de er blevet til affald, jf. § 9 h, stk. 3, 2. pkt.
Det er hensigten med forslaget, at miljøministeren bemyndiges til at fastsætte regler for tilbagebetaling af de finansielle bidrag, som producenter og importører betaler for at opfylde deres forpligtelser vedrørende udvidet producentansvar, hvis producentens eller importørens fiskeredskaber, der indeholder plast markedsføres uden for Danmark, efter at være registeret som markedsført i Danmark.
Hensynet bag dette er at undgå, at producenter og importører afholder omkostninger for producentansvaret to gange som følge af, at have registreret samme fiskeredskab som markedsført i to medlemsstater.
Med lovforslaget skabes hjemmel til at fastsætte en ordning, hvorefter producenter og importører kun er ansvarlige for finansieringen m.v. af den mængde af fiskeredskaber, der reelt bliver til affald i Danmark.
En lignende ordning findes i producentansvarsordningen for elektrisk og elektronisk udstyr og for emballage.
I lighed med disse skal der sikres passende dokumentation for, at de fiskeredskaber, der indeholder plast og som producenten eller importøren ønsker tilbagebetaling for, ikke er blevet til affald i Danmark.
3.1.5. Håndhævelse af og tilsyn med ordningen 3.1.5.1. Gældende national ret; miljøbeskyttelsesloven Miljøbeskyttelsesloven indeholder i dag bemyndigelser til at fastsætte regler om tilsyn i §§ 67 og 73. Disse bestemmelser indeholder hjemmel til at fastsætte regler om tilsyn med overholdelse af regler om udvidet producentansvar for fiskeredskaber, der indeholder plast.
I medfør af miljøbeskyttelseslovens § 110, stk. 3, kan der fastsættes straf for overtrædelse af bestemmelser om udvidet producentansvar for fiskeredskaber, der indeholder plast.
3.1.5.2. Gældende EU-ret; engangsplastdirektivet og affaldsdirektivet Affaldsdirektivets artikel 8 a, stk. 5, afsnit 1, fastsætter, at medlemsstaterne skal indføre en passende overvågnings- og håndhævelsesramme med henblik på at sikre, at en producent eller dennes kollektive ordning opfylder sine forpligtelser vedrørende det udvidede producentansvar.
 Hvor flere kollektive ordninger varetager forpligtelser vedrørende det udvidede producentansvar på vegne af producenter, skal medlemsstaten udpege mindst ét uafhængigt organ eller offentlig myndighed til at føre tilsyn med opfyldelsen af forpligtelserne vedrørende det udvidede producentansvar, jf. affaldsdirektivets artikel 8 a, stk. 5, afsnit 2.
Med henblik på overvågning og verificering af overholdelsen af forpligtelserne for producenten af produktet under den udvidede producentansvarsordning kan medlemsstaterne fastlægge de krav, der skal opfyldes af en person, der skal udpeges som bemyndiget repræsentant på dens område.
Disse krav kan være registrerings-, oplysnings- og rapporteringskrav, jf. affaldsdirektivets artikel 8 a, stk. 5, afsnit 4.
3.1.5.3. Ministeriets overvejelser og den foreslåede ordning Det foreslås, at miljøministeren bemyndiges til at fastsætte regler om producenters og importørers pligt til at tilvejebringe og give oplysninger og dokumentation af enhver art om etablerede tilbagetagningsordninger til brug for tilsynet med overholdelse af den udvidede producentansvarsordning for fiskeredskaber, der indeholder plast, og regler fastsat i medfør af stk. 2, 7, 9 og 10, § 9 æ og § 9 å, stk. 3, jf. § 9 h, stk. 11.
 Regler fastsat i medfør af den foreslåede bemyndigelse vil udgøre grundlaget for overvågning og kontrol med, at alle pligtige producenter og importører løfter deres del af det udvidede producentansvar.
Det er hensigten, at tilsynet med det udvidede producentansvar for fiskeredskaber, der indeholder plast, helt eller delvist skal udføres af en statslig myndighed.
Hjemlen hertil findes allerede i miljøbeskyttelseslovens § 67. Samtidig indeholder bemyndigelsen i lovens § 73 hjemmel for ministeren til at fastsætte nærmere regler vedrørende tilsynsmyndighedens udøvelse af tilsynsmyndighed.
Derudover indeholder miljøbeskyttelseslovens § 9 å, stk. 1, hjemmel til at meddele påbud med henblik på opfyldelse af forpligtelser i henhold til de eksisterende producentansvarsordninger.
Det foreslås at udvide denne påbudsbestemmelse til også at gælde for den udvidede producentansvarsordning for fiskeredskaber, der indeholder plast.
Tilsynsmyndigheden skal således føre tilsyn med, at producenter, importører og kollektive ordninger efterlever de fastsatte regler og bringer eventuelle ulovlige forhold til ophør.
Det er hensigten at fastsætte straf for manglende overholdelse af regler fastsat i medfør af de foreslåede nye bestemmelser om udvidet producentansvar for fiskeredskaber, der indeholder plast, i bekendtgørelsesform med hjemmel i miljøbeskyttelseslovens straffebestemmelse i § 110, stk. 3. Dette for at sikre, at aktører opfylder deres forpligtelser efter loven.
Eksempelvis vil det være strafbart, hvis producenterne, importørerne og de bemyndigede repræsentanter ikke overholder deres pligt til lade sig registrere, føre regnskab eller undlader at give oplysninger i forbindelse med tilsynsmyndighedens kontrol m.v.
3.1.6. Bemyndigede repræsentanter 3.1.6.1. Gældende national ret; miljøbeskyttelsesloven Miljøbeskyttelseslovens gældende § 9 h indeholder en overordnet bemyndigelse for miljøministeren til at fastsætte regler om producentansvar, som ikke er udnyttet, da bestemmelsen ikke indeholder tilstrækkelig hjemmel til at regulere de eksisterende udvidede producentansvarsordninger batterier, biler, elektronik og emballage.
Disse ordninger er i stedet reguleret i miljøbeskyttelseslovens §§ 9 i  9 å.
Udpegelse af bemyndigede repræsentanter med henblik på opfyldelse af forpligtelser under de eksisterende udvidede producentansvarsordninger reguleres i lovens § 9 y.
Heraf fremgår, at producenter og importører, som er etableret i en anden medlemsstat, og som ønsker at markedsføre produkter omfattet af de forskellige eksisterende producentansvarsordninger i Danmark, kan udnævne en repræsentant ved skriftlig fuldmagt, i stedet for at etablere sig i Danmark.
Denne repræsentant indtræder herefter i producentens eller importørens forpligtelser og rettigheder efter loven eller regler udstedt i medfør heraf.
3.1.6.2. Gældende EU-ret; engangsplastdirektivet og affaldsdirektivet Både affaldsdirektivets artikel 8 a, stk. 5, 3. afsnit, og engangsplastdirektivets artikel 8, stk. 6, indeholder krav om, at medlemsstaterne tillader, at en producent, der er etableret i en anden medlemsstat, udpeger en bemyndiget repræsentant med henblik på at opfylde forpligtelserne under den udvidede producentansvarsordning på dens område, hvis producenten markedsfører produkter på dens område.
I tillæg hertil kræver engangsplastdirektivets artikel 8, stk. 7, at medlemsstaterne sikrer, at en producent, der er etableret på dens område og som sælger engangsplastprodukter i en anden medlemsstat, hvor den ikke er etableret, udnævner en bemyndiget repræsentant i den pågældende anden medlemsstat.
Den bemyndigede repræsentant er ansvarlig for opfyldelse af de forpligtelser, der påhviler producenten på den pågældende anden medlemsstats område.
3.1.6.3. Ministeriets overvejelser og den foreslåede ordning Det foreslås, at producenter og importører, som er etableret i en anden medlemsstat og som ønsker at markedsføre fiskeredskaber, der indeholder plast, i Danmark, kan i stedet for at etablere sig i Danmark udnævne en repræsentant ved skriftlig fuldmagt, der er etableret i Danmark.
Samme mulighed gælder de eksisterende udvidede producentansvarsordninger i medfør af miljøbeskyttelseslovens § 9 y.
Med forslaget udvides denne bestemmelse således til også at gælde for producenter og importører under det udvidede producentansvar for fiskeredskaber, der indeholder plast.
 Det er hensigten, at miljøministeren fastsætter de nærmere regler i medfør af § 9 y, stk. 3, om producentens, importørens og repræsentantens afgivelse af oplysninger og bevis for fuldmagtsforholdet i bekendtgørelsesform.
Derudover foreslås det, at ministeren bemyndiges til at fastsætte regler om, at producenter og importører som er etableret i Danmark, og som sælger fiskeredskaber, der indeholder plast, i anden EU-medlemsstat, hvor den ikke er etableret, skal udnævne en repræsentant i den pågældende anden medlemsstat.
Den bemyndigede repræsentant er herefter ansvarlig for opfyldelse af de forpligtelser, der påhviler producenten eller importøren i henhold til den pågældende medlemsstats ordning for udvidet producentansvar.
Det er hensigten, at udnævnelsen af repræsentanten skal ske ved skriftlig fuldmagt, jf. § 9 h, stk. 6.
3.2. Implementering af oprydningsansvar i det eksisterende udvidede producentansvar for emballage 3.2.1. Gældende national ret; miljøbeskyttelsesloven Miljøbeskyttelsesloven indeholder i dag to sæt af regler, der omhandler udvidet producentansvar for emballage.
Miljøbeskyttelseslovens §§ 9 - 9 g indeholder regler om udvidet producentansvar for visse drikkevareemballager (pant- og retursystemet). I medfør af disse kan miljøministeren fastsætte regler om pant- og rabatordninger for bestemte produkter, der medfører en særlig miljøbelastning ved håndteringen af affald, samt for bestemte emballagetyper.
Bestemmelserne er udmøntet i bekendtgørelse nr. 1787 af 28. november 2020 om pant på og indsamling m.v. af emballager til visse drikkevarer (herefter pantbekendtgørelsen).
Derudover indeholder miljøbeskyttelseslovens § 9 p regler om udvidet producentansvar for emballage.
Miljøministeren skal efter bestemmelses stk. 3, 1. pkt., fastsætte regler om producenters og importørers afholdelse og fordeling af omkostninger forbundet med opfyldelse af tilbagetagnings-, affaldshåndterings- og oplysningsforpligtelser i forbindelse med emballageaffald.
 Reglerne om det udvidede producentansvar for emballage i § 9 p, stk. 1, har virkning fra den 31. december 2024. Det følger af bestemmelsens forarbejder, Folketingstidende 2019-20, A, L 112, side 37, at bestemmelsen i stk. 3, 1. pkt., skal sikre, at der kan fastsættes nærmere regler om, at producenter og importører af emballerede produkter dækker omkostninger til indsamling, transport, affaldsbehandling, oplysning og indberetning af data m.v.
 Engangsplastdirektivets frist for anvendelse af bestemmelserne om udvidet producentansvar er den 31. december 24, jf. direktivets artikel 17, og der er således sammenfald mellem virkningstidspunktet for de foreslåede ændringer til § 9 p, stk. 3 i dette lovforslag og virkningstidspunktet for reglerne om udvidet producentansvar for emballage i § 9 p, stk. 1.
3.2.2. Gældende EU-ret; engangsplastdirektivet Engangsplastdirektivet stiller i artikel 8, stk. 2, krav om at sikre, at producenter af engangsplastprodukter opført i bilagets del E, afsnit I, afholder omkostningerne i henhold til bestemmelserne om det udvidede producentansvar i affaldsdirektivet og emballagedirektivet.
Derudover skal det sikres, at producenterne afholder tre øvrige typer af omkostninger, såfremt disse ikke allerede indgår i producentansvarsordningen.
Der er tale om omkostninger ved 1) oplysningstiltag, der er omhandlet i engangsplastdirektivets artikel 10, 2) indsamling af affald fra produkterne, der er blevet kasseret i offentlige indsamlingssystemer (skraldespande i det offentlige rum), og 3) oprydning af henkastet affald, som forårsages af disse produkter.
Hvad angår omkostninger vedrørende oprydning af henkastet affald, fastslår engangsplastdirektivets artikel 8, stk. 4, 2. pkt., at disse omkostninger begrænses til aktiviteter iværksat af de offentlige myndigheder eller på deres vegne.
Beregningsmetoden udvikles på en måde, der gør det muligt at fastlægge omkostningerne på en forholdsmæssig måde.
For at minimere de administrative omkostninger kan medlemsstaterne fastsætte finansielle bidrag til oprydning af henkastet affald ved at fastsætte passende flerårige faste beløb.
Kommissionen offentliggør retningslinjer for kriterier i samråd med medlemsstaterne om omkostningerne ved oprydning af henkastet affald.
De engangsplastprodukter, der er omfattet af artikel 8, stk. 2, er for det første fødevarebeholdere, dvs. beholdere til fødevarer, som er beregnet til umiddelbar fortæring enten på salgsstedet eller som takeaway, som typisk fortæres fra beholderen, og som er klar til at blive fortæret uden yderligere tilberedning som for eksempel stegning, kogning eller opvarmning.
Omfattet er også indpakningsposer og folier, der er fremstillet af fleksibelt materiale indeholdende fødevarer, der er beregnet til umiddelbar fortæring fra indpakningsposen eller folien uden yderligere tilberedning.
Derudover er drikkevarebeholdere med en kapacitet på op til 3 liter omfattet.
Det vil sige beholdere, der anvendes til at indeholde væske, som for eksempel drikkeflasker, herunder kapsler og låg til disse, og kompositemballage til drikkevarer, herunder kapsler og låg til disse.
Drikkevarebeholdere af glas eller metal, der har kapsler og låg af plast, er dog ikke omfattet.
Derudover er drikkebægre og disses låg og kapsler omfattet samt letvægtsplastbæreposer, hvormed skal forstås plastbæreposer med eller uden hank med en tykkelse på mindre end 50 mikron.
 Det er således omkostninger forbundet med indsamling, oprydning og oplysning vedrørende disse produkttyper, som skal sikres afholdt af producenter efter engangsplastdirektivet.
Engangsplastdirektivets artikel 8, stk. 7, indeholder derudover krav om, at medlemsstaterne skal sikre, at producenter, der er etableret i Danmark og som sælger engangsplastprodukter i en anden medlemsstat, hvor den ikke er etableret, udnævner en bemyndiget repræsentant i den pågældende anden medlemsstat.
Den bemyndigede repræsentant er den person, der er ansvarlig for opfyldelsen af de forpligtelser, der påhviler producenten i henhold til engangsplastdirektivet på den anden medlemsstats område.
3.2.3. Ministeriets overvejelser og den foreslåede ordning Det udvidede producentansvar for emballage reguleres af emballagedirektivet og minimumskravene til udvidede producentansvarsordninger i affaldsdirektivets artikel 8 og 8 a.
De nye krav i engangsplastdirektivet overlapper i høj grad med affaldsdirektivets minimumskrav, som emballageordningen allerede opfylder.
Der er dog enkelte forskelle dels i hvilke produkter, der er omfattet, og dels i krav til omkostninger.
Hvad angår de omfattede produkter, fremgår det af bilaget til engangsplastdirektivet, at direktivet ikke kun omfatter produkter af engangsplast, som udgør emballage.
De drikkevarebeholdere og drikkebægre af engangsplast, som er oplistet i bilagets del E, afsnit 1, er ikke kun at finde på markedet som emballage, men sælges også som produkt i sig selv, uden at udgøre en emballage.
Dette salg kan ikke rummes af producentansvarsordningen for emballage eller ordningen for visse drikkevareemballager (pant- og retursystemet). Som eksempler herpå kan blandt andet nævnes de kopper og krus af engangsplast, som forbrugere og virksomheder kan købe i supermarkederne til brug hhv. derhjemme og på arbejdspladsen.
Hvad angår den del af drikkevarebeholdere og drikkebægre af engangsplast, som ikke udgør emballage, foreslås disse at blive omfattet af en ny ordning for udvidet producentansvar for drikkevarebeholdere og drikkebægre af engangsplast.
For en nærmere beskrivelse af denne ordning henvises til pkt. 3.3 i lovforslagets almindelige bemærkninger.
 Hvad angår kravene til omkostninger under den udvidede producentansvarsordning, stiller engangsplastdirektivet en række supplerende krav vedrørende producenternes afholdelse af omkostninger.
Det vurderes for den eksisterende ordning for drikkevareemballager (pant- og retursystemet), at kravene om omkostninger i engangsplastdirektivet kan rummes af den eksisterende bemyndigelse i miljøbeskyttelseslovens § 9 c.
Ved den nærmere udmøntning vil behovet for ændringer i pantbekendtgørelsen med henblik på opfyldelse af kravene blive undersøgt.
Det vurderes for det eksisterende udvidede producentansvar for emballage, at kravene om at producenter skal afholde omkostninger til indsamling af affald i det offentlige rum og omkostninger til oplysning efter engangsplastdirektivets artikel 10, kan rummes af den eksisterende bemyndigelse i miljøbeskyttelseslovens § 9 p, stk. 3. Den nærmere opfyldelse af disse krav vil derfor indgå ved udmøntningen i emballagebekendtgørelsen.
Derimod kan kravet om, at producenter skal afholde omkostningerne ved oprydning af henkastet affald forårsaget af produkterne, ikke rummes af de gældende regler for udvidet producentansvar for emballage.
Miljøministeriet har vurderet hensigtsmæssigheden i at oprette en ny, særskilt ordning for udvidet producentansvar for engangsplastprodukter, som er emballage.
Af hensyn til det store overlap med den eksisterende ordning for udvidet producentansvar for emballage, er det dog vurderet, at det vil være uhensigtsmæssigt for producenter af emballage at skulle orientere sig i to forskellige ordninger afhængigt af, om emballagen er af engangsplast og omfattet af engangsplastdirektivet eller af et andet materiale og dermed ikke omfattet af engangsplastdirektivet.
Det foreslås derfor, at den eksisterende ordning for udvidet producentansvar for emballage suppleres med et krav om, at producenter af emballage, for den del der udgør engangsplast, desuden skal afholde omkostninger ved offentlige myndigheders oprydning af henkastet affald, der stammer fra deres produkter.
De omfattede engangsplastprodukter er oplistet i engangsplastdirektivets bilag del E, afsnit I.
 Det foreslås således, at miljøministeren fastsætter regler om producenters og importørers afholdelse og fordeling af omkostninger forbundet med opfyldelse af oprydningsforpligtelser i forbindelse med affald fra emballage af engangsplast, jf. forslaget til ændring af § 9 p, stk. 3.
Omkostningerne ved oprydning af henkastet affald vil blive begrænset til aktiviteter iværksat af kommuner og stat, i overensstemmelse med engangsplastdirektivets artikel 8, stk. 4. For fordeling af omkostninger vedrørende oprydning af henkastet affald til producenterne vil der blive taget udgangspunkt i markedsførte mængder, som fordelingsnøgle for den andel, der skal betales af producenterne.
For at sikre, at producenterne reelt kun betaler, hvad der står i forhold til den mængde affald, som deres produkter genererer, vil der f.eks. kunne udføres stikprøvekontrol med henblik på at vurdere, hvor store mængder af de enkelte produkter, der generelt henkastes.
I forbindelse med udmøntningen af den foreslåede bemyndigelse vil der blive lagt vægt på at sikre en enkel, gennemsigtig finansieringsmodel med færrest mulige administrative omkostninger.
Det er hensigten, at der bliver etableret en baseline for mængden af henkastet affald og en ensartet opgørelse af omkostninger ved oprydning, som omkostningerne kan opgøres ud fra.
Dette skal sikre en transparent proces i forhold til opgørelsen af de beløb, som producenter og importører skal betale til de offentlige myndigheders oprydning af henkastet affald i det offentlige rum.
Det er derudover hensigten, at der fastsættes generiske retningslinjer for rimeligt renholdelsesniveau og krav om løbende opdatering af opgørelsesmetoder for at skabe en fleksibel ordning, som kan tage højde for, at producenter og importører kan lave tiltag for at mindske andelen af henkastet affald fra de produkter, som de bringer på markedet.
Der er oprettet et samarbejdsforum mellem interessenter, der skal sikre transparens og inddragelse i forbindelse med udmøntningen.
Som vidensgrundlag for implementeringsarbejdet har NIRAS udarbejdet en rapport, som ser på flere aspekter af oprydningsansvaret.
Rapporten giver bl.a. et skøn over danske kommuners og stats samlede udgifter til renhold, og hvordan udgifterne er sammensat i forhold til de engangsplastikprodukter, som er omfattet af oprydningsansvaret.
Data er både fordelt på de forskellige engangsplastprodukters andel af vægt og andel af antal.
Ligeledes forholder rapporten sig til implementeringsmodeller for renholdelsesniveau og omkostningsfordeling, som vil blive drøftet med interessenterne i det nedsatte samarbejdsforum, frem mod den konkrete udmøntning.
I forbindelse med udmøntningen vil der desuden blive lagt vægt på Kommissionens retningslinjer for kriterier for omkostninger ved oprydning af henkastet affald, som udvikles i samråd med medlemsstaterne efter engangsplastdirektivets artikel 8, stk. 4, 2. afsnit.
Med henblik på at gennemføre engangsplastdirektivets artikel 8, stk. 7, foreslås det endvidere, at ministeren bemyndiges til at fastsætte regler om, at producenter og importører, som er etableret i Danmark, skal udnævne repræsentanter, der har ansvar for at opfylde de forpligtelser, der påhviler producenten eller importøren, når producenten eller importøren sælger emballager af engangsplast i en anden medlemsstat, hvor den ikke er etableret.
Det er hensigten, at producenters og importørers udnævnelse af bemyndigede repræsentanter skal ske ved skriftligt fuldmagt, jf. § 9 p, stk. 6.
 De foreslåede bestemmelser vil gælde for producenter og importører af emballager af engangsplast, som er omfattet af engangsplastdirektivets bilag del E, afsnit I, jf. artikel 8, stk. 2. Det er således ikke hensigten, at producenter og importører af emballage, som ikke er omfattet af denne oplistning, pålægges de foreslåede supplerende krav til det udvidede producentansvar for emballage.
3.3. Implementering af udvidet producentansvar for drikkevarebeholdere og drikkebægre af engangsplast 3.3.1. Producentansvarets roller og ansvarsfordeling 3.3.1.1. Gældende national ret; miljøbeskyttelsesloven Miljøbeskyttelseslovens gældende § 9 h indeholder en overordnet bemyndigelse for miljøministeren til at fastsætte regler om producentansvar.
Bemyndigelsen er ikke udnyttet, da bestemmelsen ikke indeholder tilstrækkelig hjemmel til at regulere de eksisterende udvidede producentansvarsordninger for batterier, biler, elektronik og emballage.
Disse ordninger er i stedet reguleret i miljøbeskyttelseslovens §§ 9 i  9 å.
Der henvises til pkt. 3.1.1.3. i lovforslagets almindelige bemærkninger.
Det følger af de gældende regler om håndtering af affald, at kommunerne i dag varetager indsamling og håndtering af affald fra husholdninger, jf. miljøbeskyttelseslovens § 45, stk. 1-5. De nærmere regler for kommunernes indsamlingsordninger er fastsat i affaldsbekendtgørelsen.
I medfør af affaldsbekendtgørelsen har kommunerne pligt til som udgangspunkt at sikre særskilt indsamling og høj reel genanvendelse af plast fra husholdninger.
Den kommunale indsamling af plastaffald fra husholdninger er i dag finansieret gennem affaldsgebyret.
Det fremgår af miljøbeskyttelseslovens § 45, stk. 3, at når en kommunal indsamlingsordning er etableret, må indsamlingen af det affald, der er omfattet af ordningen, kun finde sted ved kommunens foranstaltning eller bemyndigelse.
Som undtagelse herfra har kommunerne ikke ansvaret for det genanvendelige erhvervsaffald, jf. miljøbeskyttelseslovens § 44. Virksomheder skal håndtere deres affald i overensstemmelse med affaldsbekendtgørelsens og affaldsaktørbekendtgørelsens regler herom.
Det fremgår af affaldsbekendtgørelsens kapitel 9, at virksomheder har pligt til at sortere deres affald og sikre, at plastaffald forberedes med henblik på genbrug, genanvendes eller anvendes til anden endelig materialenyttiggørelse.
Indsamling og håndtering af genanvendeligt erhvervsaffald, herunder genanvendeligt erhvervsplastaffald, varetages af registrerede og godkendte affaldsoperatører efter nærmere aftale med virksomhederne.
Betalingen for indsamling og håndtering af erhvervsaffald sker i dag for virksomhedens egen regning.
3.3.1.2. Gældende EU-ret; engangsplastdirektivet og affaldsdirektivet Engangsplastdirektivets artikel 8, stk. 1, medfører, at der skal etableres en ordning for udvidet producentansvar for drikkevarebeholdere og drikkebægre af engangsplast i overensstemmelse med kravene i affaldsdirektivets artikel 8 og 8 a.
Producentansvarsordningen skal være gennemført senest den 31. december 2024, jf. engangsplastdirektivets artikel 17.
Det fremgår af affaldsdirektivets artikel 8 a, stk. 1, at medlemsstaterne skal sikre, at roller og ansvarsområder er nøje fastslagt for de forskellige aktører under en udvidet producentansvarsordning, og at der skal ske en ligebehandling af producenter uanset deres oprindelse eller størrelse, og uden at der lægges en uforholdsmæssig stor regelbyrde på de små producenter.
Yderligere skal medlemsstaterne i overensstemmelse med affaldshierarkiet fastlægge kvantitative og eventuelle kvalitative mål for affaldshåndteringen af det givne produkt.
 En ordning for udvidet producentansvar er defineret som et sæt af foranstaltninger truffet af medlemsstaterne for at sikre, at producenter og importører af produkter bærer det finansielle ansvar eller det finansielle og organisatoriske ansvar for håndteringen af affaldsfasen i et produkts livscyklus, jf. affaldsdirektivets artikel 3, nr. 21.
I relation til det udvidede producentansvar for visse engangsplastprodukter, omfatter producentbegrebet for det første enhver fysisk eller juridisk person, der er etableret i en medlemsstat, og som uanset den anvendte salgsteknik, herunder via aftaler om fjernsalg, professionelt fremstiller, påfylder, sælger eller importerer og i den pågældende medlemsstat markedsfører engangsplastprodukter, jf. engangsplastdirektivets artikel 3, nr. 11, litra a.
Med markedsføring skal forstås den første tilgængeliggørelse af et produkt på en medlemsstats marked, dvs. levering af et produkt med henblik på distribution, forbrug eller anvendelse på en medlemsstats marked som led i erhvervsvirksomhed hvad enten det sker mod eller uden vederlag, jf. engangsplastdirektivets artikel 3, nr. 6 og 7.
 Dernæst omfatter producentbegrebet enhver fysisk eller juridisk person, der er etableret i en medlemsstat eller et tredjeland, og som via aftaler om fjernsalg direkte til private husstande eller til andre brugere end private husstande professionelt i en anden medlemsstat sælger engangsplastprodukter, jf. engangsplastdirektivets artikel 3, nr. 11, litra b.
Det udvidede producentansvar, som skal etableres i medfør af engangsplastdirektivets artikel 8, stk. 1, omfatter alle de engangsplastprodukter som er opført i afsnit I, II og III i del E i bilaget.
Den ordning for udvidet producentansvar, som foreslås i denne del af lovforslaget, jf. nedenfor under pkt. 3.3.1.3., afgrænser sig til de produkter, der fremgår af afsnit I, og som ikke er emballage.
Det drejer sig om drikkevarebeholdere af engangsplast med en kapacitet på op til tre liter, dvs. beholdere, der anvendes til at indeholde en væske, såsom drikkeflasker, herunder kapsler og låg til disse, men ikke drikkevarebeholdere af glas eller metal, der har kapsler eller låg af plast.
Derudover drejer det sig om drikkebægre af engangsplast, herunder låg og kapsler til disse.
Den foreslåede ordning drejer sig om drikkevarebeholdere og drikkebægre af engangsplast, der sælges som et produkt i sig selv, og som ikke anvendes til pakning, beskyttelse, håndtering, levering fra producenten til brugeren eller forbrugeren eller præsentation af varer.
Det er således tale om produkter, der sælges ikke-påfyldte i supermarkeder mv. med henblik på påfyldning og brug hjemme hos forbrugeren eller i virksomheden.
Som eksempler på de omfattede drikkevarebeholdere og drikkebægre kan nævnes engangsglas, -krus og -kopper.
3.3.1.3. Ministeriets overvejelser og den foreslåede ordning Miljøministeriet har overvejet hensigtsmæssigheden i at oprette en ny, særskilt ordning for udvidet producentansvar for engangsplastprodukter, uanset om de er emballager eller ej.
I Danmark er der imidlertid allerede etableret en udvidet producentansvarsordning for al emballage, der også omfatter emballager af engangsplast.
Miljøministeriet har derfor vurderet, at det vil være mest hensigtsmæssigt, at behandle den del af engangsplastprodukterne, der samtidig udgør emballager, under de eksisterende lovbestemmelser for den udvidede producentansvarsordning for emballage, jf. for en nærmere beskrivelse heraf til pkt. 3.2.1.3 i lovforslagets almindelige bemærkninger.
Som følge heraf foreslås de produkter af engangsplast. der ikke er emballager, men som skal opfylde samme krav efter engangsplastdirektivet, som de produkter, der er emballager, at blive omfattet af en særskilt ordning for et udvidet producentansvar.
Det drejer sig drikkevarebeholdere og drikkebægre af engangsplast, der sælges som produkter.
Det foreslås derfor at indføre en ny bestemmelse om udvidet producentansvar for drikkevarebeholdere og drikkebægre af engangsplast.
For at gøre plads til denne er der foretaget en omstrukturering af de gældende regler, hvor den gældende § 9 r og § 9 s samles i én bestemmelse i § 9 r, således at § 9 s foreslås ophævet og erstattet med den nye bestemmelse i § 9 s om udvidet producentansvar for drikkevarebeholdere og drikkebægre af engangsplast.
Der er altså ikke tiltænkt nogle materielle ændringer af de bestemmelser, som foreslås flyttet.
Bestemmelserne i § 9 s, som foreslås flyttet til § 9 r, hører under miljøbeskyttelseslovens bestemmelser om udvidet producentansvar for person- og varebiler, og indeholder bemyndigelser for miljøministeren til at fastsætte regler om producenters og importørers oplysningspligt under producentansvaret for person- og varebiler.
Det er hensigten ved fastsættelsen af regler om udvidet producentansvar for drikkevarebeholdere og drikkebægre af engangsplast at tage udgangspunkt i den til enhver tid gældende organisering af affaldssektoren, jf. politisk aftale om organisering af affaldssektoren (2007), Klimaplan for en grøn affaldssektor og cirkulær økonomi (2020), National plan for forebyggelse og håndtering af affald (2020-2032) samt organiseringen af de øvrige eksisterende udvidede producentansvarsordninger, herunder særligt det udvidede producentansvar for emballage.
Dette med henblik på at sikre en strømlinet affaldssektor med klar rolle- og ansvarsfordeling, som dermed også er enkel at forstå og benytte for affaldsindehaverne, samt at føre kontrol og tilsyn med for myndighederne.
 Det grundlæggende formål med udvidede producentansvarsordninger er, at producenter og importører for egen regning varetager tilbagetagning og håndtering af den mængde affald, som svarer til producentens og importørens markedsførte mængde af de pågældende produkter.
 Det foreslås derfor med en ny § 9 s, stk. 1, at producenter og importører af drikkevarebeholdere og drikkebægre af engangsplast forholdsmæssigt i forhold til deres markedsandel for egen regning skal foranstalte tilbagetagning samt særskilt indsamling af affald fra produkterne, medmindre der er fastsat andre regler i medfør af miljøbeskyttelseslovens § 44 og § 45, stk. 2.
Henvisningen til § 44 og § 45, stk. 2, gør, at det vil være muligt at bevare de kommunale indsamlingsordninger for plastaffald, herunder engangsplastaffald, fra husholdningerne, samtidigt med at der indføres udvidet producentansvar for engangsplastprodukterne.
Uden henvisningen vil opgaven med at indsamle affald fra de pågældende engangsplastprodukter fra husholdningerne, og dermed også kompetencen til at etablere indsamlingsordninger, alene ligge hos producenter og importører.
Kommunerne vil fortsat have ansvar for indsamling og håndtering af øvrigt affald, der ikke er omfattet af producentansvar, og det vurderes at ville medføre uhensigtsmæssige parallelle indsamlingsordninger, såfremt drikkevarebeholdere og drikkebægre af engangsplast kun kan indsamles af producenter og importører.
I forlængelse af forslaget om at bibeholde den kommunale indsamling af affaldet, foreslås det samtidig, at gøre det muligt for producenter og importører at tage deres egne drikkevarebeholdere og drikkebægre af engangsplast retur fra husholdninger, når disse er blevet til affald.
Dette nødvendiggør ændring af reglerne, da udgangspunktet er, at når en kommunal indsamlingsordning er etableret, må indsamling af det af ordningen omfattede affald kun finde sted ved kommunens foranstaltning eller bemyndigelse, jf. miljøbeskyttelseslovens § 45, stk. 3. Det foreslås derfor, at der indføres en undtagelse i lovens § 45, stk. 6, således at producenter og importører af drikkevarebeholdere og drikkebægre af engangsplast får mulighed for at etablere deres egne tilbagetagningsordninger parallelt med de kommunale indsamlingsordninger.
Tilsvarende gælder for producenter og importører under de eksisterende udvidede producentansvarsordninger, jf. lovens § 45, stk. 6.
 Den nærmere udmøntning af producenternes egne tilbagetagningsordninger i medfør af den nye foreslåede ændring af lovens § 45, stk. 6, vil herefter skulle fastlægges på bekendtgørelsesniveau, således at der undgås ineffektive løsninger i indsamlingsleddet, hvor plastaffald indsamles af flere forskellige aktører ved husholdningerne.
Det udvidede producentansvar for drikkevarebeholdere og drikkebægre af engangsplast skal efter engangsplastdirektivet gælde både for husholdningsaffald og erhvervsaffald.
Det foreslås derfor med bestemmelsen i § 9 s, stk. 1, at producenter og importører forpligtes til at finansiere og/eller tilbagetage og affaldshåndtere alt affald fra drikkevarebeholdere og drikkebægre af engangsplast, uanset om det stammer fra husholdninger eller erhverv.
Det foreslås dog med bestemmelsen i § 9 s, stk. 7, at miljøministeren bemyndiges til at fastsætte regler om, at producenters og importørers affaldshåndteringsforpligtelse for erhvervsaffald, der stammer fra de pågældende engangsplastprodukter, kan overdrages til den erhvervsdrivende virksomhed, såfremt virksomheden selv ønsker at være ansvarlig for håndteringen af sit affald fra engangsplastprodukterne.
Forslaget følger af den gældende organisering af affaldssektoren, hvor genanvendeligt affald, herunder plastaffald, er konkurrenceudsat, jf. miljøbeskyttelseslovens § 44.
Engangsplastdirektivets definition af producent medfører, at pligten til udvidet producentansvar påhviler den virksomhed, som er ansvarlig for den første tilgængeliggørelse (markedsføring) af et omfattet engangsplastprodukt på det danske marked.
Derudover påhviler pligten til udvidet producentansvar den udenlandske virksomhed, som sælger de omfattede engangsplastprodukter i Danmark via fjernsalg.
 Det er derfor følgende aktører (i forslaget til ny § 9 s benævnt producent og importør) som pålægges det udvidede producentansvar for engangsplastprodukter i Danmark:
  Personer, som enten fremstiller, påfylder, sælger eller importerer engangsplastprodukter, og som markedsfører engangsplastprodukter i Danmark.
  Personer, der er etableret i en medlemsstat eller et tredjeland, og som via aftaler om fjernsalg direkte til private husstande eller til andre brugere end private husstande professionelt i en anden medlemsstat sælger engangsplastprodukter.
 Dette vil blive fastsat nærmere ved udmøntningen på bekendtgørelsesniveau.
Det vurderes at være hensigtsmæssigt, at miljøministeren gives mulighed for at fastsætte regler, der sikrer, at producenter og importører, der markedsfører meget små mængder af drikkevarebeholdere og drikkebægre af engangsplast i Danmark, ikke bliver underlagt uforholdsmæssigt store administrative og økonomiske byrder.
Dette er i overensstemmelse med affaldsdirektivets artikel 8 a, stk. 1, litra d, hvorefter der ikke må lægges en uforholdsmæssig stor regelbyrde på producenter, herunder små og mellemstore virksomheder, der fremstiller produkter i små mængder.
Det foreslås derfor, at miljøministeren kan fastsætte regler om, at producenter og importører af drikkevarebeholdere og drikkebægre af engangsplast undtages fra visse forpligtelser efter loven eller regler udstedt i medfør heraf, hvis mængden af engangsplastprodukter, som den pågældende producent eller importør har markedsført, og affald heraf, ikke overstiger en fastsat årlig bagatelgrænse, jf. den foreslåede § 9 s, stk. 2. Det er ikke hensigten, at bagatelgrænsen vil kunne indebære, at producenter og importører undtages fra at skulle registreres som producent eller importør, eller fra at give oplysninger om blandt andet markedsførte mængder.
En eventuel bagatelgrænse vil blive udformet således, at den ikke indebærer statsstøtte.
Miljøministeriet har igangsat en analyse af, hvorvidt en bagatelgrænse er relevant i forbindelse med udmøntningen og i så fald i hvilket omfang.
Dette vil blive adresseret nærmere med udmøntningen på bekendtgørelsesniveau.
3.3.2. Oplysning af affaldsindehavere 3.3.2.1. Gældende national ret; miljøbeskyttelsesloven Miljøbeskyttelseslovens gældende § 9 h indeholder en overordnet bemyndigelse for miljøministeren til at fastsætte regler om producentansvar.
Bemyndigelsen er ikke udnyttet, da bestemmelsen ikke indeholder tilstrækkelig hjemmel til at regulere de eksisterende udvidede producentansvarsordninger for batterier, biler, elektronik og emballage.
Disse ordninger er i stedet reguleret i miljøbeskyttelseslovens §§ 9 i  9 å.
Der henvises til pkt. 3.1.1.3. i lovforslagets almindelige bemærkninger.
3.3.2.2. Gældende EU-ret; engangsplastdirektivet og affaldsdirektivet Det fremgår af affaldsdirektivets artikel 8 a, stk. 2, 1. pkt., at medlemsstaterne skal træffe de nødvendige foranstaltninger til at sikre, at affaldsindehavere oplyses om bl.a. tiltag til affaldsforebyggelse, indsamlingssystemer og om bekæmpelse af henkastning af affald.
Derudover følger det af artikel 8 a, stk. 2, 2. pkt., at medlemsstaterne skal træffe foranstaltninger for at give affaldsindehavere incitamenter til at leve op til deres ansvar for at aflevere deres affald i de eksisterende særskilte indsamlingssystemer.
Derudover indeholder engangsplastdirektivet krav til oplysning af brugere, som supplerer affaldsdirektivets krav hertil.
Der er tale om krav, der i høj grad overlapper affaldsdirektivets krav, men engangsplastdirektivet krav er dog i højere grad målrettet problemer vedrørende henkastning af affald.
Det fremgår af engangsplastdirektivets artikel 10, at medlemsstaterne skal træffe foranstaltninger til at oplyse forbrugere og fremme ansvarlig forbrugeradfærd med henblik på at reducere henkastet affald fra produkter, der er omfattet af direktivet, og at medlemsstaterne skal træffe foranstaltninger med henblik på at oplyse forbrugerne af engangsplastprodukter om: a) de tilgængelige genbrugelige alternativer, genbrugssystemer og affaldshåndteringsmuligheder samt bedste praksis for ansvarlig affaldshåndtering, b) den belastning på miljøet, navnlig havmiljøet, som henkastet affald og anden uhensigtsmæssig affaldsbortskaffelse af disse engangsplastprodukter medfører, og c) konsekvenserne af uhensigtsmæssige former for affaldsbortskaffelse af disse engangsplastprodukter for kloaknettet.
3.3.2.3. Ministeriets overvejelser og den foreslåede ordning Det foreslås med bestemmelsen i § 9 s, stk. 9, at ministeren bemyndiges til at fastsætte regler om producenters og importørers pligt til at oplyse brugere af drikkevarebeholdere og drikkebægre af engangsplast om producenternes og importørernes pligt til at tiltagetage affald fra produkterne særskilt, hvilke aktuelle tilbagetagnings- og indsamlingsordninger, der er tilgængelige for affaldsindehaveren, samt om bekæmpelse af henkastning af affald fra engangsplastprodukterne.
 Det er hensigten at fastsætte de nærmere regler om producenters og importørers oplysningspligt over for brugere af engangsplastprodukter om korrekt afskaffelse af engangsplastproduktet, samt konsekvenserne ved at henkaste engangsplastprodukter i naturen mv. i bekendtgørelsesform.
De nærmere regler forventes i overensstemmelse med affaldsdirektivets artikel 8 a, stk. 2 og engangsplastdirektivets artikel 10 at vedrøre krav om oplysninger til brugerne om, at affald fra drikkevarebeholdere og drikkebægre af engangsplast skal indsamles i plastaffaldet, information om hvor brugeren har adgang til at komme af med affaldet, herunder information om særlige tilbagetagnings- og indsamlingsordninger, der etableres af producenter og importører.
Det forventes, at reglerne udformes således, at oplysningspligten kan opfyldes igennem f.eks. udarbejdelse af informationsmaterialer, brugsanvisninger eller direkte på salgssteder.
3.3.3. Drift af ordningen 3.3.3.1. Gældende national ret; miljøbeskyttelsesloven Miljøbeskyttelseslovens gældende § 9 h indeholder en overordnet bemyndigelse for miljøministeren til at fastsætte regler om producentansvar, som ikke er udnyttet, da bestemmelsen ikke indeholder tilstrækkelig hjemmel til at regulere de eksisterende udvidede producentansvarsordninger for batterier, biler, elektronik og emballage.
Disse ordninger er i stedet reguleret i miljøbeskyttelseslovens §§ 9 i  9 å.
Der henvises til pkt. 3.1.1.3. i lovforslagets almindelige bemærkninger.
3.3.3.2. Gældende EU-ret; engangsplastdirektivet og affaldsdirektivet Affaldsdirektivets artikel 8 a, stk. 3, fastsætter en række krav til driften af udvidede producentansvarsordninger, hvad enten det varetages af producenten selv eller af en kollektiv ordning på vegne af disse.
Der stilles således krav om at sikre, at producenten eller dennes kollektive ordning har et klart defineret geografisk, produktmæssigt og materialemæssigt dækningsområde, uden at dette begrænses til de dækningsområder, hvor indsamlingen og håndteringen af affald er mest rentabel, jf. stk. 3, litra a.
Derudover skal der sikres en passende adgang til affaldsindsamlingsordninger inden for de områder, der er omhandlet i litra a, jf. stk. 3, litra b.
Derudover stilles der i stk. 3, litra c, krav til finansiering af ansvaret, hvor det skal sikres, at producenten eller dennes kollektive ordning råder over de nødvendige finansielle eller finansielle og organisatoriske midler til at opfylde sine forpligtelser vedrørende udvidet producentansvar.
Der skal indføres en passende mekanisme for egenkontrol, der, hvor det er relevant, støttes af regelmæssige uafhængige revisioner for at vurdere dels producentens eller dennes kollektive ordnings økonomiske forvaltning, herunder overholdelse af kravene fastlagt i affaldsdirektivets artikel 8 a, stk. 4, litra a og b, som vedrører producenternes afholdelse af omkostninger under ordningen, og dels kvaliteten af de indsamlede og rapporterede data i overensstemmelse med affaldsdirektivets artikel 8 a, stk. 1, litra b, og med kravene i forordning (EF) nr. 1013/2006, jf. stk. 3, litra d.
Der stilles endeligt i stk. 3, litra e, første led krav til oplysningspligt i forbindelse med ansvaret.
Herefter skal producenten eller dennes kollektive ordning gøre oplysninger om opfyldelse af målene for affaldshåndtering offentligt tilgængelige.
Det drejer sig om de nationale affaldshåndteringsmål, som medlemsstaterne har pligt til at fastsætte efter artikel 8 a, stk. 1, litra b.
3.3.3.3. Ministeriets overvejelser og den foreslåede ordning 3.3.3.3.1. Tildelingsordningen Det foreslås, at miljøministeren bemyndiges til at kunne fastsætte regler om en tildelingsordning for drikkevarebeholdere og drikkebægre af engangsplast omfattet af stk. 1, som indsamles i kommunale indsamlingsordninger, herunder om den geografiske fordeling mellem producenter og importører og det produktmæssige og materialemæssige dækningsområde.
Derudover foreslås det, at ministeren kan fastsætte nærmere regler om øvrige forhold omkring indsamling og sortering af affald fra drikkevarebeholdere og drikkebægre af engangsplast, jf. § 9 s, stk. 5.
Den foreslåede bestemmelse vil være relevant, såfremt det udvidede producentansvar for drikkevarebeholdere og drikkebægre af engangsplast organiseres således, at kommunerne, som indsamler affaldet fra engangsplastprodukterne, ikke varetager eller foranstalter varetagelse af den videre affaldshåndtering, men at denne i stedet varetages af producenterne og importørerne.
Ministerens fastsættelse af regler om tildelingsordning for affald fra drikkevarebeholdere og drikkebægre af engangsplast, der ikke er emballage, forventes at ske under behørig hensyntagen til organiseringen af det udvidede producentansvar for emballage.
En tildelingsordning vil være relevant i tilfælde af, at der er mere end én kollektiv ordning for drikkevarebeholdere og drikkebægre af engangsplast, hvilket betyder, at hver kollektiv ordning skal have tildelt en mængde til affaldshåndtering svarende til de mængder den pågældende kollektive ordnings medlemmer har markedsført.
Med den foreslåede bestemmelse kan ministeren i de tilfælde fastsætte regler, der sikrer, at producenter og importører eller disses kollektive ordninger koordinerer og organiserer afhentningen af affald fra drikkevarebeholdere og drikkebægre af engangsplast.
Tildelingsordninger anvendes f.eks. under de eksisterende producentansvarsordninger for elektronik og for batterier, hvor der er flere kollektive ordninger.
Forslaget har til formål at gennemføre kravet i affaldsdirektivets artikel 8 a, stk. 3, litra a, om at sikre, at producenten har et klart defineret dækningsområde uden at dette begrænses til de dækningsområder, hvor indsamlingen og håndteringen af affald er mest rentabel.
Derudover har forslaget til formål at sikre overholdelse af kravet i artikel 8 a, stk. 3, litra b, om at der skal sikres en passende adgang til affaldsindsamlingsordninger inden for de områder, der er omhandlet i litra a.
3.3.3.3.2. Sikkerhedsstillelse og egenkontrol Producenter og importører skal råde over nødvendige finansielle midler til at opfylde forpligtelserne i udvidede producentansvarsordninger.
Det foreslås derfor, at miljøministeren bemyndiges til at fastsætte regler om, at producenter og importører af drikkevarebeholdere og drikkebægre af engangsplast skal stille sikkerhed for de fremtidige håndteringsudgifter.
Miljøbeskyttelseslovens § 9 å, stk. 3, indeholder i dag bemyndigelsen til at fastsætte tilsvarende regler for så vidt angår de eksisterende producentansvarsordninger.
Det foreslås derfor, at udvide denne bestemmelse til også at omfatte producenter og importører af drikkevarebeholdere og drikkebægre af engangsplast.
 Hensigten med forslaget er at sikre, at producenter og importører råder over de nødvendige finansielle midler til at opfylde forpligtelserne i det udvidede producentansvar i overensstemmelse med kravet i affaldsdirektivets artikel 8 a, stk. 3, litra c.
I lighed med de eksisterende udvidede producentansvarsordninger bør producenter og importører af drikkevarebeholdere og drikkebægre af engangsplast kunne undlade at stille sikkerhed ved i stedet at deltage i en kollektiv ordning, der stiller sikkerhed på vegne af dens medlemmer.
Miljøbeskyttelseslovens § 9 z, stk. 4, indeholder i dag bemyndigelsen til at fastsætte sådanne regler for de eksisterende producentansvarsordninger og foreslås derfor udvidet til også at gælde for producenter og importører af drikkevarebeholdere og drikkebægre af engangsplast, jf. nedenfor i pkt. 3.3.3.3.5 i lovforslagets almindelige bemærkninger.
 Det er hensigten, at de nærmere regler vedrørende sikkerhedsstillelse fastsættes i bekendtgørelsesform, til anvendelse i de situationer, hvor den enkelte producent eller importør ophører med at eksistere eller ikke løfter sit ansvar.
Producenter og importører skal desuden føre passende egenkontrol med den økonomiske forvaltning og med kvaliteten af de indsamlede og rapporterede data.
Det foreslås derfor endvidere, at miljøministeren bemyndiges til at fastsætte regler om, at producenter og importører skal føre egenkontrol med finansieringen og kvalitetssikring af forpligtelserne i henhold til det udvidede producentansvar.
Miljøbeskyttelseslovens § 9 å, stk. 2, indeholder i dag bemyndigelse til at fastsætte tilsvarende regler for så vidt angår de eksisterende producentansvarsordninger.
Det foreslås derfor at udvide denne bestemmelse til også at omfatte producenter og importører af drikkevarebeholdere og drikkebægre af engangsplast.
 Hensigten med forslaget er at sikre, at producenter og importører af drikkevarebeholdere og drikkebægre af engangsplast fører passende egenkontrol med dens økonomiske forvaltning og med kvaliteten af de indsamlede og rapporterede data i overensstemmelse med affaldsdirektivets artikel 8 a, stk. 3, litra d.
 Det er hensigten, at de nærmere regler vedrørende egenkontrol fastsættes i bekendtgørelsesform.
3.3.3.3.3. Opfyldelse af affaldshåndteringsmål og offentliggørelse heraf Engangsplastdirektivet adresserer de engangsplastprodukter, der hyppigst findes på strande i Europa.
Fælles for engangsplastprodukterne er, at de er kortlivede forbrugsvarer, der kasseres efter at have været brugt én gang, de genanvendes sjældent og så er de tilbøjelige til at ende som henkastet affald.
Formålet med at indføre udvidet producentansvar på engangsplastprodukter er at forbedre genanvendelsen af engangsplastprodukterne og fremme den cirkulære økonomi samt at bekæmpe henkastet affald fra engangsplastprodukterne.
Plastaffald, herunder også engangsplastaffald, er underlagt de overordnede EU-mål for genanvendelse som er fastsat i affaldsdirektivets artikel 11. I medfør af disse mål skal Danmark senest i år 2025 sikre, at mindst 55 % af det kommunale affald forberedes med henblik på genbrug eller genanvendes.
For år 2030 er dette mål 60 %.
I Danmark ender store dele af plastaffaldet i forbrændingsanlæg, og ikke til genanvendelse.
Plastikaffald er den væsentligste kilde til Danmarks CO2-udledning fra forbrænding af affald.
I Klimaplan for en grøn affaldssektor og cirkulær økonomi (2020) er der derfor et særligt fokus på at få plastikaffald genanvendt i stedet for at blive forbrændt.
 Udvidet producentansvar på engangsplastprodukter, der er egnet til at blive genanvendt, forventes derfor at bidrage til at nedbringe den danske CO2-udledning fra affaldssektoren og samtidig øge andelen af affald, der genanvendes, jf. de fastsatte EU-mål.
Det foreslås med bestemmelsen i § 9 s, stk. 8, at miljøministeren bemyndiges til at fastsætte regler, der pålægger producenter og importører af drikkevarebeholdere og drikkebægre af engangsplast at sikre, at der ved affaldshåndteringen af affaldet, som producenten eller importøren skal tilbagetage, sker genanvendelse og øvrig nyttiggørelse i overensstemmelse med nærmere fastsatte mål.
Hvis en kollektiv ordning har overtaget ansvaret for særskilt indsamling og videre affaldshåndtering, gælder samme forpligtelse for den kollektive ordning.
Forslaget har til formål at opfylde bestemmelserne om, at medlemsstaterne skal fastsætte relevante mål for producentansvarsordningen i affaldsdirektivets artikel 8 a, stk. 1.
Det er hensigten at forpligte den enkelte producent, importør eller kollektive ordning til at opfylde de gældende affaldshåndteringsmål i affaldsdirektivets artikel 11.
 Det foreslås endvidere, at ministeren bemyndiges til at fastsætte regler om, at producenter, importører og kollektive ordninger under den udvidede producentansvarsordning for drikkevareemballager og drikkebægre af engangsplast, skal gøre oplysninger om opfyldelsen af disse mål offentligt tilgængelige med henblik på opfyldelse af affaldsdirektivets artikel 8 a, stk. 3, litra e, første led, jf. § 9 s, stk. 8.
 Endeligt foreslås at ministeren bemyndiges til at fastsætte regler om, hvordan oplysningerne efter § 9 s, stk. 8 skal gøres offentligt tilgængelige, jf. § 9 s, stk. 12.
 Det er hensigten at fastsætte nærmere regler herom i bekendtgørelsesform, herunder om metode til beregning af opfyldelse af affaldshåndteringsmålene.
3.3.3.3.4. Producenters registrerings- og oplysningspligt Det foreslås, at miljøministeren bemyndiges til at fastsætte regler om, at producenter og importører af drikkevarebeholdere og drikkebægre af engangsplast har pligt til at lade sig registrere hos en producentregisteransvarlig organisation.
Registreringen kan blandt andet omfatte oplysninger om producenten og importøren, oplysninger af typen af produkt og materialevalg samt om hvorvidt opfyldelse af det udvidede producentansvar vil ske gennem deltagelse i en kollektiv ordning eller individuelt gennem egen tilbagetagningsordning.
Samme forpligtelse gælder for producenter m.v. som er omfattet af de eksisterende producentansvarsordninger efter regler udstedt i medfør af miljøbeskyttelseslovens § 9 æ. Med forslaget udvides denne bestemmelse således til også at gælde producenter og importører af engangsplastprodukter.
Det foreslåede har til formål at opfylde affaldsdirektivets artikel 8 a, stk. 1, litra c, og stk. 3, litra d - e.
Det er hensigten med registreringen, at producenter og importører skal kunne dokumentere, at de fastsatte krav er opfyldt.
Det vil blandt andet omfatte dokumentation for at en eventuel tilbagetagningsordning er etableret, og at der er stillet sikkerhed for de forventede omkostninger ved den fremtidige affaldshåndtering af de markedsførte mængder, jf. affaldsdirektivets artikel 8 a, stk. 3, litra c.
 Det foreslås derudover at indsætte en bemyndigelse for miljøministeren til at fastsætte regler om producenters og importørers pligt til at give oplysninger om mængden af markedsførte engangsplastprodukter, der er tilbagetaget, og oplysninger om hvorledes affaldet er blevet behandlet m.v., og om producenten eller importøren har overdraget sine forpligtelser efter det udvidede producentansvar til en kollektiv ordning, jf. § 9 s, stk. 10. Det foreslås desuden, at ministeren bemyndiges til at fastsætte regler om hvordan og i hvilken form oplysningerne efter blandt andet stk. 10 skal afgives, jf. § 9 s, stk. 12.
Registrerings- og oplysningspligten er et centralt element i ordninger for udvidet producentansvar, da den skal sikre, at alle aktører, der deltager i gennemførelsen af ordningerne for udvidet producentansvar, rapporterer pålidelige data og bidrager svarende til andel af markedsført mængde.
Det er hensigten at fastsætte nærmere regler herom i bekendtgørelsesform.
3.3.3.3.5. Oprettelse af kollektive ordninger Det foreslås, at producenter og importører af drikkevarebeholdere og drikkebægre af engangsplast kan opfylde en del af deres forpligtelser gennem deltagelse i kollektive ordninger.
Samme mulighed gælder for producenter m.v., som er omfattet af de eksisterende producentansvarsordninger i medfør af miljøbeskyttelseslovens § 9 z, stk. 1. Med forslaget udvides denne bestemmelse således til også at gælde for producenter og importører af drikkevarebeholdere og drikkebægre af engangsplast.
Den foreslåede indsættelse i § 9 z, stk. 1, vil betyde, at den udvidede producentansvarsordning for fiskeredskaber, der indeholder plast, også omfattes af § 9 z, stk. 3-6. Bestemmelserne indeholder en række bemyndigelser for miljøministeren til at fastsætte nærmere regler vedrørende kollektive ordninger.
Lovens § 9 z, stk. 3, bemyndiger således ministeren til at fastsætte regler om, at producenter og importører skal have lige adgang til at deltage i en ordning, at kollektive ordninger har pligt til at graduere de finansielle bidrag fra producenter og importører til den kollektive ordning, samt om de kollektive ordningers organisering.
Derudover gives bemyndigelse til at fastsætte regler vedrørende passende sikkerhed, offentlig tilgængeliggørelse af oplysninger og passende egenkontrol efter § 9 z, stk. 4-6. Bestemmelserne indeholder gennemførelse af affaldsdirektivets krav i artikel 8 a, stk. 3, litra c  e, og stk. 4, litra b for de eksisterende ordninger.
En kollektiv ordning vil efter lovforslaget på vegne af producenter og importører kunne varetage dele af de administrative opgaver, der følger af det udvidede producentansvar for drikkevarebeholdere og drikkebægre af engangsplast.
Det vil blandt andet indebære, at den kollektive ordning mod betaling af økonomiske bidrag fra producenter og importører vil kunne tilbyde at forestå indsamling og håndtering af affald fra drikkevarebeholdere og drikkebægre af engangsplast, indhente de lovpligtige data fra producenter, importører og øvrige aktører samt indberette og videreformidle disse oplysninger til myndigheder og til den producentregisteransvarlige organisation.
3.3.3.3.6. Producentregisteransvarlig organisation Det foreslås, at miljøministeren kan henlægge kompetencen til at varetage administrationen af det udvidede producentansvar for drikkevarebeholdere og drikkebægre af engangsplast til en privat organisation.
Tilsvarende regler findes for de eksisterende udvidede producentansvarsordninger i miljøbeskyttelseslovens § 9 ø.
Det foreslås således, at anvendelsesområdet for de gældende regler for den producentregisteransvarlige organisation udvides til også at omfatte den foreslåede udvidede producentansvarsordning for drikkevarebeholdere og drikkebægre af engangsplast.
 Det er hensigten, at den producentregisteransvarlige organisation kan tildeles opgaver, som blandt andet omfatter oprettelse og drift af et producentregister, herunder at træffe afgørelse om, hvilke virksomheder der er omfattet, registrering af producenter, importører og bemyndigede repræsentanter, registrering af markedsførte og indsamlede mængder, administration af sikkerhedsstillelse og tildelingsordning, udarbejdelse af statistikker, information til producenter og importører m.v.
 Den producentregisteransvarlige organisation for drikkevarebeholdere og drikkebægre af engangsplast forudsættes oprettet som en non-profit organisation og forudsættes egnet til at efterleve krav til kvalitetssikring m.v.
 Det er hensigten, at den producentregisteransvarlige organisation for drikkevarebeholdere og drikkebægre af engangsplast skal administrere ordningen med bemyndiget repræsentant og sikkerhedsstillelse.
3.3.3.3.7. Bemyndigede repræsentanter Det foreslås, at producenter og importører, som er etableret i en anden medlemsstat, og som ønsker at markedsføre drikkevarebeholdere og drikkebægre af engangsplast i Danmark, kan i stedet for at etablere sig i Danmark udnævne en repræsentant ved skriftlig fuldmagt, der er etableret i Danmark.
Samme mulighed gælder de eksisterende udvidede producentansvarsordninger i medfør af miljøbeskyttelseslovens § 9 y.
Med forslaget udvides denne bestemmelse således til også at gælde for producenter og importører under det udvidede producentansvar for drikkevarebeholdere og drikkebægre af engangsplast.
 Det er hensigten, at miljøministeren fastsætter de nærmere regler i medfør af § 9 y, stk. 3, om producentens, importørens og repræsentantens afgivelse af oplysninger og bevis for fuldmagtsforholdet i bekendtgørelsesform.
Derudover foreslås det, at ministeren bemyndiges til at fastsætte regler om, at producenter og importører, som er etableret i Danmark, og som sælger drikkevarebeholdere og drikkebægre af engangsplast i anden EU-medlemsstat, hvor den ikke er etableret, skal udnævne en repræsentant i den pågældende anden medlemsstat.
Den bemyndigede repræsentant bliver herefter ansvarlig for opfyldelse af de forpligtelser, der påhviler producenten eller importøren i henhold til den pågældende medlemsstats ordning for udvidet producentansvar.
Det er hensigten, at udnævnelsen af repræsentanten skal ske ved skriftlig fuldmagt, jf. § 9 s, stk. 6.
 De foreslåede bestemmelser har til formål at gennemføre affaldsdirektivets artikel 8 a, stk. 5, 3. afsnit og engangsplastdirektivets artikel 8, stk. 6 og 7. For nærmere information om disse henvises til pkt. 3.1.6.2. i lovforslagets almindelige bemærkninger.
3.3.4. Omkostninger under ordningen 3.3.4.1. Gældende national ret; miljøbeskyttelsesloven Miljøbeskyttelseslovens gældende § 9 h indeholder en overordnet bemyndigelse for miljøministeren til at fastsætte regler om producentansvar.
Bemyndigelsen er ikke udnyttet, da bestemmelsen ikke indeholder tilstrækkelig hjemmel til at regulere de eksisterende udvidede producentansvarsordninger for batterier, biler, elektronik og emballage.
Disse ordninger er i stedet reguleret i miljøbeskyttelseslovens §§ 9 i  9 å.
Der henvises til pkt. 3.1.1.3. i lovforslagets almindelige bemærkninger.
3.3.4.2. Gældende EU-ret; engangsplastdirektivet og affaldsdirektivet Affaldsdirektivets artikel 8 a, stk. 4, omhandler de generelle minimumskrav til omkostningerne for producenter og importører, som er omfattet af udvidet producentansvar.
Bestemmelsen fastsætter i litra a, at de finansielle bidrag, som producenten betaler for at opfylde sine forpligtelser vedrørende udvidet producentansvar skal dække følgende omkostninger for de produkter, som markedsføres i medlemsstaten: omkostningerne ved særskilt indsamling af affald og efterfølgende transport og behandling heraf, omkostningerne ved levering af relevante oplysninger til affaldsindehavere i overensstemmelse med artikel 8 a, stk. 2, samt omkostninger ved indsamling og rapportering af data i overensstemmelse ed artikel 8 a, stk. 1, litra c.
Producenter og importører kan desuden pålægges at dække de nødvendige omkostninger til at sikre at fastsatte affaldsmål opfyldes, idet der tages hensyn til indtægter fra genbrug, salg af sekundære råstoffer og uindløst pant.
Affaldsdirektivets artikel 8 a, stk. 4, 2. afsnit rummer dog mulighed for at afvige fra ovennævnte fordeling af det finansielle ansvar i litra a, hvis det er begrundet i behovet for at sikre passende affaldshåndtering og den økonomiske bæredygtighed af ordningen for udvidet producentansvar.
Fravigelsen forudsætter, at producenterne afholder mindst 80 % af de nødvendige omkostninger, og at de resterende omkostninger afholdes af de oprindelige affaldsproducenter eller distributører.
Bestemmelsen fastsætter i stk. 4, litra b, at i tilfælde af kollektiv opfyldelse af forpligtelserne vedrørende udvidet producentansvar skal det finansielle bidrag så vidt muligt gradueres efter individuelle produkter eller grupper af lignende produkter, navnlig ved at tage hensyn til deres holdbarhed, reparerbarhed, genbrugelighed og genanvendelighed og tilstedeværelsen af farlige stoffer.
Gradueringen skal dermed baseres på en livscyklustilgang og overensstemmelse med de krav, der er fastsat i relevant EU-ret, samt, hvor relevant, baseres på harmoniserede kriterier for at sikre et velfungerende indre marked.
Bestemmelsen fastsætter endeligt i stk. 4, litra c, at de finansielle bidrag, som producenten betaler for at opfylde sine forpligtelser vedrørende udvidet producentansvar, ikke må overstige de omkostninger, der er nødvendige for at levere affaldshåndteringstjenester på en omkostningseffektiv måde.
Sådanne omkostninger skal fastsættes på en gennemsigtig måde af de berørte aktører.
Endvidere indeholder engangsplastdirektivets artikel 8, stk. 2, krav om afholdelse af omkostninger, som gælder specifikt for producenter og importører af engangsplastprodukter, herunder drikkevarebeholdere og drikkebægre af engangsplast.
I medfør heraf skal det sikres, at producenter og importører af drikkevarebeholdere og drikkebægre af engangsplast afholder følgende omkostninger, hvis de ikke allerede indgår: omkostningerne ved oplysningstiltag, som er oplistet i artikel 10, omkostningerne ved indsamling af affald fra produkter, der er blevet kasseret i offentlige indsamlingssystemer (skraldespande i det offentlige rum), herunder infrastrukturen og driften heraf, og dets efterfølgende transport og behandling, og omkostningerne ved oprydning af henkastet affald, som forårsages af produkterne, og den efterfølgende transport og behandling af dette henkastede affald.
 Hvad angår oplysningstiltagene fastslår engangsplastdirektivets artikel 10, at medlemsstaterne skal træffe foranstaltninger til at oplyse forbrugere og fremme ansvarlig forbrugeradfærd med henblik på at reducere henkastet affald fra produkter, der er omfattet af direktivet, og at medlemsstaterne skal træffe foranstaltninger med henblik på at oplyse brugerne af engangsplastprodukter om: a) de tilgængelige genbrugelige alternativer, genbrugssystemer og affaldshåndteringsmuligheder samt bedste praksis for ansvarlig affaldshåndtering, og b) den belastning på miljøet, navnlig havmiljøet, som henkastet affald og anden uhensigtsmæssig affaldsbortskaffelse af disse engangsplastprodukter medfører, og c) konsekvenserne af uhensigtsmæssige former for affaldsbortskaffelse af disse engangsplastprodukter for kloaknettet.
Hvad angår omkostninger vedrørende oprydning af henkastet affald, fastslår engangsplastdirektivets artikel 8, stk. 4, 2. pkt., at disse omkostninger begrænses til aktiviteter iværksat af de offentlige myndigheder eller på deres vegne.
Beregningsmetoden udvikles på en måde, der gør det muligt at fastlægge omkostningerne på en forholdsmæssig måde.
For at minimere de administrative omkostninger kan medlemsstaterne fastsætte finansielle bidrag til oprydning af henkastet affald ved at fastsætte passende flerårige faste beløb.
Kommissionen offentliggør retningslinjer for kriterier i samråd med medlemsstaterne om omkostningerne ved oprydning af henkastet affald.
3.3.4.3. Ministeriets overvejelser og den foreslåede ordning Det foreslås, at miljøministeren bemyndiges til at fastsætte regler om afholdelse og fordeling af omkostninger forbundet med opfyldelse af tilbagetagnings-, affaldshåndterings- oprydnings- og oplysningsforpligtelser i det udvidede producentansvar for drikkevarebeholdere og drikkebægre af engangsplast, jf. § 9 s, stk. 3.
Udvidede producentansvarsordninger, herunder den udvidede producentansvarsordning for drikkevarebeholdere og drikkebægre af engangsplast, bygger på princippet om, at forureneren betaler.
Som det fremgår ovenfor i pkt. 3.3.4.2., er hovedreglen, at producenter og importører skal dække alle omkostninger vedrørende særskilt indsamling, oplysning og data for de produkter, der markedsføres i Danmark.
Affaldsdirektivet giver dog mulighed for at afvige dette krav, hvis det er begrundet i behovet for at sikre passende affaldshåndtering og den økonomiske bæredygtighed af ordningen for udvidet producentansvar.
I forbindelse med udmøntningen af bestemmelserne om omkostningsfordeling vil der blive taget hensyn til muligheden for at afvige kravet om, at producenter og importører dækker alle omkostninger vedrørende særskilt indsamling, oplysning og data.
Som det fremgår af affaldsdirektivets artikel 8 a, stk. 4, forudsætter fravigelsen, at producenter og importører fortsat afholder mindst 80 % af de nødvendige omkostninger, og at de resterende omkostninger afholdes af de oprindelige affaldsproducenter eller distributører.
Ved udmøntningen vil det blive sikret, at fordelingen er udtryk for forureneren betaler princippet, og at staten og andre offentlige myndigheder ikke afholder omkostningerne.
I forbindelse med udmøntningen vil der desuden blive evalueret på de eksisterende udvidede producentansvarsordninger, og finansieringsmodellerne heri.
Det er hensigten, at ministerens bemyndigelse til at kunne pålægge kollektive ordninger pligt til at graduere de finansielle bidrag fra producenter og importører, skal gælde for kollektiv opfyldelse af det udvidede producentansvar for drikkevarebeholdere og drikkebægre af engangsplast, på tilsvarende vis som gælder for de øvrige eksisterende ordninger.
Ministerens bemyndigelse hertil i forhold til de eksisterende ordninger findes i den gældende § 9 z, stk. 3, i miljøbeskyttelsesloven, som foreslås udvidet til også at gælde for engangsplastprodukter i form af drikkevarebeholdere og drikkebægre, jf. nærmere herom i pkt. 3.3.3.3.5. i lovforslagets almindelige bemærkninger.
De graduerede bidrag skal give incitament til, at producenter af drikkevarebeholdere og drikkebægre af engangsplast, producerer produkter, som f.eks. lettere kan genanvendes.
I udmøntningen af de graduerede bidrag kan der eksempelvis lægges vægt på genanvendelsespotentiale, herunder antallet af plasttyper i produkterne, materialesammensætning og plastfarve.
Miljøstyrelsen har igangsat en analyse, der skal se på hvilke kriterier, det giver størst mening at graduere på baggrund af, hvilket vil blive adresseret som en del af udmøntningen på bekendtgørelsesniveau.
Det bemærkes, at udvidet producentansvar for drikkevarebeholdere og drikkebægre af engangsplast i sig selv giver økonomisk incitament til at fremme brug af flergangsdrikkevarebeholdere og drikkebægre og dermed understøtte flere genbrugsløsninger og mindre affald.
Det er alene engangsprodukter, der er omfattet af den nye producentansvarsordning, og det er dermed kun producenter og importører af engangsprodukter, der skal afholde omkostningerne til indsamling og affaldshåndtering.
Omkostningerne ved oprydning af henkastet affald vil blive begrænset til aktiviteter iværksat af kommuner og stat, i overensstemmelse med engangsplastdirektivets artikel 8, stk. 4. For fordeling af omkostninger forbundet med oprydning af henkastet affald til producenterne vil der blive taget udgangspunkt i markedsførte mængder, som fordelingsnøgle for den andel, der skal betales af producenterne.
For at sikre, at producenterne reelt kun betaler, hvad der står i forhold til den mængde affald, som deres produkter genererer, vil der f.eks. kunne udføres stikprøvekontrol med henblik på at vurdere, hvor store mængder af de enkelte produkter der generelt henkastes.
I forbindelse med udmøntningen vil der blive lagt vægt på at sikre en enkel, gennemsigtig finansieringsmodel med færrest mulige administrative omkostninger.
Det er hensigten, at der bliver etableret en baseline for mængden af henkastet affald og en ensartet opgørelse af omkostninger ved oprydning, som omkostningerne kan opgøres ud fra.
Dette skal sikre en transparent proces i forhold til opgørelsen af de beløb, som producenter og importører skal betale til de offentlige myndigheders oprydning af henkastet affald i det offentlige rum.
Det er derudover hensigten, at der fastsættes generiske retningslinjer for rimeligt renholdelsesniveau og krav om løbende opdatering af opgørelsesmetoder for at skabe en fleksibel ordning, som kan tage højde for, at producenter og importører kan tage tiltag for at mindske andelen af henkastet affald fra de produkter, som de bringer på markedet.
Der er oprettet et samarbejdsforum mellem interessenter, der skal sikre transparens og inddragelse i forbindelse med udmøntningen.
Som vidensgrundlag for implementeringsarbejdet har NIRAS udarbejdet en rapport, som ser på flere aspekter af oprydningsansvaret.
Rapporten giver bl.a. et skøn over danske kommuners og stats samlede udgifter til renhold, og hvordan udgifterne er sammensat i forhold til de engangsplastikprodukter, som er omfattet af oprydningsansvaret.
Data er både fordelt på de forskellige engangsplastprodukters andel af vægt og andel af antal.
Ligeledes forholder rapporten sig til implementeringsmodeller for renholdelsesniveau og omkostningsfordeling, som vil blive drøftet med interessenterne i det nedsatte samarbejdsforum, frem mod den konkrete udmøntning.
I forbindelse med udmøntningen vil der desuden blive lagt vægt på Kommissionens retningslinjer for kriterier for omkostninger ved oprydning af henkastet affald, som udvikles i samråd med medlemsstaterne efter engangsplastdirektivets artikel 8, stk. 4, 2. afsnit.
Det er hensigten, at producenter og importører af engangsplastprodukter skal afholde omkostningerne for tilbagetagning og særskilt håndtering forholdsmæssigt i forhold til deres markedsandel, jf. stk. 1. Det foreslås derfor, at miljøministeren bemyndiges til at fastsætte regler om, hvordan mængden af drikkevarebeholdere og drikkebægre af engangsplast, der markedsføres, opgøres, herunder hvordan markedsandelen af de bestemte kategorier af engangsplastprodukter beregnes.
Ministeren fastsætter dette på grundlag af de mængder, der er registreret i producentregistret, jf. § 9 s, stk. 4.
 Det foreslås derudover, at miljøministeren bemyndiges til at fastsætte regler om tilbagebetaling, herunder procedurer herfor, til producenter og importører af drikkevarebeholdere og drikkebægre af engangsplast, hvor mængder registreret som markedsført i Danmark efterfølgende markedsføres uden for Danmark, før de er blevet til affald, jf. § 9 s, stk. 3, 2. pkt.
Det er hensigten med forslaget, at miljøministeren bemyndiges til at fastsætte regler for tilbagebetaling af de finansielle bidrag, som producenter og importører betaler for at opfylde deres forpligtelser vedrørende udvidet producentansvar, hvis producentens eller importørens drikkevarebeholdere og drikkebægre af engangsplast markedsføres uden for Danmark, efter at være registeret som markedsført i Danmark.
Hensynet bag dette er at undgå, at producenter og importører afholder omkostninger for producentansvaret to gange som følge af, at have registreret samme engangsplastprodukt som markedsført i to medlemsstater.
Med lovforslaget skabes hjemmel til at fastsætte en ordning, hvorefter producenter og importører kun er ansvarlige for finansieringen m.v. af den mængde af drikkevarebeholdere og drikkebægre af engangsplast, der reelt bliver til affald i Danmark.
En lignende ordning findes i producentansvarsordningen for elektrisk og elektronisk udstyr og for emballage.
I lighed med disse skal der sikres passende dokumentation for, at de drikkevarebeholdere og drikkebægre af engangsplast, som producenten eller importøren ønsker tilbagebetaling for, ikke er blevet til affald i Danmark.
3.3.5. Håndhævelse af og tilsyn med ordningen 3.3.5.1. Gældende national ret; miljøbeskyttelsesloven Miljøbeskyttelsesloven indeholder i dag bemyndigelser til at fastsætte regler om tilsyn i §§ 67 og 73. Disse bestemmelser indeholder hjemmel til at fastsætte regler om tilsyn med overholdelse af regler om udvidet producentansvar for drikkevarebeholdere og drikkebægre af engangsplast.
I medfør af miljøbeskyttelseslovens § 110, stk. 3, kan der fastsættes straf for overtrædelse af bestemmelser om udvidet producentansvar for drikkevarebeholdere og drikkebægre af engangsplast.
3.3.5.2. Gældende EU-ret; engangsplastdirektivet og affaldsdirektivet I medfør af engangsplastdirektivets artikel 8, stk. 1, skal medlemsstaterne etablere ordninger for udvidet producentansvar for drikkevarebeholdere og drikkebægre af engangsplast, i overensstemmelse med minimumskravene i affaldsdirektivets artikel 8 og 8 a.
 Affaldsdirektivets artikel 8 a, stk. 5, afsnit 1, fastsætter, at medlemsstaterne skal indføre en passende overvågnings- og håndhævelsesramme med henblik på at sikre, at en producent eller dennes kollektive ordning opfylder sine forpligtelser vedrørende det udvidede producentansvar.
 Hvor flere kollektive ordninger varetager forpligtelser vedrørende det udvidede producentansvar på vegne af producenter, skal medlemsstaten udpege mindst ét uafhængigt organ eller offentlig myndighed til at føre tilsyn med opfyldelsen af forpligtelserne vedrørende det udvidede producentansvar, jf. affaldsdirektivets artikel 8 a, stk. 5, afsnit 2.
Med henblik på overvågning og verificering af overholdelsen af forpligtelserne for producenten og importøren af produkter under den udvidede producentansvarsordning, kan medlemsstaterne fastlægge de krav, der skal opfyldes af en person, som skal udpeges som bemyndiget repræsentant på dens område.
Disse krav kan være registrerings-, oplysnings- og rapporteringskrav, jf. affaldsdirektivets artikel 8 a, stk. 5, afsnit 4.
3.3.5.3. Ministeriets overvejelser og den foreslåede ordning Det foreslås, at miljøministeren bemyndiges til at fastsætte regler om producenters og importørers pligt til at tilvejebringe og give oplysninger og dokumentation af enhver art om etablerede tilbagetagningsordninger til brug for tilsynet med overholdelse af den udvidede producentansvarsordning for drikkevarebeholdere og drikkebægre af engangsplast, og regler fastsat i medfør af stk. 2, 7, 9 og 10, § 9 æ og § 9 å, stk. 3, jf. § 9 s, stk. 11.
 Derudover foreslås, at ministeren bemyndiges til at fastsætte regler om, hvordan og i hvilken form oplysninger efter stk. 11 skal afgives.
 Regler fastsat i medfør af den foreslåede bemyndigelse vil udgøre grundlaget for overvågning og kontrol med, at alle pligtige producenter og importører løfter deres del af det udvidede producentansvar.
Det er hensigten, at tilsynet med det udvidede producentansvar for drikkevarebeholdere og drikkebægre af engangsplast, helt eller delvist skal udføres af en statslig myndighed.
Hjemlen hertil findes allerede i miljøbeskyttelseslovens § 67. Samtidig indeholder bemyndigelsen i lovens § 73 hjemmel for ministeren til at fastsætte nærmere regler vedrørende tilsynsmyndighedens udøvelse af tilsynsmyndighed.
Derudover indeholder miljøbeskyttelseslovens § 9 å, stk. 1, hjemmel til at meddele påbud med henblik på opfyldelse af forpligtelser i henhold til producentansvarsordningerne.
Det foreslås at udvide denne påbudsbestemmelse til også at gælde for den udvidede producentansvarsordning for drikkevarebeholdere og drikkebægre af engangsplast.
Tilsynsmyndigheden skal således føre tilsyn med, at producenter, importører og kollektive ordninger efterlever de fastsatte regler og bringer eventuelle ulovlige forhold til ophør.
Det er hensigten at fastsætte straf for manglende overholdelse af regler fastsat i medfør af de foreslåede nye bestemmelser om udvidet producentansvar for drikkevarebeholdere og drikkebægre af engangsplast, i bekendtgørelsesform med hjemmel i miljøbeskyttelseslovens straffebestemmelse i § 110, stk. 3. Dette for at sikre, at aktører opfylder deres forpligtelser efter loven.
Eksempelvis vil det være strafbart, hvis producenterne, importørerne og de bemyndigede repræsentanter ikke overholder deres pligt til lade sig registrere, føre regnskab eller undlader at give oplysninger i forbindelse med tilsynsmyndighedens kontrol m.v.
3.4. Implementering af udvidet producentansvar for balloner, vådservietter, filtre til tobaksvarer af engangsplast Engangsplastdirektivets artikel 8, stk. 1, medfører, at der skal etableres ordninger for udvidet producentansvar for balloner, vådservietter og filtre til tobaksvarer af engangsplast, og som markedsføres i Danmark.
Det følger af engangsplastdirektivets artikel 8, stk. 1, at ordningen for udvidet producentansvar skal udarbejdes i henhold til affaldsdirektivets artikel 8 og 8 a, som fastsætter en række minimumskrav til udvidede producentansvarsordninger.
Det fremgår imidlertid af engangsplastdirektivets betragtninger, at relevansen af nogle af minimumskravene afhænger af produktets egenskaber.
For balloner, vådservietter og filtre til tobaksvarer, bør det blandt andet ikke være obligatorisk at indføre særskilt indsamling, fordi særskilt indsamling af disse produkter ikke er påkrævet for at sikre korrekt behandling i overensstemmelse med affaldshierarkiet, jf. engangsplastdirektivets betragtning nr. 22. Dette skyldes, at der er tale om produkter som på grund af deres materiale og anvendelse ikke kan forberedes med henblik på genbrug eller genanvendes.
Særligt vil filtre til tobaksvarer og vådservietter efter brug udgøre affald, som er forurenet på en måde, som hindrer genanvendelse.
Det betyder, at affald fra disse engangsplastprodukter i dag og fremadrettet vil blive forbrændt.
Følgende minimumskrav i affaldsdirektivets artikel 8 a vil derfor heller ikke være relevante ved fastlæggelse af en ny ordning for disse produkter: fastlæggelse af affaldshåndteringsmål i overensstemmelse med affaldshierarkiet, jf. stk. 1, litra b, producenters oplysning til brugere om centre for genbrug og forberedelse med henblik på genbrug og tilbagetagelsesordninger, jf. stk. 2, 1. pkt., producenters klart definerede dækningsområde, jf. stk. 3, litra a, og deres sikring af adgang til affaldsindsamlingsordninger, jf. stk. 3, litra b, samt deres offentliggørelse af oplysninger om opfyldelse af affaldshåndteringsmål, jf. stk. 3, litra e.
Engangsplastdirektivets artikel 8, stk. 3, fastsætter producenternes økonomiske forpligtelser i henhold til den udvidede producentansvarsordning.
I henhold til denne bestemmelse skal producenterne som minimum afholde omkostninger til oplysningstiltag, oprydning og data, jf. litra a  c.
Denne bestemmelse medfører, at affaldsdirektivets regler om producenters afholdelse af omkostninger i artikel 8 a, stk. 4, heller ikke vil være relevante ved fastlæggelse af ordningen.
 Der vil i det følgende blive redegjort for de resterende direktivkrav og den foreslåede gennemførelse heraf.
3.4.1. Producentansvarets roller og ansvarsfordeling 3.4.1.1. Gældende national ret; miljøbeskyttelsesloven Miljøbeskyttelseslovens gældende § 9 h indeholder en overordnet bemyndigelse for miljøministeren til at fastsætte regler om producentansvar.
Bemyndigelsen er ikke udnyttet, da bestemmelsen ikke indeholder tilstrækkelig hjemmel til at regulere de eksisterende udvidede producentansvarsordninger for batterier, biler, elektronik og emballage.
Disse ordninger er i stedet reguleret i miljøbeskyttelseslovens §§ 9 i  9 å.
Der henvises til pkt. 3.1.1.3. i lovforslagets almindelige bemærkninger.
Affald, der stammer fra engangsplastprodukterne balloner, vådservietter og filtre til tobaksvarer, håndteres i dag som forbrændingsegnet affald.
Den gældende bestemmelse i § 45, stk. 1, i miljøbeskyttelsesloven medfører, at det er kommunerne, der varetager affaldshåndteringen både fra husholdninger og erhverv.
Der er fastsat nærmere regler om de kommunale affaldsordninger i affaldsbekendtgørelsen og affaldsaktørbekendtgørelsen.
De kommunale affaldsordninger er finansieret gennem affaldsgebyrer, jf. miljøbeskyttelseslovens § 48.
Oprydning af henkastet affald på offentlige veje, stier og parker, og indsamling af affald, der kasseres i offentlige indsamlingssystemer, foretages typisk af kommunerne eller staten.
Den gældende bestemmelse i § 62 i lov nr. 1520 af 27. december 2014 om offentlige veje mv., medfører, at vejmyndigheden har pligt til at sørge for blandt andet renholdelse af offentlige veje.
Udgifterne til både oprydning af henkastet affald og indsamlingen af affald, der kasseres i offentlige indsamlingssystemer er skattefinansieret.
3.4.1.2. Gældende EU-ret; engangsplastdirektivet og affaldsdirektivet Engangsplastdirektivets artikel 8, stk. 1, medfører, at der skal etableres ordninger for udvidet producentansvar for balloner, vådservietter og filtre til tobaksvarer af engangsplast, og som markedsføres i Danmark, i henhold til affaldsdirektivets artikel 8 og 8 a.
Producentansvarsordningerne skal være gennemført senest den 5. januar 2023 for filtre til tobaksvarer og den 31. december 2024 for vådservietter og balloner, jf. engangsplastdirektivets artikel 17.
 Efter affaldsdirektivets artikel 8 a, stk. 1, skal medlemsstaterne sikre, at roller og ansvarsområder er nøje fastlagt for de forskellige aktører under en udvidet producentansvarsordning, jf. litra a), og at der sker ligebehandling af producenter af produkter uanset deres oprindelse eller størrelse, og uden at der pålægges en uforholdsmæssig stor regelbyrde på producenter, der fremstiller produkter i små mængder, jf. litra d).
 En ordning for udvidet producentansvar er defineret som et sæt af foranstaltninger truffet af medlemsstaterne for at sikre, at producenter og importører af produkter bærer det finansielle ansvar eller det finansielle og organisatoriske ansvar for håndteringen af affaldsfasen i et produkts livscyklus, jf. affaldsdirektivets artikel 3, nr. 21.
I relation til det udvidede producentansvar for visse engangsplastprodukter omfatter producentbegrebet for det første enhver fysisk eller juridisk person, der er etableret i en medlemsstat, og som uanset den anvendte salgsteknik, herunder via aftaler om fjernsalg, professionelt fremstiller, påfylder, sælger eller importerer og i den pågældende medlemsstat markedsfører engangsplastprodukter, jf. engangsplastdirektivets artikel 3, nr. 11, litra a.
Med markedsføring skal forstås den første tilgængeliggørelse af et produkt på en medlemsstats marked, dvs. levering af et produkt med henblik på distribution, forbrug eller anvendelse på en medlemsstats marked som led i erhvervsvirksomhed hvad enten det sker mod eller uden vederlag, jf. engangsplastdirektivets artikel 3, nr. 6 og 7.
 Dernæst omfatter producentbegrebet enhver fysisk eller juridisk person, der er etableret i en medlemsstat eller et tredjeland, og som via aftaler om fjernsalg direkte til private husstande eller til andre brugere end private husstande professionelt i en anden medlemsstat sælger engangsplastprodukter, jf. engangsplastdirektivets artikel 3, nr. 11, litra b.
Ordningen for udvidet producentansvar, som foreslås i denne del af lovforslaget, omfatter de produkter, der fremgår af i direktivets bilag del E, afsnit II og III.
Omfattet er således vådservietter, hvormed skal forstås forvædede servietter til personlig pleje og husholdningsbrug, balloner, undtagen balloner til industriel eller anden erhvervsmæssig brug og anvendelser, der ikke distribueres til forbrugere, og endeligt tobaksvarer med filtre og filtre, som markedsføres til anvendelse i kombination med tobaksvarer.
3.4.1.3. Ministeriets overvejelser og den foreslåede ordning Engangsplastdirektivet stiller overordnet samme krav til producentansvarsordninger for balloner, vådservietter og filtre til tobaksvarer af engangsplast.
Derudover er der tale om produkter, som har det til fælles, at deres materiale og anvendelse gør, at de ikke egner sig til genbrug eller genanvendelse.
Miljøministeriet finder det af denne grund hensigtsmæssigt at regulere disse produkter under samme producentansvarsordning.
Fordi der er tale om produkter, som på grund af deres materiale og anvendelse, ikke egner sig til genbrug eller genanvendelse, og som derfor nu og fremadrettet håndteres som forbrændingsegnet affald, kræver engangsplastdirektivet ikke for disse engangsplastprodukter, at der skal ske særskilt indsamling, når de er blevet til affald.
Produkterne adskiller sig dermed fra de øvrige produkttyper, som er pålagt et udvidet producentansvar efter EU-retten, hvor der fokuseres på at sikre, at affaldet indsamles og genanvendes.
 Det foreslås at indføre en ny bestemmelse i § 9 t i miljøbeskyttelsesloven om udvidet producentansvar balloner, vådservietter og filtre til tobaksvarer af engangsplast.
Det foreslås med bestemmelsen i § 9 t, stk. 1, at producenter og importører af balloner, vådservietter og filtre til tobaksvarer af engangsplast forholdsmæssigt i forhold til deres markedsandel for egen regning skal afholde omkostninger forbundet med oprydning af henkastet affald fra engangsplastprodukterne og håndtering heraf, og oplysningstiltag for at forebygge og reducere mængden af sådant henkastet affald.
Producenter og importører af filtre til tobaksvarer af engangsplast skal endvidere forholdsmæssigt i forhold til deres markedsandel for egen regning afholde omkostninger forbundet med indsamling af affald herfra, der er blevet kasseret i offentlige indsamlingssystemer (skraldespande i det offentlige rum).
Det foreslås, at den udvidede producentansvarsordning for balloner, vådservietter og filtre til tobaksvarer af engangsplast opbygges således, at producenterne i udgangspunktet bærer det finansielle ansvar, men ikke pålægges et organisatorisk ansvar.
For nærmere gennemgang af de omfattede omkostninger henvises til pkt. 3.4.4. i lovforslagets almindelige bemærkninger.
Forslaget om at pålægge producenter og importører et finansielt ansvar vil indebære, at det fortsat vil være kommuner og stat, der forestår oprydningen af henkastet affald fra de omfattede engangsplastprodukter.
Det er således ikke hensigten med forslaget, at producenter og importører foranstalter oprydning af henkastet affald fra balloner, vådservietter og filtre til tobaksvarer af engangsplast.
Denne ansvarsfordeling foreslås under hensyn til, at det i dag er kommuner og stat, der varetager oprydningsopgaven, også for produkter, som ikke er omfattet af engangsplastikdirektivet.
Oprydning vil således ikke være en opgave, som kan udtages af kommunernes ansvarsopgaver, og i praksis vil det være meget svært at skelne mellem hvilke produkter kommunerne vil skulle fjerne fra gadebilledet, og hvilke produkter, producenter og importører vil skulle fjerne.
Det er desuden denne organisering, der skønnes at sikre den mest omkostningseffektive løsning.
Den foreslåede udvidede producentansvarsordning vil indebære, at producenter og importører skal afholde omkostningerne forholdsmæssigt i forhold til deres markedsandel af balloner, vådservietter og filtre til tobaksvarer af engangsplast.
Det foreslås, at indsætte en bemyndigelse for miljøministeren til at fastsætte nærmere regler om afholdelsen og fordelingen af omkostningerne, jf. den foreslåede § 9 t, stk. 3. Derudover foreslås at indsætte en bemyndigelse for ministeren til at fastsætte regler om opgørelsen af mængden af balloner, vådservietter og filtre til tobaksvarer af engangsplast, der markedsføres, herunder om beregningen af markedsandelen af engangsplastprodukter, jf. den foreslåede § 9 t, stk. 4. Det foreslås desuden, at denne beregning sker på grundlag af de mængder, der er registreret i et producentregister.
I dag har kommunerne ansvar for håndtering af det forbrændingsegnede affald, uanset om det stammer fra husholdninger eller fra virksomheder.
Med udgangspunkt i den gældende organisering af affaldssektoren er det dermed hensigten, at de omfattede engangsplastprodukter fortsat indsamles og håndteres gennem de kommunale indsamlingsordninger som restaffald.
Det er således ikke hensigten, at producenter og importører overtager ansvaret for håndteringen af affald fra produkterne, der stammer fra husholdninger og erhverv.
Denne producentansvarsordning vil dermed adskille sig fra de øvrige udvidede producentansvarsordninger, hvor producenterne forpligtes til at tage deres egne produkter retur fra brugere, når disse er blevet til affald.
Denne forskel er begrundet i de pågældende engangsplastprodukters egenskaber, som gør, at særskilt indsamling ikke er påkrævet efter engangsplastdirektivet.
Et krav om tilbagetagning vil derfor gå videre end krævet efter engangsplastdirektivet.
Da det ikke er nødvendigt at pålægge producenterne og importørerne at foranstalte tilbagetagning og særskilt indsamling i henhold til direktivet, har Miljøministeriet vurderet, at det er mest hensigtsmæssigt fuldt ud at fastholde den gældende affaldsorganisering med henblik på at sikre den klarest mulige rolle- og ansvarsfordeling.
Engangsplastdirektivets definition af producent medfører, at pligten til udvidet producentansvar påhviler den virksomhed, som er ansvarlig for den første tilgængeliggørelse (markedsføring) af et omfattet engangsplastprodukt på det danske marked.
Derudover påhviler pligten til udvidet producentansvar den udenlandske virksomhed, som sælger de omfattede engangsplastprodukter i Danmark via fjernsalg.
 Det er derfor følgende aktører (i forslaget til ny § 9 t benævnt producent og importør) pålægges det udvidede producentansvar for engangsplastprodukter i Danmark:
  Personer, som enten fremstiller, påfylder, sælger eller importerer engangsplastprodukter, og som markedsfører engangsplastprodukter i Danmark.
  Personer, der er etableret i en medlemsstat eller et tredjeland, og som via aftaler om fjernsalg direkte til private husstande eller til andre brugere end private husstande professionelt i en anden medlemsstat sælger engangsplastprodukter.
 Dette vil blive fastsat nærmere ved udmøntningen på bekendtgørelsesniveau.
Det vurderes at være hensigtsmæssigt, at miljøministeren gives mulighed for at fastsætte regler, der sikrer, at producenter og importører, der markedsfører meget små mængder af balloner, vådservietter eller filtre til tobaksvarer i Danmark, ikke bliver underlagt uforholdsmæssigt store administrative og økonomiske byrder.
Dette er i overensstemmelse med affaldsdirektivets artikel 8 a, stk. 1, litra d, hvorefter der ikke må lægges en uforholdsmæssig stor regelbyrde på producenter, herunder små og mellemstore virksomheder, der fremstiller produkter i små mængder.
Det foreslås derfor, at miljøministeren kan fastsætte regler om, at producenter og importører af balloner, vådservietter og filtre til tobaksvarer undtages fra visse forpligtelser efter loven eller regler udstedt i medfør heraf, hvis mængden af de produkter, som den pågældende producent eller importør har markedsført, og affald heraf, ikke overstiger en fastsat årlig bagatelgrænse, jf. den foreslåede § 9 t, stk. 2. Det er ikke hensigten, at bagatelgrænsen vil kunne indebære, at producenter og importører undtages fra at skulle registreres som producent eller importør, eller fra at give oplysning om blandt andet markedsførte mængder.
En eventuel bagatelgrænse vil blive udformet således, at den ikke indebærer statsstøtte.
Miljøministeriet har igangsat en analyse af, hvorvidt en bagatelgrænse er relevant i forbindelse med implementeringen og i så fald i hvilket omfang.
Dette vil blive adresseret nærmere med udmøntningen på bekendtgørelsesniveau.
3.4.2. Oplysning af affaldsindehavere 3.4.2.1. Gældende national ret; miljøbeskyttelsesloven Miljøbeskyttelseslovens gældende § 9 h indeholder en overordnet bemyndigelse for miljøministeren til at fastsætte regler om producentansvar.
Bemyndigelsen er ikke udnyttet, da bestemmelsen ikke indeholder tilstrækkelig hjemmel til at regulere de eksisterende udvidede producentansvarsordninger for batterier, biler, elektronik og emballage.
Disse ordninger er i stedet reguleret i miljøbeskyttelseslovens §§ 9 i  9 å.
Der henvises til pkt. 3.1.1.3. i lovforslagets almindelige bemærkninger.
3.4.2.2. Gældende EU-ret; engangsplastdirektivet og affaldsdirektivet Det fremgår af artikel 8 a, stk. 2, 1. pkt., at medlemsstaterne skal træffe de nødvendige foranstaltninger til at sikre, at affaldsindehavere bl.a. oplyses om tiltag til affaldsforebyggelse, indsamlingssystemer og om bekæmpelse af henkastning af affald.
Derudover følger det af artikel 8 a, stk. 2, 2. pkt., at medlemsstaterne skal træffe foranstaltninger for at give affaldsindehavere incitamenter til at leve op til deres ansvar for at aflevere deres affald i de eksisterende særskilte indsamlingssystemer.
Derudover indeholder engangsplastdirektivet krav til oplysning af brugere, som supplerer affaldsdirektivets krav hertil.
Der er tale om krav, der i høj grad overlapper affaldsdirektivets krav, men engangsplastdirektivets krav er dog i højere grad målrettet problemer vedrørende henkastning af affald.
Det fremgår af engangsplastdirektivets artikel 10, at medlemsstaterne skal træffe foranstaltninger til at oplyse forbrugere og fremme ansvarlig forbrugeradfærd med henblik på at reducere henkastet affald fra produkter, der er omfattet af direktivet.
Desuden skal medlemsstaterne træffe foranstaltninger med henblik på at oplyse forbrugerne af engangsplastprodukter om: a) de tilgængelige genbrugelige alternativer, genbrugssystemer og affaldshåndteringsmuligheder samt bedste praksis for ansvarlig affaldshåndtering, b) den belastning på miljøet, navnlig havmiljøet, som henkastet affald og anden uhensigtsmæssig affaldsbortskaffelse af disse engangsplastprodukter medfører, og c) konsekvenserne af uhensigtsmæssige former for affaldsbortskaffelse af disse engangsplastprodukter for kloaknettet.
3.4.2.3. Ministeriets overvejelser og den foreslåede ordning Det foreslås med bestemmelsen i § 9 t, stk. 6, at miljøministeren bemyndiges til at fastsætte regler om producenters og importørers pligt til at oplyse brugere af balloner, vådservietter og filtre til tobaksvarer af engangsplast om hvilke aktuelle indsamlingsordninger, der er tilgængelige for affaldsindehaveren, samt om bekæmpelse af henkastning af affald fra balloner, vådservietter og filtre til tobaksvarer af engangsplast.
Det er hensigten at fastsætte de nærmere regler om producenters og importørers oplysningspligt over for brugere af balloner, vådservietter og filtre til tobaksvarer af engangsplast om korrekt afskaffelse af engangsplastproduktet og om konsekvenserne ved at henkaste balloner, vådservietter og filtre til tobaksvarer af engangsplast i naturen mv. i bekendtgørelsesform.
De nærmere regler forventes i overensstemmelse med affaldsdirektivets artikel 8 a, stk. 2 og engangsplastdirektivets artikel 10 at vedrøre krav om oplysninger til brugerne om, at affald fra balloner, vådservietter og filtre til tobaksvarer skal indsamles i restaffaldet, samt information om hvor brugeren har adgang til at komme af med affaldet.
Det forventes, at reglerne udformes således, at oplysningspligten kan opfyldes igennem f.eks. udarbejdelse af informationsmaterialer, brugsanvisninger eller direkte på salgssteder.
 Det er hensigten, at der ved fastsættelse af regler om producenters og importørers pligt til at oplyse brugere af filtre til tobaksvarer tages hensyn til sundhedsmyndighedernes regulering på dette område.
3.4.3. Drift af ordningen 3.4.3.1. Gældende national ret; miljøbeskyttelsesloven Miljøbeskyttelseslovens gældende § 9 h indeholder en overordnet bemyndigelse for miljøministeren til at fastsætte regler om producentansvar.
Bemyndigelsen er ikke udnyttet, fordi bestemmelsen ikke indeholder tilstrækkelig hjemmel til at regulere de eksisterende udvidede producentansvarsordninger for batterier, biler, elektronik og emballage.
Disse ordninger er i stedet reguleret i miljøbeskyttelseslovens §§ 9 i  9 å.
Der henvises til pkt. 3.1.1.3. i lovforslagets almindelige bemærkninger.
3.4.3.2. Gældende EU-ret; engangsplastdirektivet og affaldsdirektivet Affaldsdirektivets artikel 8 a, stk. 3, fastsætter en række krav til drift af udvidede producentansvarsordninger, hvad enten de varetages af producenten selv eller af en kollektiv ordning på vegne af producenten.
Der stilles krav om, at producenten eller dennes kollektive ordning skal råde over de nødvendige finansielle eller finansielle og organisatoriske midler til at opfylde sine forpligtelser for udvidet producentansvar, jf. stk. 3, litra c.
Derudover skal producenten eller dennes kollektive ordning føre passende egenkontrol med dens økonomiske forvaltning og med kvaliteten af de indsamlede og rapporterede data.
Egenkontrollen skal, hvor det er relevant, støttes af uafhængige revisioner, jf. stk. 3, litra d.
En kollektiv ordning skal desuden offentligt tilgængeliggøre oplysninger om ejerskab og medlemskab, de økonomiske bidrag, der betales af producenterne enten pr. solgt enhed eller pr. ton markedsført produkt og udvælgelsesproceduren for affaldshåndteringsoperatører, jf. stk. 3, litra e.
3.4.3.3. Ministeriets overvejelser og den foreslåede ordning 3.4.3.3.1. Sikkerhedsstillelse og egenkontrol Producenter og importører skal råde over nødvendige finansielle midler til at opfylde forpligtelserne i udvidede producentansvarsordninger.
Det foreslås derfor, at miljøministeren bemyndiges til at fastsætte regler om, at producenter og importører af balloner, vådservietter og filtre til tobaksvarer af engangsplast skal stille sikkerhed for de fremtidige håndteringsudgifter.
Miljøbeskyttelseslovens § 9 å, stk. 3, indeholder i dag bemyndigelse til at fastsætte tilsvarende regler for så vidt angår de eksisterende producentansvarsordninger.
Det foreslås derfor, at udvide denne bestemmelse til også at omfatte producenter og importører af balloner, vådservietter og filtre til tobaksvarer af engangsplast.
 Hensigten med forslaget er at sikre, at producenter og importører råder over de nødvendige finansielle midler til at opfylde forpligtelserne i det udvidede producentansvar i overensstemmelse med kravet i affaldsdirektivets artikel 8 a, stk. 3, litra c.
I lighed med de eksisterende udvidede producentansvarsordninger bør producenter og importører af balloner, vådservietter og filtre til tobaksvarer af engangsplast kunne undlade at stille sikkerhed ved i stedet at deltage i en kollektiv ordning, der stiller sikkerhed på vegne af dens medlemmer.
Miljøbeskyttelseslovens § 9 z, stk. 4, indeholder i dag bemyndigelsen til at fastsætte sådanne regler for de eksisterende producentansvarsordninger og foreslås derfor udvidet til også at gælde for producenter og importører af balloner, vådservietter og filtre til tobaksvarer af engangsplast, jf. nedenfor i pkt. 3.4.3.3.3. i lovforslagets almindelige bemærkninger.
 Det er hensigten, at de nærmere regler vedrørende sikkerhedsstillelse fastsættes i bekendtgørelsesform, til anvendelse i de situationer, hvor den enkelte producent eller importør ophører med at eksistere eller ikke løfter sit ansvar.
Producenter og importører skal desuden føre passende egenkontrol med den økonomiske forvaltning og med kvaliteten af de indsamlede og rapporterede data.
Det foreslås derfor endvidere, at miljøministeren bemyndiges til at fastsætte regler om, at producenter og importører skal føre egenkontrol med finansieringen og kvalitetssikring af forpligtelserne i henhold til det udvidede producentansvar for balloner, vådservietter og filtre til tobaksvarer af engangsplast.
Miljøbeskyttelseslovens § 9 å, stk. 2, indeholder i dag bemyndigelse til at fastsætte tilsvarende regler for så vidt angår de eksisterende producentansvarsordninger.
Det foreslås derfor at udvide denne bestemmelse til også at omfatte producenter og importører af balloner, vådservietter og filtre til tobaksvarer af engangsplast.
 Hensigten med forslaget er at sikre, at producenter og importører af balloner, vådservietter og filtre til tobaksvarer af engangsplast fører passende egenkontrol med dens økonomiske forvaltning og med kvaliteten af de indsamlede og rapporterede data i overensstemmelse med affaldsdirektivets artikel 8 a, stk. 3, litra d.
 Det er hensigten, at de nærmere regler vedrørende egenkontrol fastsættes i bekendtgørelsesform.
3.4.3.3.2. Producenters registrerings- og oplysningspligt Det foreslås, at miljøministeren bemyndiges til at fastsætte regler om, at producenter og importører af balloner, vådservietter og filtre til tobaksvarer af engangsplast har pligt til at lade sig registrere hos en producentregisteransvarlig organisation.
Registreringen kan blandt andet omfatte oplysninger om producenten eller importøren, oplysninger om typen af produkt of materialevalg samt om hvorvidt opfyldelse af det udvidede producentansvar vil ske gennem deltagelse i en kollektiv ordning.
Samme forpligtelse gælder for producenter m.v. som er omfattet af de eksisterende producentansvarsordninger efter regler udstedt i medfør af miljøbeskyttelseslovens § 9 æ. Med forslaget udvides denne bestemmelses anvendelsesområde til også at gælde producenter og importører af balloner, vådservietter og filtre til tobaksvarer af engangsplast.
Det foreslåede har til formål at opfylde affaldsdirektivets artikel 8 a, stk. 1, litra c, og stk. 3, litra d  e.
Det er hensigten med registreringen, at producenter og importører skal kunne dokumentere, at de fastsatte krav er opfyldt.
Det vil blandt andet omfatte dokumentation for, at der er stillet sikkerhed for de forventede omkostninger ved den fremtidige oprydning og affaldshåndtering af de markedsførte mængder, jf. affaldsdirektivets artikel 8 a, stk. 3, litra c.
 Det foreslås derudover, at indsætte en bemyndigelse for miljøministeren bemyndiges til at fastsætte regler om producenters og importørers pligt til at give oplysninger om mængden af markedsførte balloner, vådservietter og filtre til tobaksvarer af engangsplast og om producenten eller importøren har overdraget sine forpligtelser efter det udvidede producentansvar til en kollektiv ordning, jf. § 9 t, stk. 7. Endeligt foreslås det, at ministeren bemyndiges til at fastsætte regler om hvordan og i hvilken form oplysninger efter stk. 7 skal afgives, jf. § 9 t, stk. 9.
Registrerings- og oplysningspligten er et centralt element i ordninger for udvidet producentansvar, da den skal sikre, at alle aktører, der deltager i gennemførelsen af ordningerne for udvidet producentansvar, rapporterer pålidelige data og bidrager svarende til andel af markedsført mængde.
Det er hensigten at fastsætte nærmere regler herom i bekendtgørelsesform.
3.4.3.3.3. Oprettelse af kollektive ordninger Det foreslås, at producenter og importører af balloner, vådservietter og filtre til tobaksvarer af engangsplast kan opfylde en del af deres forpligtelser gennem deltagelse i kollektive ordninger.
Samme mulighed gælder for producenter m.v., som er omfattet af de eksisterende producentansvarsordninger i medfør af miljøbeskyttelseslovens § 9 z, stk. 1. Med forslaget udvides denne bestemmelse således til også at gælde for producenter og importører af balloner, vådservietter og filtre til tobaksvarer af engangsplast.
Den foreslåede indsættelse i § 9 z, stk. 1, vil betyde, at den udvidede producentansvarsordning for balloner, vådservietter og filtre til tobaksvarer af engangsplast også omfattes af § 9 z, stk. 3-6. Bestemmelserne indeholder en række bemyndigelser for miljøministeren til at fastsætte nærmere regler vedrørende kollektive ordninger.
Lovens § 9 z, stk. 3, bemyndiger således ministeren til at fastsætte regler om, at producenter og importører skal have lige adgang til at deltage i en ordning, at kollektive ordninger har pligt til at graduere de finansielle bidrag fra producenter og importører samt om de kollektive ordningers organisering.
Derudover gives bemyndigelse til at fastsætte regler vedrørende passende sikkerhed, offentlig tilgængeliggørelse af oplysninger og passende egenkontrol efter § 9 z, stk. 4-6. Bestemmelserne indeholder gennemførelse af affaldsdirektivets krav i artikel 8 a, stk. 3, litra c  e, og stk. 4, litra b for de eksisterende ordninger.
En kollektiv ordning vil efter lovforslaget på vegne af producenter og importører kunne varetage dele af de administrative opgaver, der følger af det udvidede producentansvar for engangsplastprodukter.
Det vil blandt andet indebære, at den kollektive ordning mod betaling vil kunne tilbyde at indhente de lovpligtige data fra producenter og aktører samt indberette og videreformidle disse oplysninger videre til myndigheder og til den producentregisteransvarlige organisation.
3.4.3.3.4. Producentregisteransvarlig organisation Det foreslås, at miljøministeren kan henlægge kompetencen til at varetage administrationen af det udvidede producentansvar for balloner, vådservietter og filtre til tobaksvarer af engangsplast til en privat organisation.
Tilsvarende regler findes for de eksisterende udvidede producentansvarsordninger i miljøbeskyttelseslovens § 9 ø. Med forslaget udvides denne bestemmelses anvendelsesområde til også at gælde for det udvidede producentansvar for balloner, vådservietter og filtre til tobaksvarer af engangsplast.
 Det er hensigten, at den producentregisteransvarlige organisation kan tildeles opgaver som blandt andet omfatter oprettelse og drift af et producentregister, herunder at træffe afgørelse om, hvilke virksomheder der er omfattet, registrering af producenter, importører og bemyndigede repræsentanter, registrering af markedsførte mængder, administration af sikkerhedsstillelse, udarbejdelse af statistikker, information til producenter og importører m.v.
 Det forudsættes, at den producentregisteransvarlige organisation for balloner, vådservietter og filtre til tobaksvarer af engangsplast er oprettet som en non-profit organisation og er egnet til at efterleve kravene til kvalitetssikring m.v.
 Det er hensigten, at den producentregisteransvarlige organisation skal administrere ordningen med bemyndiget repræsentant og sikkerhedsstillelse.
3.4.3.3.5. Bemyndigede repræsentanter Det foreslås, at producenter og importører, som er etableret i en anden medlemsstat og som ønsker at markedsføre balloner, vådservietter og filtre til tobaksvarer af engangsplast i Danmark, kan i stedet for at etablere sig i Danmark udnævne en repræsentant ved skriftlig fuldmagt, der er etableret i Danmark.
Samme mulighed gælder de eksisterende udvidede producentansvarsordninger i medfør af miljøbeskyttelseslovens § 9 y.
Med forslaget udvides denne bestemmelse til også at gælde for producenter og importører under det udvidede producentansvar for balloner, vådservietter og filtre til tobaksvarer af engangsplast.
 Det er hensigten, at miljøministeren fastsætter de nærmere regler i medfør af § 9 y, stk. 3, om producentens, importørens og repræsentantens afgivelse af oplysninger og bevis for fuldmagtsforholdet i bekendtgørelsesform.
Derudover foreslås det, at ministeren bemyndiges til at fastsætte regler om, at producenter og importører, som er etableret i Danmark, og som sælger balloner, vådservietter og filtre til tobaksvarer af engangsplast i anden EU-medlemsstat, hvor den ikke er etableret, skal udnævne en repræsentant i den pågældende anden medlemsstat.
Den bemyndigede repræsentant bliver herefter ansvarlig for opfyldelse af de forpligtelser, der påhviler producenten eller importøren i henhold til den pågældende medlemsstats ordning for udvidet producentansvar, jf. § 9 t, stk. 5. Det er hensigten, at udnævnelsen af repræsentanten skal ske ved skriftlig fuldmagt.
 De foreslåede bestemmelser har til formål at gennemføre affaldsdirektivets artikel 8 a, stk. 5, 3. afsnit og engangsplastdirektivets artikel 8, stk. 6 og 7. For nærmere oplysninger om disse henvises til pkt. 3.1.6.2. i lovforslagets almindelige bemærkninger.
3.4.4. Omkostninger under ordningen 3.4.4.1. Gældende national ret; miljøbeskyttelsesloven Miljøbeskyttelseslovens gældende § 9 h indeholder en overordnet bemyndigelse for miljøministeren til at fastsætte regler om producentansvar.
Bemyndigelsen er ikke udnyttet, da bestemmelsen ikke indeholder tilstrækkelig hjemmel til at regulere de eksisterende udvidede producentansvarsordninger for batterier, biler, elektronik og emballage.
Disse ordninger er i stedet reguleret i miljøbeskyttelseslovens §§ 9 i  9 å.
Der henvises til pkt. 3.1.1.3. i lovforslagets almindelige bemærkninger.
3.4.4.2. Gældende EU-ret; engangsplastdirektivet Engangsplastdirektivets artikel 8, stk. 3, omhandler omkostningerne for producenter af engangsplastprodukter opført i afsnit II og III i del E i bilaget, altså balloner, vådservietter og filtre til tobaksvarer af engangsplast.
Bestemmelsen indeholder en oplistning i litra a  c af de omkostninger, som producenter som minimum skal afholde.
Litra a omfatter omkostninger ved de oplysningstiltag, der er omhandlet i engangsplastdirektivets artikel 10. Producenter skal herefter afholde omkostningerne til opfyldelsen af forpligtelsen til at træffe foranstaltninger til at oplyse forbrugere og fremme ansvarlig forbrugeradfærd med henblik på at reducere henkastet affald fra produkter, der er omfattet af engangsplastdirektivet.
Desuden skal producenter afholde omkostningerne vedrørende opfyldelse af forpligtelsen til at træffe foranstaltninger med henblik på at oplyse forbrugerne af engangsplastprodukter og fiskeredskaber, om: a) tilgængelige genbrugelige alternativer, genbrugssystemer og affaldshåndteringsmuligheder samt bedste praksis for ansvarlige affaldshåndtering, 2) den belastning på miljøet som henkastet affald og anden uhensigtsmæssig affaldsbortskaffelse af engangsplastprodukterne og fiskeredskaber, der indeholder plast, medfører, og 3) konsekvenserne af uhensigtsmæssige former for affaldsbortskaffelse af disse engangsplastprodukter for kloaknettet.
Derudover skal producenter efter engangsplastdirektivets artikel 8, stk. 3, litra b, afholde omkostninger ved oprydning af henkastet affald forårsaget af disse produkter og dets efterfølgende transport og behandling af dette henkastede affald.
Hvad angår omkostninger vedrørende oprydning af henkastet affald, fastslår engangsplastdirektivets artikel 8, stk. 4, 2. pkt., at disse omkostninger begrænses til aktiviteter iværksat af de offentlige myndigheder eller på deres vegne.
Beregningsmetoden udvikles på en måde, der gør det muligt at fastlægge omkostningerne på en forholdsmæssig måde.
For at minimere de administrative omkostninger kan medlemsstaterne fastsætte finansielle bidrag til oprydning af henkastet affald ved at fastsætte passende flerårige faste beløb.
Kommissionen offentliggør retningslinjer for kriterier i samråd med medlemsstaterne om omkostningerne ved oprydning af henkastet affald.
 Desuden skal producenter efter engangsplastdirektivets artikel 8, stk. 3, litra c, og affaldsdirektivets artikel 8 a, stk. 4, litra a, afholde omkostninger til indsamling og rapportering af data.
Producenterne af filtre til tobaksvarer skal tillige afholde omkostningerne ved indsamling af affald af disse, der er blevet kasseret i offentlige indsamlingssystemer (skraldespande i det offentlige rum), herunder omkostninger til infrastrukturen og driften heraf, og den efterfølgende transport og behandling af affaldet.
Disse omkostninger kan omfatte oprettelse af en specifik infrastruktur for indsamling af affald fra tobaksvarer med filtre, der indeholder plast, jf. engangsplastdirektivets artikel 8, stk. 3, 2. afsnit.
Generelt for producenters afholdelse af omkostninger gælder, at disse ikke må være højere end hvad der er nødvendigt for, at de tjenester, der er er omhandlet deri, kan leveres på en omkostningseffektiv måde.
Derudover skal omkostningerne fastsættes på gennemsigtig vis mellem de berørte aktører, jf. engangsplastdirektivets artikel 8, stk. 3, 2. afsnit.
3.4.4.3. Ministeriets overvejelser og den foreslåede ordning Det foreslås, at miljøministeren bemyndiges til at fastsætte regler om afholdelse og fordeling af omkostninger forbundet med opfyldelse af producentansvaret for balloner, vådservietter og filtre til tobaksvarer af engangsplast.
Herunder foreslås det at bemyndige ministeren til at fastsætte regler om tilbagebetaling, herunder procedurer herfor, til producenter og importører, når balloner, vådservietter og filtre til tobaksvarer af engangsplast registreret som markedsført i Danmark efterfølgende markedsføres uden for Danmark, før de bliver til affald, jf. § 9 t, stk. 3.
 Det er hensigten, at de omkostninger som producenter og importører skal afholde, fastsættes i overensstemmelse med direktivkravene, som er gennemgået oven for i pkt. 3.4.4.2.
Det er hensigten, at producenter og importører af balloner, vådservietter og filtre til tobaksvarer af engangsplast skal afholde omkostningerne forholdsmæssigt i forhold til deres markedsandel.
Det foreslås derfor med bestemmelsen i § 9 t, stk. 4, at miljøministeren bemyndiges til at fastsætte regler om, hvordan mængden af balloner, vådservietter og filtre til tobaksvarer af engangsplast der markedsføres skal opgøres, herunder hvordan markedsandelen af de bestemte kategorier af engangsplastprodukter beregnes.
Ministeren fastsætter dette på grundlag af de mængder, der er registreret i et producentregister.
Omkostningerne ved oprydning af henkastet affald vil blive begrænset til aktiviteter iværksat af kommuner og stat, i overensstemmelse med engangsplastdirektivets artikel 8, stk. 4. For fordeling af omkostninger forbundet med oprydning af henkastet affald til producenterne vil der blive taget udgangspunkt i markedsførte mængder, som fordelingsnøgle for den andel, der skal betales af producenterne.
For at sikre, at producenterne reelt kun betaler, hvad der står i forhold til den mængde affald, som deres produkter genererer, vil der f.eks. kunne udføres stikprøvekontrol med henblik på at vurdere, hvor store mængder af de enkelte produkter, der generelt henkastes.
I forbindelse med udmøntningen vil der blive lagt vægt på at sikre en enkel, gennemsigtig finansieringsmodel med færrest mulige administrative omkostninger.
Det er hensigten, at der bliver etableret en baseline for mængden af henkastet affald og en ensartet opgørelse af omkostninger ved oprydning, som omkostningerne kan opgøres ud fra.
Dette skal sikre en transparent proces i forhold til opgørelsen af de beløb, som producenter og importører skal betale til de offentlige myndigheders oprydning af henkastet affald i det offentlige rum.
Det er derudover hensigten, at der fastsættes generiske retningslinjer for rimeligt renholdelsesniveau og krav om løbende opdatering af opgørelsesmetoder for at skabe en fleksibel ordning, som kan tage højde for, at producenter og importører kan lave tiltag for at mindske andelen af henkastet affald fra de produkter, som de bringer på markedet.
Der er oprettet et samarbejdsforum mellem interessenter, der skal sikre transparens og inddragelse i forbindelse med udmøntningen.
Som vidensgrundlag for implementeringsarbejdet har NIRAS udarbejdet en rapport, som ser på flere aspekter af oprydningsansvaret.
Rapporten giver bl.a. et skøn over danske kommuners og stats samlede udgifter til renhold, og hvordan udgifterne er sammensat i forhold til de engangsplastikprodukter, som er omfattet af oprydningsansvaret.
Data er både fordelt på de forskellige engangsplastprodukters andel af vægt og andel af antal.
Ligeledes forholder rapporten sig til implementeringsmodeller for renholdelsesniveau og omkostningsfordeling, som vil blive drøftet med interessenterne i det nedsatte samarbejdsforum, frem mod den konkrete udmøntning. . I forbindelse med udmøntningen vil der desuden blive lagt vægt på Kommissionens retningslinjer for kriterier for omkostninger ved oprydning af henkastet affald, som udvikles i samråd med medlemsstaterne efter engangsplastdirektivets artikel 8, stk. 4, 2. afsnit.
Det er hensigten med forslaget til § 9 t, stk. 3, at miljøministeren bemyndiges til at fastsætte regler for tilbagebetaling af de finansielle bidrag, som producenter og importører betaler for at opfylde deres forpligtelser vedrørende udvidet producentansvar, hvis producentens eller importørens balloner, vådservietter og filtre til tobaksvarer af engangsplast markedsføres uden for Danmark, efter at være registeret som markedsført i Danmark.
Hensynet bag dette er at undgå, at producenter og importører afholder omkostninger for producentansvaret to gange som følge af, at have registreret samme produkt som markedsført i to medlemsstater.
Med forslaget til bemyndigelse skabes hjemmel til at fastsætte en ordning, hvorefter producenter og importører kun er ansvarlige for finansieringen m.v. af den mængde af balloner, vådservietter og filtre til tobaksvarer af engangsplast, der reelt bliver til affald i Danmark.
En lignende ordning findes i producentansvarsordningen for elektrisk og elektronisk udstyr og for emballage.
I lighed med disse skal der sikres passende dokumentation for, at de balloner, vådservietter og filtre til tobaksvarer af engangsplast, som producenten eller importøren ønsker tilbagebetaling for, ikke er blevet til affald i Danmark.
3.4.5. Håndhævelse af og tilsyn med ordningen 3.4.5.1. Gældende national ret; miljøbeskyttelsesloven Miljøbeskyttelsesloven indeholder i dag bemyndigelser til at fastsætte regler om tilsyn i §§ 67 og 73. Disse bestemmelser indeholder hjemmel til at fastsætte regler om tilsyn med overholdelse af regler om udvidet producentansvar for balloner, vådservietter og filtre til tobaksvarer af engangsplast.
I medfør af miljøbeskyttelseslovens § 110, stk. 3, kan der fastsættes straf for overtrædelse af bestemmelser om udvidet producentansvar for balloner, vådservietter og filtre til tobaksvarer af engangsplast.
3.4.5.2. Gældende EU-ret; engangsplastdirektivet og affaldsdirektivet Affaldsdirektivets artikel 8 a, stk. 5, afsnit 1, fastsætter, at medlemsstaterne skal indføre en passende overvågnings- og håndhævelsesramme med henblik på at sikre, at en producent eller dennes kollektive ordning opfylder sine forpligtelser vedrørende det udvidede producentansvar.
 Hvor flere kollektive ordninger varetager forpligtelser vedrørende det udvidede producentansvar på vegne af producenter, skal medlemsstaten udpege mindst ét uafhængigt organ eller offentlig myndighed til at føre tilsyn med opfyldelsen af forpligtelserne vedrørende det udvidede producentansvar, jf. affaldsdirektivets artikel 8 a, stk. 5, afsnit 2.
Med henblik på overvågning og verificering af overholdelsen af forpligtelserne for producenten af produktet under den udvidede producentansvarsordning kan medlemsstaterne fastlægge de krav, der skal opfyldes af den person, der skal udpeges som bemyndiget repræsentant på dens område.
Disse krav kan være registrerings-, oplysnings- og rapporteringskrav, jf. affaldsdirektivets artikel 8 a, stk. 5, afsnit 4.
3.4.5.3. Ministeriets overvejelser og den foreslåede ordning Det foreslås, at miljøministeren bemyndiges til at fastsætte regler om producenters og importørers pligt til at tilvejebringe og give oplysninger og dokumentation af enhver art til brug for tilsynet med overholdelse af den udvidede producentansvarsordning for balloner, vådservietter og filtre til tobaksvarer af engangsplast, og regler fastsat i medfør af stk. 2, 6 og 7, § 9 æ og § 9 å, stk. 3, jf. § 9 t, stk. 8.
 Regler fastsat i medfør af den foreslåede bemyndigelse vil udgøre grundlaget for overvågning og kontrol med, at alle pligtige producenter og importører løfter deres del af det udvidede producentansvar.
 Det foreslås derudover med bestemmelsen i § 9 t, stk. 9, at ministeren bemyndiges til at fastsætte regler om hvordan og i hvilken form oplysningerne efter blandt andet stk. 8 skal afgives.
Det er hensigten, at tilsynet med det udvidede producentansvar for balloner, vådservietter og filtre til tobaksvarer af engangsplast, helt eller delvist skal udføres af en statslig myndighed.
Hjemlen hertil findes allerede i miljøbeskyttelseslovens § 67. Samtidig indeholder bemyndigelsen i lovens § 73 hjemmel for ministeren til at fastsætte nærmere regler vedrørende tilsynsmyndighedens udøvelse af tilsynsmyndighed.
Derudover indeholder miljøbeskyttelseslovens § 9 å, stk. 1, hjemmel til at meddele påbud med henblik på opfyldelse af forpligtelser i henhold til producentansvarsordninger.
Det foreslås at udvide denne påbudsbestemmelse til også at gælde for den udvidede producentansvarsordning for balloner, vådservietter og filtre til tobaksvarer af engangsplast.
Tilsynsmyndigheden skal således føre tilsyn med, at producenter, importører og kollektive ordninger efterlever de fastsatte regler og bringer eventuelle ulovlige forhold til ophør.
Det er hensigten, at der i den videre udmøntning af bemyndigelsesbestemmelserne tages højde for, at implementeringen kan medføre en stigning i det illegale marked eller at ikke alle producenter får tilmeldt sig de nødvendige ordninger for udvidet producentansvar, såkaldte free riders.
Det er derfor hensigten at fastsætte straf for manglende overholdelse af regler fastsat i medfør af de foreslåede nye bestemmelser om udvidet producentansvar for balloner, vådservietter og filtre til tobaksvarer af engangsplast i bekendtgørelsesform med hjemmel i miljøbeskyttelseslovens straffebestemmelse i § 110, stk. 3. Det er hensigten, at det skal være strafbart for producenter, importører og bemyndigede repræsentanter ikke at efterleve deres forpligtelser efter regler fastsat i miljøbeskyttelseslovens § 9 t.
Eksempelvis vil det være strafbart, hvis producenterne, importørerne og de bemyndigede repræsentanter ikke overholder deres pligt til lade sig registrere, føre regnskab eller undlader at give oplysninger i forbindelse med tilsynsmyndighedens kontrol m.v.
4. Konsekvenser for FNs verdensmål Indførelse af nye udvidede producentansvarsordninger for engangsplastprodukter og fiskeredskaber, der indeholder plast forventes at skabe incitament til at udvikle mere miljøvenlige produkter, som f.eks. indeholder genanvendte materialer, er mere holdbare eller er egnede til forberedelse med henblik på genbrug eller genanvendelse.
Det er dermed forventningen, at produkterne og materialerne bevares og genanvendes så længe som muligt.
Dermed vurderes indførelsen af nye udvidede producentansvarsordninger at understøtte både delmål 12.2 om at opnå en bæredygtig forvaltning og effektiv udnyttelse af naturressourcer og delmål 12.5 om at reducere affaldsmængden.
Derudover vil indførelse af pligt til at dække omkostningerne forbundet med oprydning af henkastet affald, omkostningerne ved indsamling af affald, som er kasseret i det offentlige rum, og omkostninger til oplysningstiltag for forbrugere af engangsplastprodukter medvirke til at forebygge og reducere mængden af henkastet affald fra engangsplastprodukter, som ofte ender i havmiljøet.
Dette vil understøtte delmål 14.1 om at forhindre og væsentligt reducere havforurening.
Lovforslagets bestemmelser vil dog først understøtte de pågældende verdensmål, når de udmøntes ved bekendtgørelse.
5. Økonomiske konsekvenser og implementeringskonsekvenser for det offentlige 5.1. Økonomiske konsekvenser Lovforslaget indeholder overvejende forslag til en række bemyndigelser i miljøbeskyttelsesloven til at fastsætte ordninger for udvidet producentansvar på fiskeredskaber, der indeholder plast, og på en række engangsplastprodukter.
Lovforslaget har derfor ikke i sig selv økonomiske konsekvenser for det offentlige.
Når bemyndigelsesbestemmelserne skal udmøntes ved bekendtgørelse, forventes det at medføre øgede omkostninger for staten, herunder særligt øgede omkostninger til at opfylde håndhævelses- og kommunikationsforpligtelser i forbindelse med alle de foreslåede nye ordninger for udvidet producentansvar.
 De samlede økonomiske konsekvenser for det offentlige vil afhænge af den nærmere organisering af de udvidede producentansvarsordninger, herunder hvilken rolle de offentlige myndigheder vil få i organiseringen.
Der vil i forbindelse med udmøntningen blive taget stilling til, hvordan affaldsindsamling og affaldshåndtering af engangsplastprodukter og fiskeredskaber, der indeholder plast, fremover skal finansieres, men, jf. affaldsdirektivets minimumskrav, omkostningerne skal enten afholdes af producenter og importører, de oprindelige affaldsproducenter eller affaldsdistributører.
Omkostningerne kan således ikke afholdes af offentlige myndigheder.
Affaldshåndtering af husholdningsaffald af de omhandlede engangsplastprodukter og fiskeredskaber, der indeholder plast, forestås i dag af kommunerne i medfør af miljøbeskyttelseslovens § 45, stk. 1. Kommunernes håndtering af affald fra husholdninger er finansieret gennem affaldsgebyrer, som opkræves hos borgerne, jf. miljøbeskyttelseslovens § 48, stk. 1. Fremover vil producenter og importører af fiskeredskaber, der indeholder plast, og producenter og importører af drikkevarebeholdere og drikkebægre af engangsplast skulle afholde omkostningerne forbundet med håndteringen af disse produkter, når de bliver til affald.
Dette forventes at medføre, at kommunerne, når lovforslagets bemyndigelsesbestemmelser udmøntes ved bekendtgørelse, dermed kan reducere finansieringsbehovet igennem affaldsgebyret.
Oprydning af henkastet affald og indsamling af affald i det offentlige rum forestås i dag af kommunerne og staten (Naturstyrelsen og Vejdirektoratet) og finansieres gennem skatter.
Det estimeres, at omkostningerne relateret til oprydningen i dag af engangsplastprodukter og til indsamlingen af engangsplastprodukter, der er kasseret i offentlige indsamlingssystemer, udgør ca. 55 mio. kr.
Estimatet er forbundet med stor usikkerhed.
Fremover skal omkostninger til oprydning af henkastet affald, der stammer fra engangsplastprodukter, afholdes af producenter og importører heraf.
Derudover skal indsamlingen af affald fra emballager af engangsplast, drikkevarebeholdere, drikkebægre og filtre til tobaksvarer, der er blevet kasseret i de offentlige indsamlingssystemer, afholdes af producenter og importører heraf.
Dette forventes at medføre, at kommuner og stat, når lovforslagets bemyndigelsesbestemmelser udmøntes ved bekendtgørelse, kan reducere finansieringsbehovet igennem skatten.
Affaldshåndteringen af udtjente fiskeredskaber, der indeholder plast, forestås i dag hovedsageligt af havnene i medfør havmiljølovens § 24. Havnenes affaldshåndtering af finansieret gennem havneafgiften, som opkræves hos havnebrugerne, jf. havmiljølovens § 55, stk. 2. Fremover vil producenterne af fiskeredskaber, der indeholder plast, skulle afholde omkostningerne forbundet med håndteringen af udtjente fiskeredskaber, der indeholder plast.
Dette forventes at medføre, at kommunale havne, når lovforslagets bemyndigelsesbestemmelser udmøntes ved bekendtgørelse, kan reducere finansieringsbehovet gennem havneafgiften.
 Miljøministeriet vurderer, at den foreslåede lovgivning er i overensstemmelse med principperne for digitaliseringsklar lovgivning.
5.2. Implementeringskonsekvenser Lovforslaget vil medføre implementeringskonsekvenser i forbindelse med udarbejdelse og fremsættelse af lovforslag, samt efterfølgende udmøntning i bekendtgørelsesform, herunder ændring af emballagebekendtgørelsen.
Implementeringskonsekvenserne forventes primært at berøre Miljøministeriet og styrelser.
Miljøministeriet har for perioden 2020-2023 afsat 19,45 mio. kr. til implementeringen af engangsplastikdirektivet.
Midlerne omfatter både midler til juridisk implementering og midler til analysearbejde til brug for oplysning af implementeringsprocessen.
De samlede implementeringskonsekvenser for stat og kommuner kan ikke opgøres på nuværende tidspunkt.
Lovforslaget har ikke implementeringskonsekvenser for regionerne.
 6. Økonomiske og administrative konsekvenser for erhvervslivet mv.
Lovforslaget har i sig selv ikke økonomiske konsekvenser for erhvervslivet.
Når de foreslåede bemyndigelsesbestemmelser til at etablere ordninger for udvidet producentansvar skal udmøntes ved bekendtgørelse, vil det medføre væsentlige økonomiske konsekvenser for producenter og importører, der bliver omfattet af en ny ordning.
Producenter og importører af engangsplastprodukter i form af drikkevarebeholdere og drikkebægre og af fiskeredskaber, der indeholder plast, skal som udgangspunkt afholde alle omkostninger til den samlede affaldshåndtering, informationsforpligtelser og dataindsamling.
Omkostninger til den kommunale indsamling af affald fra husholdninger, som i dag afholdes af borgerne gennem affaldsgebyret, er ikke opgjort på nuværende tidspunkt, men vil blive opgjort i forbindelse med udmøntningen.
Derudover skal producenter og importører af emballager af engangsplast, af engangsplastprodukter i form af drikkevarebeholdere, drikkebægre, vådservietter, balloner og filtre til tobaksvarer afholde alle omkostninger relateret til oprydning af henkastet affald fra produkterne.
Det estimeres, at omkostningerne relateret til oprydningen i dag af engangsplastprodukter og indsamlingen af engangsplastprodukter, der er kasseret i offentlige indsamlingssystemer, udgør ca. 55 mio. kr.
Estimatet er forbundet med stor usikkerhed.
Disse omkostninger afholdes i dag af borgere og virksomheder gennem skatter.
Endvidere skal producenter og importører af emballager af engangsplast, af engangsplastprodukter i form af drikkevarebeholdere, drikkebægre og filtre til tobaksvarer afholde alle omkostninger relateret til indsamling af affald fra produkterne, der kasseres i de offentlige indsamlingssystemer.
Disse omkostninger afholdes i dag af borgere og virksomheder ved skattefinansiering.
Omkostningerne er ikke opgjort på nuværende tidspunkt, men vil blive opgjort i forbindelse med udmøntningen.
Affaldshåndteringen af udtjente fiskeredskaber, der indeholder plast, forestås i dag hovedsageligt af havnene i medfør havmiljølovens § 24. Havnenes affaldshåndtering er finansieret gennem havneafgiften, som opkræves hos havnebrugerne, jf. havmiljølovens § 55, stk. 2. Fremover vil producenterne af fiskeredskaber, der indeholder plast, skulle afholde omkostningerne forbundet med håndteringen af udtjente fiskeredskaber, der indeholder plast.
Dette forventes at medføre, at private havne, når lovforslagets bemyndigelsesbestemmelser udmøntes ved bekendtgørelse, kan reducere finansieringsbehovet gennem havneafgiften.
Lovforslaget har i sig selv ikke administrative konsekvenser for erhvervslivet.
Når de foreslåede bemyndigelsesbestemmelser til at etablere ordninger for udvidet producentansvar skal udmøntes ved bekendtgørelse, vil det medføre væsentlige administrative konsekvenser for producenter og importører, der bliver omfattet af en ny ordning.
Lovforslaget er blevet vurderet i forhold til de fem principper for agil erhvervsrettet regulering.
Udformningen af bemyndigelsesbestemmelserne tager udgangspunkt i de bemyndigelsesbestemmelser, der allerede eksisterer i dag for de eksisterende udvidede producentansvarsordninger.
Idet der med lovforslaget skal vedtages bemyndigelsesbestemmelser for tre helt nye ordninger for udvidet producentansvar, ligger det implicit i lovforslaget, at der vil blive etableret nye forretningsområder inden for håndtering af affald fra engangsplastprodukter og fiskeredskaber, der indeholder plast, og administration af disse ordninger.
Inden for de overordnede rammer af den gældende organisering af affaldssektoren lægger lovforslaget ikke restriktioner for anvendelse af nye forretningsmodeller (princip 1). Lovforslaget indebærer, at de nye ordninger for udvidet producentansvar skal opfylde kvalitative og kvantitative målsætninger, og fastsætter ikke krav om at anvende en specifik proces eller teknologi til at nå disse målsætninger.
Bemyndigelsesbestemmelserne er derved også i overensstemmelse med principperne om enkle og formålsbestemte krav samt teknologineutralitet (princip 2 og 3). Endelig vil principperne om helhedstænkning og brugervenlig digitalisering (princip 4 og 5) blive tænkt ind i udmøntning på bekendtgørelsesniveau, idet ministeriet vurderer, at bemyndigelsesbestemmelserne i deres foreslåede udformning vil kunne rumme dette.
7. Administrative konsekvenser for borgerne Lovforslaget vil ikke medføre administrative konsekvenser for borgerne.
8. Klima- og miljømæssige konsekvenser Indførelse af udvidet producentansvar på visse engangsplastprodukter og fiskeredskaber, der indeholder plast, forventes at medføre en miljømæssig forbedring.
Det er forventningen, at et udvidet producentansvar vil forbedre affaldshåndteringen af disse produkter, herunder sikre en højere genanvendelse.
Derudover er det forventningen, at de nye krav om oprydning af henkastet affald vil sikre forebyggelse og reduktion mængden af plastaffald, som henkastes i miljøet.
9. Forholdet til EU-retten Lovforslaget gennemfører artikel 8 i direktiv 2019/904/EU af 5. juni 2019 om reduktion af visse plastprodukters miljøpåvirkning, EF-Tidende 2019, nr.
L 155, side 1 (engangsplastdirektivet).
 Engangsplastdirektivet skal være gennemført senest den 3. juli 2021. Bestemmelser der gennemfører direktivets artikel 8 skal anvendes senest den 31. december 2024, bortset fra engangsplastprodukter opført i afsnit III i del E i bilaget (filtre til tobaksvarer), hvor bestemmelserne skal anvendes senest den 5. januar 2023.
Der er tale om en direktivnær implementering.
Lovforslaget indeholder ikke yderligere EU-retlige aspekter.
Den detaljerede gennemførelse af direktivets bestemmelser vil ske ved udstedelse af bekendtgørelser.
 10. Hørte myndigheder og organisationer mv.
Et udkast til lovforslaget har i perioden fra den 23. september til den 18. november været sendt i høring hos følgende myndigheder og organisationer mv.: 3F, 92-gruppen Forum for bæredygtig udvikling, Advokatsamfundet, Affald- og Ressourceindustrien ARI, AffaldPlus, Affaldsselskabet Vendyssel Vest (AVV), Arbejderbevægelsens Erhvervsrådssekretariat, ARGO, Arla Foods, Brancheforeningen af Danske Distributionsvirksomheder, Branchen for Kaffe- og Convenienceløsninger, Bryggeriforeningen, Carlsberg Breweries, Centralorganisationen af industriansatte i Danmark (CO  industri), Centralorganisationernes Fællesudvalg (CFU), CONCITO, Coop Danmark A/S, Cosmos Trawl, COWI, Dagrofa, DAKOFA, Danmarks Aktive Forbrugere, Danmarks Fiskeriforening, Danmarks Naturfredningsforening, Danmarks Pelagiske Producentorganisation (DPPO), Danmarks Restauranter og Cafeer (DRC), Danmarks Sportsfiskerforbund, Dansk Affaldsforening, Dansk Amatørfiskerforening, Dansk Arbejdsgiverforening, Dansk Byggeri, Dansk Dagligvareleverandør Forening, Dansk Detail, Dansk Energi, Dansk Erhverv, Dansk Erhvervsfremme, Dansk Fritidsfiskerforbund, Dansk Indkøbs- og Logistikforum (DILF), Dansk Industri, Dansk Miljøteknologi, Dansk Producentansvars System, Dansk Retursystem, Dansk Standard, Dansk Transport og Logistik (DTL), Danske Advokater, Danske Havne, Danske Regioner, Danske Revisorer  FSR, Danske Ølentusiaster, De Samvirkende Købmænd i Danmark, Det Miljøøkonomiske Råd, Emballageindustrien, ERP-recycling, Fairpoint Outdoors, Forbrugerrådet, Forening for Distance og Internethandel (FDIH), Foreningen af lystbådehavne i Danmark, Foreningen af miljø, plan og naturmedarbejdere i det offentlige (Envina), Foreningen af Rådgivende Ingeniører, Fortum Danmark, Frydendahl Gruppen, Genvindingsindustrien, Green Network, Greenpeace Danmark, Hansen & Co.
A/S, Horesta, Hvalpsund Net A/S, Håndværksrådet SMV, Ingeniørforeningen i Danmark, International Transport Danmark (ITD), ISOBRO, Kommunernes Landsforening (KL), Landbrug & Fødevarer, Landsorganisationen i Danmark nu Fagbevægelsens Hovedorganisation (FH), Lidl Danmark A/S, Marius Pedersen A/S, Miljøforum Fyn/Udvikling Fyn, Miljømærkning Danmark, Mærkevareleverandørerne, NOAH, Nærbutikkernes Landsforening, Oliebranchens Fællesrepræsentation nu Drivkraft Danmark, Plastic Change, Plastindustrien i Danmark, Plastix A/S, Re-Design, Rene-europe, Rigsrevisionen, Rådet for Grøn Omstilling, Salling Group, Stena Recycling, Svendsen Sport A/S, SWS  Special Waste System A/S, Tobaksproducenterne, Tor-Mo Trawl ApS, Uniscrap, Vestforbrænding, WWF Verdensnaturfonden, Økologisk Landsforening og Aage Vestergaard Larsen A/S.
Bemærkninger til lovforslagets enkelte bestemmelser Til § 1 Til nr. 1 Lovforslaget gennemfører dele af Europa-Parlamentets og Rådets direktiv 2019/904/EU af 5. juni 2019 om reduktion af visse plastprodukters miljøpåvirkning.
Miljøbeskyttelsesloven indeholder i dag ikke bestemmelser, der gennemfører dette direktiv, og direktivet fremgår derfor ikke af noten til loven.
Det foreslås at ændre fodnoten til miljøbeskyttelseslovens titel således, at der indsættes en henvisning, til at loven gennemfører dele af Europa-Parlamentets og Rådets direktiv 2019/904/EU af 5. juni 2019 om reduktion af visse plastprodukters miljøpåvirkning, EU-tidende 2019, nr.
L 155, side 1.
 Forslaget har til formål at ajourføre fodnoten til lovens titel.
 Til nr. 2.
 Den gældende miljøbeskyttelseslovs § 9 h, indeholder en overordnet bemyndigelse for miljø- og fødevareministeren til at fastsætte regler vedrørende udvidede producentansvarsordninger.
I medfør af § 9 h, stk. 1, kan miljø- og fødevareministeren med henblik på at fremme genanvendelse og renere teknologi og med henblik på at begrænse problemerne i forbindelse med affaldshåndtering fastsætte regler om, at bestemte materialer, produkter eller varer, herunder emballage, efter endt brug skal foranstaltes tilbagetaget af den producent eller importør, der er ansvarlig for markedsføringen.
Den producent eller importør, der er ansvarlig for markedsføring, kan derudover forpligtes til for egen regning at foranstalte det tilbagetagne genbrugt, genanvendt eller på anden måde særskilt håndteret.
 Derudover kan ministeren efter § 9 h, stk. 2, fastsætte regler om, at enhver der markedsfører materialer, produkter eller varer, herunder emballage, jf. stk. 1, forpligtes til at foranstalte tilbagetagning samt særskilt håndtering af tilsvarende produkter, uanset at den pågældende ikke har været ansvarlig for markedsføringen, jf. stk. 1.
 Når der er iværksat en ordning i henhold til stk. 1, kan ministeren jf. stk. 3, fastsætte regler om borgeres, grundejeres og virksomheders pligt til at aflevere bestemte materialer, produkter eller varer, herunder emballage, hos producenten, importøren eller forhandleren efter endt brug, jf. stk. 1 og 4. Derudover kan ministeren efter stk. 4 fastsætte regler om forhandlerens pligt til at modtage og opbevare de materialer, produkter eller varer, herunder emballage, der er omfattet af en ordning iværksat i henhold til stk. 1.
 Til gennemførelse af tilbagetagningsordninger, jf. stk. 1, kan ministeren efter stk. 5 bestemme, at tilbagetagningen skal sikres ved en pant- eller rabatordning, jf. § 9, stk. 2-4. Efter stk. 6 skal en ordning i henhold til stk. 1-5, inden den iværksættes, forhandles med de i § 11 nævnte myndigheder og organisationer.
Den gældende bestemmelse i § 9 h er i dag ikke udnyttet, da bestemmelsen ikke indeholder tilstrækkelig hjemmel til at regulere de eksisterende udvidede producentansvarsordninger for batterier, biler, elektronik og emballage.
Disse ordninger er derfor i stedet reguleret i miljøbeskyttelseslovens §§ 9 i  9 å.
Bestemmelsen indeholder ligeledes ikke tilstrækkelig hjemmel til at regulere nye udvidede producentansvarsordninger.
 De under nr. 2 foreslåede ændringer indebærer, at den gældende § 9 h ophæves, og at der indsættes en ny overskrift § 9 h Udvidet producentansvar for fiskeredskaber, der indeholder plast og forslag til en ny § 9 h, der indeholder forslag om en ny udvidet producentansvarsordning for fiskeredskaber, der indeholder plast.
Den foreslåede bestemmelse i § 9 h har til formål at implementere artikel 8 i Europa-Parlamentets og Rådets direktiv 2019/904/EU af 5. juni 2019 om reduktion af visse plastprodukters miljøpåvirkning (herefter engangsplastdirektivet) for så vidt angår kravene vedrørende fiskeredskaber, der indeholder plast.
Der henvises til pkt. 3.1. i lovforslagets almindelige bemærkninger.
 Det foreslås i stk. 1, at producenter og importører af fiskeredskaber, der indeholder plast, forholdsmæssigt i forhold til deres markedsandel for egen regning skal foranstalte tilbagetagning og særskilt håndtering af udtjente fiskeredskaber, der indeholder plast, medmindre der er fastsat andre regler i medfør af lovens § 44 og § 45, stk. 2, og § 24 i lov om beskyttelse af havmiljøet.
De ansvarlige efter engangsplastdirektivet er producenter, som defineret i artikel 3 i engangsplastdirektivet.
I medfør heraf defineres producenter som enhver fysisk eller juridisk person, der er etableret i en medlemsstat, og som uanset den anvendte salgsteknik, herunder via aftaler om fjernsalg, professionelt fremstiller, påfylder, sælger eller importerer og i den pågældende medlemsstat markedsfører fiskeredskaber, der indeholder plast, jf. artikel 3, nr. 11, litra a.
Med markedsføring skal forstås første tilgængeliggørelse af et produkt på en medlemsstats marked, dvs. levering af et produkt med henblik på distribution, forbrug eller anvendelse på en medlemsstats marked som led i erhvervsvirksomhed hvad enten det sker mod eller uden vederlag, jf. artikel 3, nr. 6 og 7.
 Derudover defineres producenter som enhver fysisk eller juridisk person, der er etableret i en medlemsstat eller i et tredjeland, og som via aftaler om fjernsalg direkte til private husstande eller til andre brugere end private husstande professionelt i en anden medlemsstat sælger fiskeredskaber, der indeholder plast, jf. artikel 3, nr. 11, litra b.
 Undtaget fra producentdefinitionen er dog personer, der driver fiskeri som defineret i artikel 4, nr. 28, i Europa-Parlamentets og Rådets forordning (EU) nr. 1380/2013, jf. artikel 3, nr. 11. Undtaget er desuden fiskerne selv og ikke-industrielle producenter af fiskeredskaber, der indeholder plast, ud fra et hensyn til proportionalitet i overensstemmelse med engangsplastdirektivets betragtning nr. 25.
I overensstemmelse med engangsplastdirektivets definition af producent, jf. artikel 3, nr. 6, 7 og 11, ligger pligten i det udvidede producentansvar for fiskeredskaber, der indeholder plast, på den virksomhed, som er ansvarlig for den første tilgængeliggørelse (markedsføring) af et omfattet fiskeredskab på det danske marked.
Derudover ligger pligten i det udvidede producentansvar hos udenlandske virksomheder, som sælger de omfattede fiskeredskaber i Danmark via fjernsalg.
I den foreslåede bestemmelse, er disse overordnet benævnt producenter og importører.
 De omfattede fiskeredskaber under det udvidede producentansvar vil være fiskeredskaber, der indeholder plast.
 Det fremgår af engangsplastdirektivets artikel 3, nr. 1, at plast skal forstås som et materiale bestående af en polymer som defineret i artikel 3, nr. 5, i forordning (EF) 1907/2006, hvortil der kan være tilsat tilsætningsstoffer eller andre stoffer, og som kan fungere som strukturel hovedbestanddel i slutprodukter, med undtagelse af naturlige polymer, der ikke er kemisk modificerede.
 Det fremgår af engangsplastdirektivets artikel 3, nr. 4, at et fiskeredskab skal forstås som enhver genstand eller udstyrsdel, der anvendes til fiskeri eller akvakultur, til at spore, fange eller opdrætte biologiske havressourcer, eller som flyder på havfladen og benyttes med det formål at tillokke, fange eller opdrætte sådanne biologiske havressourcer.
 Derudover fremgår det af engangsplastdirektivets artikel 3, nr. 5, at et udtjent fiskeredskab skal forstås som ethvert redskab, der er omfattet af affaldsdirektivets definition af affald, herunder alle særskilte komponenter, stoffer eller materialer, der var en del af eller fastgjort på et sådant fiskeredskab, da det blev kasseret, herunder da det blev efterladt eller tabt.
 Engangsplastdirektivets definitioner vil blive gennemført i bekendtgørelse, hvor også reglerne om det udvidede producentansvar vil blive nærmere udmøntet.
 Forslaget til stk. 1, indebærer, at producenter og importører af fiskeredskaber, der indeholder plast, pålægges et udvidet producentansvar i overensstemmelse med engangsplastdirektivets artikel 8, stk. 8.
De nye regler om udvidet producentansvar for fiskeredskaber skal sikre, at de omkostninger der er relateret til affaldshåndteringen af de udtjente redskaber, dækkes af producenten, importøren eller en kollektiv ordning på deres vegne, jf. bemærkningerne til det foreslåede stk. 3. Producenterne skal opfylde forpligtelserne efter stk. 1 forholdsmæssigt i forhold til deres markedsandel.
For nærmere om beregningen af markedsandelen henvises til bemærkningerne til det foreslåede stk. 4.
Organiseringen af producentansvaret vil blive fastsat under behørig hensyntagen til de forskellige redskabstyper, herunder om det f.eks. er erhvervs-, fritids- eller lystfiskerredskaber, og til de forskellige affaldssystemer, som disse indgår i.
Under hensyn til dette kan det være relevant med forskellige organiseringer, afhængigt af, om der for eksempel er tale om større net til erhvervsfiskeri, der afleveres i havnes indsamlingsordninger, eller om der er tale fiskeliner fra lystfiskeri, der afleveres i plastfraktionen i de kommunale indsamlingsordninger.
Med henvisningen i stk. 1 til lovens § 44 og § 45, stk. 2, og § 24 i lov om beskyttelse af havmiljøet sikres det, at det er muligt at bevare de indsamlingsordninger, der er etableret kommunalt og i havne.
For nærmere oplysninger herom henvises til pkt. 3.3.1. i lovforslagets almindelige bemærkninger.
Producenter og importører vil dog have mulighed for at etablere egne tilbagetagningsordninger for udtjente fiskeredskaber fra private husholdninger, jf. lovforslagets § 1, nr. 22.
Som udgangspunkt omfatter forpligtelsen efter det foreslåede stk. 1, et ansvar for udtjente fiskeredskaber, der indeholder plast, som producenten eller importøren selv har markedsført i Danmark.
Pligten kan dog eventuelt opfyldes gennem hel eller delvis tilbagetagning af tilsvarende udtjente fiskeredskaber, der indeholder plast, fra andre producenter eller importører under en tildelingsordning, jf. det foreslåede stk. 5.
Det afgørende for opfyldelsen af det udvidede producentansvar er, at det er producentens eller importørens ansvar for egen regning at foranstalte indsamling og affaldshåndtering.
Dette indebærer, at i det omfang producenten eller importøren ikke selv ønsker at påtage sig den fysiske tilbagetagning, har producenten eller importøren pligt til at indgå i en ordning, hvorved udtjente fiskeredskaber affaldshåndteres.
Det udvidede producentansvar kan opfyldes gennem en kollektiv ordning, jf. bemærkningerne til den foreslåede udvidelse af anvendelsesområdet for den gældende regel om kollektive ordninger i § 9 z, stk. 1, i lovforslagets § 1, nr. 12.
 Bestemmelsen i stk. 1 gennemfører engangsplastdirektivets artikel 8, stk. 8, hvorefter medlemsstaterne skal sikre, at der udarbejdes ordninger for udvidet producentansvar for fiskeredskaber, der indeholder plast, og som markedsføres i medlemsstaten i henhold til artikel 8 og 8 a i Europa-Parlamentets og Rådets direktiv 2008/98/EF af 19. november 2008 om affald og om ophævelse af visse direktiver (affaldsdirektivet).
 Det foreslås i stk. 2, at miljøministeren kan fastsætte regler om, at producenter og importører af fiskeredskaber, der indeholder plast, undtages fra visse forpligtelser efter denne lov og regler udstedt i medfør heraf, hvis mængden af fiskeredskaber, som den pågældende producent eller importør har markedsført, og affald heraf ikke overstiger en fastsat årlig bagatelgrænse.
 Forslaget indebærer, at der åbnes mulighed for at fastsætte regler om en bagatelgrænse for opfyldelse af forpligtelser under det udvidede producentansvar for fiskeredskaber, der indeholder plast, i overensstemmelse med affaldsdirektivets artikel 8 a, stk. 1, litra d.
Bagatelgrænsen bør afspejle, at enhver producent og importør bærer et administrativt og økonomisk ansvar, der er proportionelt med pågældendes markedsførte mængde fiskeredskaber, der indeholder plast.
I praksis vil bagatelgrænsen således kunne indebære, at producenter og importører, ikke skal betale bidrag til en kollektiv ordning eller den producentregisteransvarlige organisation, hvis mængden af markedsførte fiskeredskaber, der indeholder plast, ligger under den fastsatte bagatelgrænse.
Det forventes, at der i medfør af den foreslåede bestemmelse fastsættes nærmere regler om bagatelgrænsen og rækkevidden af undtagelsen fra producentansvarsforpligtelserne i bekendtgørelsesform.
Det er bl.a. hensigten, at de producenter og importører, som ligger under den fastsatte bagatelgrænse, fortsat skal registrere sig i producentansvarsregistret efter regler fastsat i medfør af § 9 æ, og føre regnskab med og indberette markedsførte mængder som dokumentation for at være omfattet af bagatelgrænsen.
Undtagelse vil baseres på mængden af de markedsførte produkter og affald heraf, som producenter og importører har pligt til at oplyse om.
Det er hensigten, at bagatelgrænsen fastsættes årligt.
 Bestemmelsen tilsigter at gennemføre affaldsdirektivets artikel 8 a, stk. 1, litra d, hvorefter medlemsstaterne skal sikre ligebehandling af producenter af produkter uanset deres oprindelse eller størrelse, og uden at der lægges en uforholdsmæssig stor regelbyrde på producenter, herunder små og mellemstore virksomheder, der fremstiller produkter i små mængder.
 Det foreslås i stk. 3, 1. pkt., at miljøministeren fastsætter regler om producenters og importørers afholdelse og fordeling af omkostninger forbundet med opfyldelse af tilbagetagnings-, affaldshåndterings- og oplysningsforpligtelser i forbindelse med udtjente fiskeredskaber, der indeholder plast.
Den foreslåede bestemmelse skal blandt andet sikre, at der kan fastsættes regler om, at producenter og importører af fiskeredskaber, der indeholder plast, dækker omkostninger til indsamling, transport, affaldsbehandling, oplysning og indberetning af data m.v.
Bestemmelsen skal supplere de foreslåede bestemmelser om tildelingsordning og markedsandel i de foreslåede bestemmelser i § 9 h, stk. 4 og 5. Det er således hensigten at fastsætte nærmere regler i medfør af bestemmelsen, om hvilke omkostninger i hele affaldshåndteringskæden, som producenten eller importøren skal dække, herunder de omkostninger, der er nødvendige for at opfylde fastsatte affaldsmål, jf. den foreslåede § 9 h, stk. 8.
Bestemmelsen indeholder hjemmel til at gennemføre engangsplastdirektivets artikel 8, stk. 8, som forpligter medlemsstaterne til at udarbejde ordningen for udvidet producentansvar i henhold til affaldsdirektivets artikel 8 a, herunder artikel 8 a, stk. 4, som indeholder krav til de finansielle bidrag, der gælder generelt for alle ordninger for udvidet producentansvar.
Heraf fremgår, at medlemsstaterne træffer de nødvendige foranstaltninger for at sikre, at de finansielle bidrag, som producenten af produktet betaler for at opfylde sine forpligtelser vedrørende udvidet producentansvar, dækker følgende omkostninger for de produkter, som markedsføres i medlemsstaten, jf. artikel 8 a, stk. 4, litra a:
  Omkostninger ved særskilt indsamling af affald og efterfølgende transport og behandling heraf, herunder behandling, der er nødvendig for at opfylde EU-målene for affaldshåndtering, samt de omkostninger, der er nødvendige for at opfylde de andre mål og målsætninger, der er omhandlet i affaldsdirektivets stk. 1, litra b, idet der tages hensyn til indtægterne fra genbrug, fra salg af sekundære råstoffer fra dennes produkter og fra uindløst pant.
  Omkostninger ved levering af relevante oplysninger til affaldsindehavere i overensstemmelse med affaldsdirektivets stk. 2.
  Omkostninger ved indsamling og rapportering af data i overensstemmelse med affaldsdirektivets stk. 1, litra c.
Efter affaldsdirektivets artikel 8 a, stk. 4, skal medlemsstaterne således i sin organisering af ordninger for udvidet producentansvar sikre, at producenter bærer hele ansvaret for deres produkter, herunder hele det økonomiske ansvar.
Se dog den foreslåede § 9 h, stk. 2, om muligheden for at fastsætte regler vedrørende undtagelse fra visse forpligtelser.
Dette gælder også for den udvidede producentansvarsordning for fiskeredskaber, der indeholder plast, hvor store dele af de udtjente produkter i dag afleveres til modtageanlæg i havnene.
Affaldsdirektivets artikel 8 a, stk. 4, giver dog mulighed for at fravige dette krav af hensyn til behovet for at sikre passende affaldshåndtering og økonomisk bæredygtighed i ordningen for udvidet producentansvar.
Det er dog en forudsætning for at fravige kravet, at producenterne afholder mindst 80 pct. af de nødvendige omkostninger, mens de resterende 20 pct. afholdes af de oprindelige affaldsproducenter eller affaldsdistributører.
Det er således ikke muligt, at dele af omkostningerne afholdes af staten eller andre offentlige myndigheder.
Bestemmelsen indeholder derudover hjemmel til at gennemføre engangsplastdirektivets artikel 8, stk. 9, der supplerer affaldsdirektivets artikel 8 a, stk. 4, litra a, med krav til afholdelse af omkostninger, der specifikt vedrører fiskeredskaber, der indeholder plast.
Det fremgår af engangsplastdirektivets artikel 8, stk. 9, at medlemsstaterne sikrer, at producenterne af fiskeredskaber, der indeholder plast, afholder følgende omkostninger:
  Omkostninger ved den særskilte indsamling af udtjente fiskeredskaber, der indeholder plast, og som er blevet leveret til passende modtagefaciliteter i havne i overensstemmelse med direktiv (EU) 2019/883 eller til andre tilsvarende indsamlingssystemer, der falder uden for nævnte direktiv, samt omkostningerne ved den efterfølgende transport og behandling.
  Omkostninger ved de i engangsplastdirektivets artikel 10 omhandlede oplysningstiltag vedrørende fiskeredskaber, der indeholder plast.
Det er hensigten, at miljøministeren fastsætter nærmere regler i medfør af det foreslåede stk. 3, om fordelingen af omkostningerne under producentansvaret for fiskeredskaber, der indeholder plast, og for producenters og importørers afholdelse af omkostningerne.
Reglerne vil blive udmøntet i bekendtgørelse under iagttagelse af engangsplastdirektivets artikel 8, stk. 9 og affaldsdirektivets artikel 8 a, stk. 4. Kommissionen er ved at udarbejde retningslinjer for kriterier i samråd med medlemsstaterne om nødvendige omkostninger.
I udmøntningen vil der blive lagt vægt på disse retningslinjer fra Kommissionen.
 Det foreslås i stk. 3, 2. pkt., at miljøministeren fastsætter regler om tilbagebetaling, herunder procedurer herfor, til producenterne og importørerne, når fiskeredskaber, der indeholder plast, markedsføres uden for Danmark.
 Bestemmelsen bemyndiger ministeren til at fastsætte regler for tilbagebetaling af de finansielle bidrag, som producenterne og importørerne betaler for at opfylde deres forpligtelser vedrørende det udvidede producentansvar for fiskeredskaber, der indeholder plast, såfremt producentens eller importørens fiskeredskaber, efter at være registreret som markedsført i Danmark, markedsføres uden for Danmark.
Hensynet bag denne bemyndigelse er at undgå, at producenter og importører afholder omkostninger forbundet med producentansvaret to gange som følge af, at have registreret samme fiskeredskab som markedsført i to medlemsstater.
Bestemmelsen skal ses i sammenhæng med det foreslåede stk. 4, hvorefter beregningen af markedsandelen sker på grundlag af de mængder, der er registreret i producentregistret.
 Med forslaget skabes hjemmel til at fastsætte en ordning, hvorefter producenter og importører kun vil være ansvarlige for finansieringen m.v. af den mængde af markedsførte fiskeredskaber, der indeholder plast, som reelt bliver til affald i Danmark.
Det er hensigten i bekendtgørelsesform at fastsætte regler for tilbagebetaling til producenter og importører af tidligere indbetalte finansielle bidrag, herunder regler for i hvilke tilfælde, der kan ske regulering af de markedsførte mængder, når redskaber overføres for at blive bragt i omsætning uden for Danmark, procedurer herfor, krav til dokumentation m.v.
Det er hensigten, at ordningen skal være enkel at administrere for producenter og importører, for den producentregisteransvarlige organisation og for myndighederne.
Det skal sikres, at det er enkelt at føre tilsyn, herunder ved at producenterne og importørerne skal dokumentere, hvilket senere omsætningsled i Danmark, der har eksporteret den mængde af fiskeredskaber, som producenten eller importøren ønsker at reducere de markedsførte mængder med og få tilbagebetaling for.
 Det foreslås i stk. 4, at miljøministeren fastsætter regler om opgørelse af mængden af fiskeredskaber, der indeholder plast, der markedsføres af producenter og importører, herunder om beregning af markedsandelen, jf. stk. 1, på grundlag af de mængder, der er registreret i producentregistret, jf. § 9 æ, stk. 1.
Producenter og importører bliver med den foreslåede § 9 h, stk. 1, ansvarlige for den mængde fiskeredskaber, der indeholder plast, som de markedsfører i Danmark.
De er derudover forpligtet til at tilbagetage disse markedsførte fiskeredskaber, der indeholder plast, når de er udtjente, eller til at tilbagetage en tilsvarende mængde.
Se herom i bemærkningerne for det foreslåede stk. 1.
Bestemmelsen i stk. 4 giver hjemmel til at fastsætte de nærmere regler om opgørelsen af mængden af fiskeredskaber, der indeholder plast, der markedsføres af producenter og importører.
Bestemmelsen supplerer den foreslåede bestemmelse om tildelingsordning, jf. neden for om det foreslåede stk. 5.
Producenter og importører af fiskeredskaber, der indeholder plast, vil i medfør af regler fastsat efter § 9 æ, stk. 1, jf. lovforslagets § 1, nr. 14, have pligt til at indberette deres markedsførte mængder af fiskeredskaber, der indeholder plast, til et producentregister.
Det er hensigten, at disse indberettede mængder skal indgå i beregningen af markedsandelen, som blandt andet danner grundlag for beregning af den mængde af affald, som producenten eller importøren har pligt til at tage tilbage, jf. nærmere under bemærkningerne til den foreslåede bestemmelse i stk. 5.
Det er hensigten, at der i bekendtgørelsesform vil blive fastsat regler om, at markedsandelen kan anses for at være producentens eller importørens andel af den samlede mængde af markedsførte fiskeredskaber, der indeholder plast, i et bestemt år, og regler om beregning af markedsandelen, herunder om hvilke år de markedsførte mængder skal opgøres på baggrund af.
Der kan endvidere fastsættes regler om, hvorledes fordeling af markedsandel skal ske i forhold til en eventuel tildelingsordning, herunder den situation hvor en producent eller importør kommer ind på markedet eller går ud af markedet i løbet af et kalenderår.
Markedsandelen kan således bruges ved beregning af den mængde, som producenten, importøren eller den kollektive ordning er forpligtet til at tage tilbage i en eventuel tildelingsordning.
Det vil i den henseende være overladt til den private organisation, der modtager indberetninger af de markedsførte mængder, jf. den foreslåede tilføjelse til § 9 æ, stk. 1, i lovforslagets § 1, nr. 14, at foretage de konkrete beregninger, jf. i øvrigt bemærkningerne til det foreslåede stk. 5 nedenfor.
 Den foreslåede bestemmelse bidrager til at sikre gennemførsel af affaldsdirektivets artikel 8 a, herunder særligt krav til omkostninger, som producenterne skal dække for de produkter, som producenten markedsfører, jf. artikel 8 a, stk. 4, litra a.
Det foreslås i stk. 5, at miljøministeren kan fastsætte regler om en tildelingsordning for fiskeredskaber, omfattet af stk. 1, som indsamles i havne eller kommunalt, herunder om den geografiske fordeling mellem producenter og importører og det produktmæssige og materialemæssige dækningsområde.
Ministeren kan endvidere fastsætte nærmere regler om øvrige forhold omkring indsamling og sortering af udtjente fiskeredskaber, der indeholder plast.
Med bestemmelsen gives ministeren bemyndigelse til at kunne fastsætte regler om en tildelingsordning for udtjente fiskeredskaber, der indsamles i havne eller i kommunale indsamlingsordninger.
Med en tildelingsordning skal det sikres, at der, såfremt det er producenterne og importørerne, der varetager opgaven med affaldshåndtering, efter at de udtjente fiskeredskaber er blevet indsamlet i havne og kommunale indsamlingsordninger, sker en udligning af tilbagetagningen mellem producenter og importører, sådan at de hver især tildeles en andel af de indsamlede mængder af udtjente fiskeredskaber, som de i forhold til deres markedsandel har pligt til at tilbagetage.
Hvis producenten eller importøren er med i en kollektiv ordning, jf. den foreslåede mulighed herfor i lovforslagets § 1, nr. 12, vil tildelingen kunne ske til denne.
 Med bestemmelsen sikres hjemmel til at gennemføre affaldsdirektivets artikel 8 a, stk. 3, litra a, hvorefter medlemsstaterne træffer nødvendige foranstaltninger for at sikre, at enhver producent eller organisation, der gennemfører forpligtelser på vegne af en producent, har et klart defineret geografisk, produktmæssigt og materialemæssigt dækningsområde, uden at dette begrænses til de dækningsområder, hvor indsamlingen og håndteringen af affald er mest rentabel.
Behovet for en tildelingsordning vil være afhængig af den endelige organisering af producentansvaret for fiskeredskaber, der indeholder plast.
Med det foreslåede stk. 1, bibeholdes den indsamling, der i dag foregår i henholdsvis havne og kommunale indsamlingsordninger.
Ministerens anvendelse af den foreslåede bemyndigelse til at fastsætte regler om en tildelingsordning vil være relevant, såfremt kommuner og havne ikke varetager eller foranstalter den efterfølgende affaldshåndtering, men at denne i stedet varetages af producenter og importører.
Den foreslåede bemyndigelse i stk. 5 omhandler i udgangspunktet både de udtjente fiskeredskaber, der indsamles i havnene og kommunale indsamlingsordninger, men vil særligt være relevant for de udtjente fiskeredskaber, der indsamles i havnene, hvor det er forventningen, at der sker aflevering af de udtjente fiskeredskaber til en ordning, hvorfra producenter og importører vil varetage den videre affaldshåndering.
Bemyndigelsen i stk. 5 har til hensigt at sikre i det tilfælde, at der kan fastsættes regler om, at producenter og importører eller disses kollektive ordninger koordinerer og organiserer afhentningen af udtjente fiskeredskaber, der indsamles i alle landets havne.
En tildelingsordning forventes at være mindre relevant for den del af de udtjente fiskeredskaber, der indeholder plast, som indsamles i kommunale indsamlingsordninger, hvor de pågældende redskaber forventeligt vil indgå i en samlet plastfraktion.
Det er således hensigten, at der ved fastsættelse af regler om tildelingsordning vil ske behørig hensyntagen til de forskellige redskabstyper, herunder om det f.eks. er redskaber til erhvervs-, fritids- eller lystfiskerbrug, og de forskellige affaldssystemer, som disse redskaber indgår i.
En tildelingsordning forventes at skulle administreres af en producentregisteransvarlig organisation.
Det kan enten være den organisation, der administrerer tildelingsordninger for så vidt angår det udvidede producentansvar for elektrisk og elektronisk udstyr, for batterier og akkumulatorer og for biler, eller en nyoprettet organisation.
Det foreslås derfor konkret i lovforslagets § 1, nr. 15, at kompetencen til at administrere tildelingsordningen kan overdrages til den producentregisteransvarlige organisation, se mere herom i bemærkningerne til § 1, nr. 15.
 Det er desuden hensigten at fastsætte nærmere regler for selve den tildelte tilbagetagning efter stk. 5, 2. pkt., herunder f.eks. tidsfrister for afhentning m.v.
 Den foreslåede bemyndigelse i stk. 5 bidrager til gennemførelsen af affaldsdirektivets artikel 8 a, herunder særligt krav om at enhver producent eller organisation, der gennemfører forpligtelser vedrørende udvidet producentansvar på dennes vegne, har et klart dækningsområde, og sikrer adgang til affaldsindsamlingsordninger, jf. artikel 8 a, stk. 3, litra a og b.
 Det foreslås i stk. 6, at miljøministeren fastsætter regler om, at producenter og importører, som er etableret i Danmark og som sælger fiskeredskaber, der indeholder plast, i en anden EU-medlemsstat, hvor den ikke er etableret, skal udnævne en repræsentant i den pågældende medlemsstat med ansvar for opfyldelse af de forpligtelser, der påhviler producenten eller importøren i henhold til den pågældende medlemsstats ordning for udvidet producentansvar.
Den foreslåede bemyndigelse i stk. 6, har til formål at skabe hjemmel til at gennemføre engangsplastdirektivets artikel 8, stk. 7, hvorefter medlemsstaterne skal sikre, at en producent, der er etableret på dens område og som sælger engangsplastprodukter og fiskeredskaber, der indeholder plast, i en anden medlemsstat, hvor den ikke er etableret, udnævner en bemyndiget repræsentant i den pågældende anden medlemsstat.
Den bemyndigede repræsentant er den person, der er ansvarlig for opfyldelsen af de forpligtelser, der påhviler denne producent i henhold til engangsplastdirektivet på den pågældende anden medlemsstats område.
 Det er hensigten, at udnævnelsen af bemyndiget repræsentant skal ske ved skriftlig fuldmagt.
 Det foreslås i stk. 7, at miljøministeren kan fastsætte regler om, at producenter og importører af fiskeredskaber, der indeholder plast, som sælges til brug for erhvervsdrivende, kan aftale med den erhvervsdrivende, at denne overtager forpligtelsen til håndtering af udtjente fiskeredskaber, der indeholder plast, forudsat at producenten eller importøren registrerer aftalen i producentregistret, jf. § 9 æ.
Med forpligtelsen under det udvidede producentansvar for producenter og importører efter stk. 1, er udgangspunktet, at en erhvervsdrivende har ret til at aflevere et udtjent fiskeredskab, der indeholder plast til producenten eller importøren, uden omkostninger.
Producenten eller importøren, som har pligt til at tilbagetage, skal herefter sikre korrekt affaldshåndtering.
 Med den foreslåede bestemmelse bemyndiges miljøministeren til at fastsætte regler, hvorefter producenter og importører, der sælger fiskeredskaber, der indeholder plast, til brug for erhvervsdrivende, kan indgå en aftale med pågældende erhvervsdrivende om, at denne overtager ansvaret for at sørge for, at fiskeredskaberne bliver affaldshåndteret efter gældende affaldsregler, når redskaberne er udtjente.
 Den erhvervsdrivende vil fortsat have ret til at aflevere affaldet uden omkostninger til producenter og importører, men i medfør af den foreslåede bestemmelse kan der fastsættes regler, der kan give erhvervsdrivende mulighed for selv at sørge for affaldshåndteringen af deres affald fra udtjente fiskeredskaber, der indeholder plast, i henhold til de gældende regler om genanvendeligt erhvervsaffald i affaldsaktørbekendtgørelsen (jf. bekendtgørelse nr. 2097 af 14. december 2020 om affaldsregulativer, -gebyrer og aktører mv.) og affaldsbekendtgørelsen (jf. bekendtgørelse nr. 2159 af 9. december 2020 om affald).
 Udmøntningen af bemyndigelsen i bekendtgørelsesform skal tage udgangspunkt i den til enhver tid gældende organisering af affaldssektoren, herunder reglerne for håndtering af genanvendeligt erhvervsaffald.
Det er hensigten, at ministeren fastsætter regler om, at det er producenten eller importøren, der registrerer aftalen med den erhvervsdrivende i producentregistret i forbindelse med producentens eller importørens årlige indberetning af mængder til producentregistret.
Hvis en aftale om overtagelse af producentansvarsforpligtelserne ikke registreres i producentregistret, vil forpligtelsen fortsat skulle påhvile producenten eller importøren.
Der fastsættes nærmere regler for aftaleforholdet og registreringen heraf i bekendtgørelsesform.
 Bestemmelsen sikrer hjemmel til at gennemføre affaldsdirektivets krav i artikel 8 a, stk. 1, litra a, om nøje fastlæggelse af roller og ansvarsområder for alle relevante involverede aktører, herunder producenter af produkter, der markedsfører produkter i medlemsstaten, organisationer, der gennemfører forpligtelser vedrørende udvidet producentansvar på disses vegne, private eller offentlige aktører på affaldsområdet, lokale myndigheder og, hvor det er relevant, operatører inden for genbrug og forberedelse med henblik på genbrug samt socialøkonomiske virksomheder.
 Det foreslås i stk. 8, at miljøministeren fastsætter regler om producenters og importørers pligt til at sikre opfyldelse af nærmere fastsatte mål for indsamling af udtjente fiskeredskaber, der indeholder plast, til genanvendelse og pligt til at gøre oplysninger om producentens eller importørens opfyldelse af disse mål offentligt tilgængelige.
 Det fremgår af engangsplastdirektivets artikel 8, stk. 8, 2. afsnit, at de medlemsstater, der har havområder som defineret i artikel 3, nr. 1, i direktiv 2008/56/EF, fastlægger et nationalt minimumsmål for den årlige indsamling af udtjente fiskeredskaber, der indeholder plast, til genanvendelse.
 Det er hensigten, at ministeren fastsætter regler, der pålægger producenter og importører (eller den kollektive ordning, hvis denne har overtaget forpligtelsen til indsamling og affaldshåndtering) af udtjente fiskeredskaber, der indeholder plast, at indsamlingen af de udtjente fiskeredskaber, som producenten eller importøren skal tilbagetage til genanvendelse, sker i overensstemmelse med det nationale minimumsmål, som medlemsstaterne er forpligtet til at fastsætte efter engangsplastdirektivets artikel 8, stk. 8.
 Det er hensigten at fastsætte nærmere regler herom i bekendtgørelsesform, herunder om metode til beregning af opfyldelse af indsamlingsmålet for udtjente fiskeredsaber, der indeholder plast.
 Med henblik på at gennemføre affaldsdirektivets artikel 8 a, stk. 3, litra e, første led, følger det endvidere af det foreslåede stk. 8, at ministeren fastsætter regler om, at producenter og importører har pligt til at gøre oplysninger om opfyldelse af mål for affaldsindsamling offentligt tilgængelige.
 Det er hensigten, at der i en bekendtgørelsesform fastsættes nærmere regler om oplysningspligten, og hvordan producenter og importører kan opfylde denne.
 Det foreslås i stk. 9, at miljøministeren fastsætter regler om producenters og importørers pligt til at oplyse brugere af fiskeredskaber, der indeholder plast, om; 1) særskilt tilbagetagning af udtjente fiskeredskaber, der indeholder plast, 2) tilbagetagnings- og indsamlingsordninger, og 3) bekæmpelse af henkastning af udtjente fiskeredskaber, der indeholder plast.
 Med bestemmelsen vil der blive fastsat regler, der forpligter producenter og importører af fiskeredskaber, der indeholder plast, til at oplyse slutbrugere af fiskeredskaberne om, at de udtjente fiskeredskaber skal indsamles særskilt, hvor slutbrugere kan skille sig af med det udtjente fiskeredskab, herunder hvis der etableres særlige tilbagetagnings- og indsamlingsordninger samt om de potentielle virkninger for miljøet, herunder havmiljøet, ved at henkaste fiskeredskabet i naturen eller undlade at benytte etablerede indsamlingsordninger.
 Bestemmelsen gennemfører affaldsdirektivets artikel 8 a, stk. 2, hvorefter medlemsstaterne træffer de nødvendige foranstaltninger for at sikre, at affaldsindehavere, der omfattes af ordninger for udvidet producentansvar, oplyses om affaldsforebyggelsesforanstaltninger, centre for genbrug og forberedelse med henblik på genbrug, tilbagetagelses- og indsamlingssystemer og om bekæmpelse af henkastning af affald.
Bestemmelsen gennemfører endvidere engangsplastdirektivets artikel 10, hvorefter medlemsstaterne træffer foranstaltninger til at oplyse forbrugere og fremme ansvarlig forbrugeradfærd med henblik på at reducere henkastet affald fra produkter, der er omfattet af direktivet.
Derudover skal medlemsstaterne træffe foranstaltninger med henblik på at oplyse forbrugerne af fiskeredskaber, der indeholder plast, om følgende: a) de tilgængelige genbrugelige alternativer, genbrugssystemer og affaldshåndteringsmuligheder for fiskeredskaber, der indeholder plast, samt bedste praksis for ansvarlig affaldshåndtering, der er udført i henhold til artikel 13 i affaldsdirektivet, og b) den belastning på miljøet, herunder havmiljøet, som henkastet affald og anden uhensigtsmæssig affaldsbortskaffelse af fiskeredskaber, der indeholder plast, medfører.
 Det forventes at reglerne udformes således, at oplysningspligten kan opfyldes i for eksempel informationsmateriale, brugsanvisninger eller direkte på salgssteder.
 Det foreslås i stk. 10, at miljøministeren fastsætter regler om producenters og importørers pligt til at give oplysning om; 1) mængde og kategori af fiskeredskaber, der indeholder plast, der er markedsført, tilbagetaget, genanvendt eller på anden måde nyttiggjort som affald, 2) den eksporterede mængde af udtjente fiskeredskaber, der indeholder plast, og 3) hvorvidt forpligtelsen efter stk. 1 er overdraget til en kollektiv ordning, jf. § 9 z, stk. 1.
 Det er hensigten i medfør af det foreslåede stk. 10, at fastsætte regler i bekendtgørelsesform om pligt til at indberette oplysninger, der blandt andet skal danne grundlag for indberetninger til Kommissionen i henhold til engangsplastdirektivet og for overholdelse af de nationalt fastsatte mål for indsamling af udtjente fiskeredskaber, der indeholder plast, til genanvendelse.
 Bestemmelsen skal ses i sammenhæng med forslaget om, at de gældende bemyndigelser til at fastsætte regler i § 9 æ om producenters og importørers pligt til at registrere sig i producentregistret og om videregivelse af oplysninger fra producentregistret til nationale myndigheder, og i § 9 ø om den producentregisteransvarlige organisations kompetence til at indhente oplysninger fra producenter og importører om markedsførte mængder, også skal finde anvendelse på producenter og importører af fiskeredskaber, der indeholder plast, jf. lovforslagets § 1, nr. 14 og nr. 18. Det er hensigten, at den foreslåede bemyndigelse aktuelt udmøntes således, at producenter og importører indberetter til producentregistret, hvorefter producentregistret videregiver oplysningerne til Miljøstyrelsen, som i dag varetager de pligtige nationale indberetninger til Kommissionen vedrørende affald.
 Forpligtelsen til at indberette de markedsførte mængder til producentregistret kan opfyldes gennem deltagelse i en kollektiv ordning, jf. § 9 z, stk. 1, som med lovforslaget foreslås udvidet til også at omfatte producenter og importører af fiskeredskaber, der indeholder plast, jf. lovforslagets § 1, nr. 12.
 Det foreslås i stk. 11, at miljøministeren fastsætter regler om producenters og importørers pligt til at tilvejebringe og give oplysninger og dokumentation af enhver art om etablerede tilbagetagningsordninger til brug for tilsynet med overholdelse af stk. 1 og regler fastsat i medfør af stk. 2, 7, 9 og 10, § 9 æ og § 9 å, stk. 3.
Bestemmelsen bemyndiger miljøministeren til at fastsætte regler om producenters og importørers oplysningspligt til myndigheder, den producentregisteransvarlige organisation m.fl. til brug for tilsyn og kontrol med opfyldelse af deres producentansvarsforpligtelser efter lovens regler, samt regler udstedt med hjemmel heri.
Der kan således for eksempel fastsættes regler om, at producenter og importører skal oplyse, hvilke tilbagetagningsordninger de har etableret, hvor affaldsindehavere kan aflevere deres udtjente fiskeredskaber, der indeholder plast, og hvordan dette oplyses for dem, hvor og hvorledes de tilbagetagne udtjente fiskeredskaber håndteres og genanvendes, hvorledes det er sikret at fastsatte mål for indsamling til genanvendelse opnås, hvorledes ordningen er finansieret m.v.
Der kan endvidere fastsættes krav om, at oplysningerne dokumenteres.
 Den foreslåede bestemmelse indeholder hjemmel til at gennemføre affaldsdirektivets artikel 8 a, stk. 5, hvorefter medlemsstaterne indfører en passende overvågnings- og håndhævelsesramme med henblik på at sikre, at producenter af produkter og organisationer, der gennemfører forpligtelser vedrørende udvidet producentansvar på deres vegne, opfylder deres forpligtelser vedrørende udvidet producentansvar, herunder i forbindelse med fjernsalg, at de finansielle midler anvendes korrekt, og at alle de aktører, der deltager i gennemførelsen af ordningerne for udvidet producentansvar, rapporterer pålidelige data.
 Bestemmelsen skal ses i sammenhæng med den foreslåede udvidelse af anvendelsesområdet for den gældende påbudsbestemmelse i § 9 å, jf. lovforslagets § 1, nr. 19, hvorefter ministeren kan meddele påbud med henblik på opfyldelse af forpligtelserne til at tilbagetage og særskilt affaldshåndtere.
 Det foreslås i stk. 12, at miljøministeren fastsætter regler om, hvordan oplysningerne efter stk. 8 gøres offentligt tilgængelige, og om, hvordan og i hvilken form oplysningerne efter stk. 9-11 skal afgives.
Formålet med oplysningsforpligtelserne er at understøtte formålet med det udvidede producentansvar.
Der er tale om en række forskellige oplysningsforpligtelser, og der vil i medfør af den foreslåede bestemmelse blive fastsat en række forskellige krav til, hvordan disse oplysninger skal gives.
Dette vil afhænge af typen af oplysning og typen af modtager.
Reglerne vil blive fastsat i bekendtgørelsesform.
 Det er hensigten med bestemmelsen, at der i bekendtgørelsen skal indføres krav om, at producenter og importører indgiver oplysninger elektronisk, hvis der er tale om oplysninger til offentlige myndigheder eller til den producentregisteransvarlige organisation.
 Det er derudover hensigten at indføre krav i bekendtgørelsen om at gøre oplysninger tilgængelige på en hjemmeside, i en brugsanvisning eller i informationsmateriale, såfremt oplysningerne er rettet mod borgere eller virksomheder.
Den foreslåede bestemmelse gennemfører affaldsdirektivets artikel 8 a, stk. 3, litra e, som indeholder krav om tilgængeliggørelse af en række oplysninger vedrørende det udvidede producentansvar.
Bestemmelsen giver samtidig miljøministeren mulighed for at fastsætte regler, der efterlever kravene til digitaliseringsklar lovgivning, som har til formål at understøtte en lettere hverdag for borgere og virksomheder og sikre en mere effektiv offentlig sektor, som håndterer data på en tryg og sikker måde.
 Til nr. 3.
Miljøbeskyttelseslovens § 9 p, stk. 1-12, indeholder en udvidet producentansvarsordning for emballage.
Med bestemmelserne forpligtes producenter og importører af emballerede produkter til forholdsmæssigt i forhold til deres markedsandel af emballage for egen regning at foranstalte tilbagetagning og særskilt håndtering af emballage, som er markedsført som en del af et emballeret produkt, og affald heraf, medmindre der er fastsat andre regler i medfør af lovens § 44 og 45, stk. 2. Derudover indeholder bestemmelserne en række bemyndigelser for miljøministeren til at fastsætte de detaljerede regler for det udvidede producentansvar for emballage i overensstemmelse med de EU-fastsatte minimumskrav for udvidede producentansvarsordninger.
Bemyndigelserne indeholder hjemmel for ministeren til blandt andet at fastsætte regler om, hvem der er omfattet af producentansvarsforpligtelserne, hvordan omkostninger under ansvaret skal afholdes og fordeles, hvordan markedsandelen beregnes, den nærmere fordeling mellem producenter og importører af det indsamlede affald til behandling, pligt til at sikre mærkning af emballage og en række oplysningsforpligtelser.
For uddybende gennemgang af ordningen som helhed, henvises til Folketingstidende 2019-20, A, L 112, som fremsat, side 35-41.
 Den gældende bestemmelse i miljøbeskyttelseslovens § 9 p, stk. 3, 1. pkt., medfører, at miljøministeren skal fastsætte regler om producenters og importørers afholdelse og fordeling af omkostninger forbundet med opfyldelse af tilbagetagnings-, affaldshåndterings- og oplysningsforpligtelser i forbindelse med emballageaffald.
 Artikel 8, stk. 2 i Europa-Parlamentets og Rådets direktiv 2019/904/EU af 5. juni 2019 om reduktion af visse plastprodukters miljøpåvirkning (engangsplastdirektivet) forpligter medlemsstaterne til at sikre, at producenter af engangsplastprodukter afholder omkostningerne ved oprydning af henkastet affald forårsaget af disse produkter og dets efterfølgende transport og behandling af dette henkastede affald.
 Med henblik på at gennemføre engangsplastdirektivets krav foreslås det at ændre § 9 p, stk. 3, 1. pkt., ved at indsætte omkostninger forbundet med opfyldelse af oprydningsforpligtelser i forbindelse med affald fra emballage af engangsplast, så det fremgår, at der inden for ministerens bemyndigelse til at fastsætte regler om afholdelse og fordeling af omkostninger tillige kan fastsættes regler om fordelingen og afholdelse af oprydningsomkostninger.
 Bestemmelsen skal sikre, at der kan fastsættes nærmere regler om, at producenter og importører af emballage, som samtidig er engangsplastprodukter, dækker omkostningerne til oprydning af henkastet affald fra disse produkter.
I medfør af den gældende bemyndigelse i § 9 p, stk. 2, kan ministeren fastsætte regler om, hvem der er omfattet af producentansvarsforpligtelserne.
Det forventes, at definitionen af producenten vil omfatte; 1) produktproducenter, som enten både producerer, emballerer og markedsfører eller blot emballerer og markedsfører deres emballerede produkter i Danmark, 2) virksomheder, etableret i Danmark, der importerer emballerede produkter fra EU og i øvrigt udland til Danmark, og 3) enhver fysisk person eller juridisk organisation, der er etableret uden for Danmark, og som anvender fjernsalg til at sælge emballerede produkter direkte til slutbrugeren.
Der henvises i øvrigt til Folketingstidende 2019-20, A, L 112, som fremsat, side 35-41, for uddybende gennemgang af indholdet i § 9 p, stk. 1-12, om den udvidede producentansvarsordning for emballage.
Det emballage af engangsplast, som vil være omfattet af den foreslåede bemyndigelse til at fastsætte regler om fordelingen og afholdelse af omkostninger forbundet med oprydningsforpligtelser fremgår af engangsplastdirektivets bilag del E, afsnit I.
Det drejer sig om følgende produkter; fødevarebeholdere, drikkevarebeholdere, indpakningsposer og folier, drikkebægre og letvægtsplastbæreposer af engangsplast.
De omfattede fødevarebeholdere vil være beholdere til fødevarer som for eksempel æsker, med eller uden låg, som er beregnet til umiddelbar fortæring enten på salgsstedet eller som takeaway, som typisk fortæres fra beholderen, og som er klar til at blive fortæret uden yderligere tilberedning såsom stegning, kogning eller opvarmning.
Under fødevarebeholdere vil også falde beholdere, der anvendes til fastfood eller andre måltider, som er klar til umiddelbar fortæring, undtagen drikkevarebeholdere, tallerkener og indpakningsposer og folier indeholdende fødevarer.
Omfattede drikkevarebeholder vil være beholdere med en kapacitet på op til tre liter.
Det vil sige beholdere, der anvendes til at indeholde væske, såsom drikkeflasker, herunder kapsler og låg til disse, og kompositemballage til drikkevarer, herunder kapsler og låg til disse, men ikke drikkevarebeholdere af glas eller metal, der har kapsler og låg af plast.
Som eksempler på drikkevarebeholdere, der vil blive betragtet som engangsplastprodukter, kan nævnes drikkeflasker eller kompositdrikkevareemballage til øl, vin, vand, flydende forfriskninger, juice og nektar, pulverdrikkevarer eller mælk.
 Omfattede indpakningsposer og folier vil være poser og folier, der er fremstillet af fleksibelt materiale indeholdende fødevarer, der er beregnet til umiddelbar fortæring fra indpakningsposen eller folien uden yderligere tilberedning.
 Omfattede drikkebægre vil være drikkebægre af engangsplast der udgør emballage i overensstemmelse med emballagedirektivets artikel 3, nr. 1. Som eksempler på drikkebægre kan nævnes drikkebægre der anvendes i forbindelse med køb af takeaway drikkevarer som juice, kaffe og smoothies mv.
Omfattede letvægtsplastbæreposer vil være poser omfattet af emballagedirektivets artikel 3, nr. 1c.
Det drejer sig om plastbæreposer, dvs. bæreposer med eller uden hank fremstillet af plast, som udleveres til forbrugere på salgsstedet for varer eller produkter, med en tykkelse på mindre end 50 mikron.
Det er hensigten, at det er afholdelsen af omkostninger ved oprydning af affald fra disse produkter, når de henkastes, og det henkastede affalds efterfølgende transport og behandling, der skal være omfattet af bestemmelsen.
Hvad angår omkostninger vedrørende oprydning af henkastet affald, fastslår engangsplastdirektivets artikel 8, stk. 4, 2. pkt., at disse omkostninger begrænses til aktiviteter iværksat af de offentlige myndigheder eller på deres vegne.
Beregningsmetoden udvikles på en måde, der gør det muligt at fastlægge omkostningerne på en forholdsmæssig måde.
For at minimere de administrative omkostninger kan medlemsstaterne fastsætte finansielle bidrag til oprydning af henkastet affald ved at fastsætte passende flerårige faste beløb.
Kommissionen er ved at udarbejde retningslinjer for kriterier i samråd med medlemsstaterne om omkostningerne ved oprydning af henkastet affald.
I udmøntningen vil der blive lagt vægt på disse retningslinjer fra Kommissionen.
 Efter lov nr. 807 om ændring af lov om miljøbeskyttelse, har reglerne for det udvidede producentansvar i § 9 p, stk. 1, først virkning fra den 31. december 2024, hvilket er i overensstemmelse med engangsplastdirektivets gennemførelsesfrist, jf. artikel 17, stk. 1.
Til nr. 4 Miljøbeskyttelseslovens § 9 p, stk. 1-12, indeholder en udvidet producentansvarsordning for emballage.
For uddybende gennemgang af ordningen som helhed, henvises til Folketingstidende 2019-20, A, L 112, som fremsat, side 35-41.
 Den gældende bestemmelse i § 9 p indeholder ikke regler om producenters og importørers udnævnelse af bemyndigede repræsentanter ved salg af emballager af engangsplast i en anden medlemsstat, hvor producenten eller importøren ikke er etableret.
 Det følger af den foreslåede § 9 p, stk. 6, at miljøministeren fastsætter regler om, at producenter og importører, som er etableret i Danmark og som sælger emballager af engangsplast i en anden EU-medlemsstat, hvor den ikke er etableret, skal udnævne en repræsentant i den pågældende medlemsstat med ansvar for opfyldelse af de forpligtelser, der påhviler producenten eller importøren i henhold til den pågældende medlemsstats ordning for udvidet producentansvar.
 Efter indsættelsen af et nyt stk. 6, bliver stk. 6-12 som konsekvens heraf til stk. 7-13.
Den foreslåede bestemmelse i stk. 6, har til formål at gennemføre artikel 8, stk. 7 i Europa-Parlamentets og Rådets direktiv 2019/904/EU af 5. juni 2019 om reduktion af visse plastprodukters miljøpåvirkning, hvorefter medlemsstaterne skal sikre, at en producent, der er etableret på dens område og som sælger engangsplastprodukter og fiskeredskaber, der indeholder plast, i en anden medlemsstat, hvor den ikke er etableret, udnævner en bemyndiget repræsentant i den pågældende anden medlemsstat.
Den bemyndigede repræsentant er den person, der er ansvarlig for opfyldelsen af de forpligtelser, der påhviler denne producent i henhold til engangsplastdirektivet på den pågældende anden medlemsstats område.
 Det er hensigten, at udnævnelsen af bemyndiget repræsentant skal ske ved skriftlig fuldmagt.
 Efter lov nr. 807 af 9. juni 2020 om ændring af lov om miljøbeskyttelse, har reglerne for det udvidede producentansvar i § 9 p, stk. 1, først virkning fra den 31. december 2024, hvilket er i overensstemmelse med engangsplastdirektivets gennemførelsesfrist, jf. artikel 17, stk. 1.
Til nr. 5 Det fremgår af § 9 p, stk. 11, at miljøministeren fastsætter regler om producenters og importørers pligt til at tilvejebringe og give oplysninger og dokumentation af enhver art om etablerede tilbagetagningsordninger til brug for tilsynet med overholdelse af stk. 1 og regler fastsat i medfør af stk. 2, 6 og 8-10, § 9 æ og § 9 å, stk. 3.
 Det foreslås, at ændre § 9 p, stk. 11, således at henvisningen til stk. 6 og 8-10 ændres til stk. 7 og 9-11.
 Den foreslåede ændring er en konsekvens af indsættelsen af et nyt stk. 6 i § 9 p, hvorefter stk. 6-12 bliver til stk. 7-13, jf. lovforslagets § 1, nr. 4.
Til nr. 6 Det fremgår af § 9 p, stk. 12, at miljøministeren fastsætter regler om, hvordan oplysningerne efter stk. 7 skal gøres offentligt tilgængelige, og om, hvordan og i hvilken form oplysningerne efter stk. 8-11 skal afgives.
 Det foreslås, at ændre § 9 p, stk. 12, således at henvisningen til stk. 7 ændres til stk. 8, og at henvisningerne til stk. 8-11 ændres til stk. 9-11.
 De foreslåede ændringer er en konsekvens af indsættelsen af et nyt stk. 6 i § 9 p, hvorefter stk. 6-12 bliver til stk. 7-13, jf. lovforslagets § 1, nr. 4.
Til nr. 7 Efter miljøbeskyttelseslovens § 9 s, stk. 1, kan miljøministeren fastsætte regler om producenters og importørers pligt til at give oplysninger om mængden af person- og varebiler, der er produceret eller indført til anvendelse i Danmark.
Ministeren kan fastsætte regler om, at producenter og importører skal afgive oplysninger om antallet af person- og varebiler, der erhvervsmæssigt er indført i Danmark, og om mængden af person- og varebiler, der er tilbagetaget, uanset om forpligtelsen i § 9 q, stk. 1, er overdraget til en kollektiv ordning efter § 9 z, stk. 1. Ministeren fastsætter endvidere regler om producenters og importørers pligt til at gøre oplysninger om opfyldelse af mål for affaldshåndtering offentligt tilgængelige.
 Efter den gældende § 9 s, stk. 2, kan miljøministeren fastsætte regler om producenters og importørers pligt til at tilvejebringe og give oplysninger og dokumentation om etablerede tilbagetagningsordninger til brug for kontrollen med overholdelse af reglerne i § 9 q, stk. 1, og regler fastsat i medfør af § 9 q, stk. 4 og 6, og § 9 æ.
Efter den gældende § 9 s, stk. 3, fastsætter miljøministeren regler om, hvordan og i hvilken form oplysninger efter regler fastsat i medfør af stk. 1 og 2 skal afgives, og om, hvordan oplysninger om opfyldelse af mål for affaldshåndtering efter regler fastsat i medfør af stk. 1 skal gøres offentligt tilgængelige.« Bemyndigelsen i stk. 1, 1. og 2. pkt. er i dag udnyttet i bekendtgørelse nr. 1337 af 8. december 2019 om håndtering af affald i form af motordrevne køretøjer, opkrævning af miljøbidrag og udbetaling af skrotningsgodtgørelse (bilskrotbekendtgørelsen). I bilskrotbekendtgørelsen er der i medfør af § 9 s, stk. 1, fastsat regler i § 45 og § 46 om producenters og importørers pligt til årlig indberetning til den producentregisteransvarlige organisation og om dennes indberetning til Miljøstyrelsen.
De indberettede data danner grundlag for pligtige indberetninger til EU-Kommissionen i henhold til ELV-direktivet (Europaparlamentets og Rådets direktiv 2000/53/EF om udrangerede køretøjer) jf. bilskrotbekendtgørelsens § 33 om den årlige indberetningspligt til producentregisteret.
For så vidt angår den udvidede producentansvarsordning for person- og varebiler, gælder indberetningspligten i § 33 i dag alene markedsførte mængder, da den største del af udtjente person- og varebiler håndteres af godkendte ophuggere uden om det udvidede producentansvar.
Bemyndigelsen i stk. 1, 3. pkt. er indsat ved lov nr. 807 af 9. juni 2020, og har til formål at gennemføre artikel 8 a, stk. 3, litra e, første led, i affaldsdirektivet, hvorefter medlemsstaterne skal træffe de nødvendige foranstaltninger for at sikre, at enhver producent af produkter eller organisation, der gennemfører forpligtelser vedrørende udvidet producentansvar på vegne af producenter af produkter, gør oplysninger om opfyldelse af målene for affaldshåndtering omhandlet i stk. 1, litra b, offentligt tilgængelige.
Bemyndigelsen er endnu ikke udnyttet.
 Bemyndigelsen i stk. 2 er i dag udnyttet i bilskrotbekendtgørelsen, herunder i § 40 som indeholder en række detaljerede krav til de oplysninger, som producenters registreringer skal indeholde.
 Bemyndigelsen i stk. 3 er ligeledes i dag udnyttet i bilskrotbekendtgørelsen, herunder i bekendtgørelsens § 37, hvorefter producenter skal offentliggøre oplysninger på deres hjemmeside om, hvor udtjente motorkøretøjer kan afleveres og i § 43 om at indberetninger skal ske digitalt efter Dansk Producentansvars Systems anvisninger.
Det foreslås, at de i dag gældende bestemmelser i § 9 s, der ved lovforslagets § 1, nr. 8, foreslås ophævet, indsættes uændret som stk. 4-6 i § 9 r, som følge af det foreslåede.
Baggrunden herfor er alene en omstrukturering af bestemmelserne med det formål at frigive en bestemmelse til en ny ordning for udvidet producentansvar i § 9 s.
Der er ikke tiltænkt nogle materielle ændringer af bestemmelserne, som foreslås flyttet med forslaget.
I den foreslåede § 9 r, stk. 4, bemyndiges miljøministeren til at kunne fastsætte regler om producenters og importørers pligt til at give oplysninger om mængden af person- og varebiler, der er produceret eller indført til anvendelse i Danmark.
Ministeren kan fastsætte regler om, at producenter og importører skal afgive oplysninger om antallet af person- og varebiler, der erhvervsmæssigt er indført i Danmark, og om mængden af person- og varebiler, der er tilbagetaget, uanset om forpligtelsen i § 9 q, stk. 1, er overdraget til en kollektiv ordning efter § 9 z, stk. 1. Ministeren fastsætter endvidere regler om producenters og importørers pligt til at gøre oplysninger om opfyldelse af mål for affaldshåndtering offentligt tilgængelige.
Bemyndigelsens 3. pkt. har til formål at gennemføre artikel 8 a, stk. 3, litra e, første led, i affaldsdirektivet, hvorefter medlemsstaterne skal træffe de nødvendige foranstaltninger for at sikre, at enhver producent af produkter eller organisation, der gennemfører forpligtelser vedrørende udvidet producentansvar på vegne af producenter af produkter, gør oplysninger om opfyldelse af målene for affaldshåndtering omhandlet i stk. 1, litra b, offentligt tilgængelige.
Det fremgår af affaldsdirektivets artikel 8 a, stk. 7, at fristen for at gennemføre kravene til udvidede producentansvarsordninger i de eksisterende udvidede producentansvarsordninger, er senest den 5. januar 2023.
 Det er hensigten at udnytte den foreslåede bemyndigelse til i bilskrotbekendtgørelsen at fastsætte nærmere regler om pligt for producenter og importører til at gøre oplysninger om den enkelte producents eller importørs opfyldelse af affaldshåndteringsmålene offentligt tilgængelige.
 De godkendte ophuggere er i dag forpligtet af den gældende bilskrotbekendtgørelses § 12 til at indberette indsamlede mængder person- og varebiler samt opfyldelse af affaldshåndteringsmål efter bekendtgørelsens kapitel 11. Det er ikke hensigten at fastsætte regler i medfør af den foreslåede bestemmelse i § 9 r, stk. 4, 3. pkt., der vil forpligte de godkendte ophuggere til at gøre opfyldelse af affaldshåndteringsmålene offentligt tilgængelige.
 Bemyndigelsen i § 9 r, stk. 4, 3. pkt. skal ses i sammenhæng med § 9 r, stk. 6.
 I den foreslåede § 9 r, stk. 5, bemyndiges miljøministeren til at kunne fastsætte regler om producenters og importørers pligt til at tilvejebringe og give oplysninger og dokumentation om etablerede tilbagetagningsordninger til brug for kontrollen med overholdelse af reglerne i § 9 q, stk. 1, og regler fastsat i medfør af § 9 q, stk. 4 og 6, og § 9 æ.
I medfør af stk. 5 er ministeren bemyndiget til at fastsætte regler om oplysningspligt for producenter og importører til brug for kontrol med, at producenter og importører opfylder deres forpligtelser efter lovens regler om affald af udtjente person- og varebiler samt regler herom fastsat med hjemmel i loven.
Med hjemmel i denne bestemmelse kan der således fastsættes regler om, at producenterne og importørerne skal oplyse, hvilke tilbagetagningsordninger de har etableret, herunder hvor sidste ejer eller indehaver kan aflevere deres udtjente person- og varebiler.
Der kan endvidere fastsættes krav om, at oplysningerne skal dokumenteres.
 I den foreslåede § 9 r, stk. 6, bemyndiges miljøministeren til at fastsætteregler om, hvordan og i hvilken form oplysninger efter regler fastsat i medfør af stk. 4 og 5 skal afgives, og om, hvordan oplysninger om opfyldelse af mål for affaldshåndtering efter regler fastsat i medfør af stk. 4 skal gøres offentligt tilgængelige.
Ministeren kan efter bestemmelsen fastsætte regler om, at oplysninger i medfør af stk. 4 og 5 kan forlanges afgivet i en bestemt form.
Endvidere kan ministeren fastsætte regler om, hvordan oplysninger om producentens opfyldelse af mål for affaldshåndtering skal gøres offentligt tilgængelige.
Bestemmelsens sidste led bidrager til at gennemføre artikel 8 a, stk. 3, litra e, første led i affaldsdirektivet, og skal ses i sammenhæng med stk. 4, 3. pkt.
Det er hensigten, at direktivets krav gennemføres således, at alle skal have adgang til de pågældende oplysninger og at adgangen skal sikre uden uoverstigelige hindringer, således at man som informationssøgende ikke skal anmode om oplysningerne.
Informationsforpligtelserne vil kunne opfyldes ved at gøre oplysningerne tilgængelige via internettet, f.eks. på producenters, importørers eller de kollektive ordningers hjemmesider.
 Det er hensigten, at der vil blive fastsat regler i en ny bekendtgørelse med hjemmel i den foreslåede § 9 r, stk. 4-6, svarende til de regler der i dag er fastsat med hjemmel i den gældende § 9 s, stk. 1-3 i bilskrotbekendtgørelsen.
 Regler udstedt i medfør af den gældende § 9 s, vil forblive i kraft, indtil de ophæves eller afløses af forskrifter udstedt i medfør af denne lov, jf. lovforslagets § 2.
Til nr. 8 Den gældende bestemmelse i miljøbeskyttelseslovens § 9 s, stk. 1, bemyndiger miljøministeren til at fastsætte regler om producenters og importørers pligt til at give oplysninger om mængden af person- og varebiler, der er produceret eller indført til anvendelse i Danmark.
Ministeren kan fastsætte regler om, at producenter og importører skal afgive oplysninger om antallet af person- og varebiler, der erhvervsmæssigt er indført i Danmark, og om mængden af person- og varebiler, der er tilbagetaget, uanset om forpligtelsen i § 9 q, stk. 1, er overdraget til en kollektiv ordning efter § 9 z, stk. 1. Ministeren fastsætter endvidere regler om producenters og importørers pligt til at gøre oplysninger om opfyldelse af mål for affaldshåndtering offentligt tilgængelige.
Efter miljøbeskyttelseslovens § 9 s, stk. 2, kan miljøministeren fastsætte regler om producenters og importørers pligt til at tilvejebringe og give oplysninger og dokumentation om etablerede tilbagetagningsordninger til brug for kontrollen med overholdelse af reglerne i § 9 q, stk. 1, og regler fastsat i medfør af § 9 q, stk. 4 og 6, og § 9 æ. Endeligt fastsætter miljøministeren efter miljøbeskyttelseslovens § 9 s, stk. 3, regler om, hvordan og i hvilken form oplysninger efter regler fastsat i medfør af stk. 1 og 2 skal afgives, og om, hvordan oplysninger om opfyldelse af mål for affaldshåndtering efter regler fastsat i medfør af stk. 1 skal gøres offentligt tilgængelige.
 Det foreslås, at § 9 s ophæves og erstattes af en ny overskrift efterfulgt af en ny § 9 s.
Forslaget skal ses i sammenhæng med det foreslåede i lovforslagets § 1, nr. 7, hvorved reglerne i den gældende § 9 s foreslås flyttet til § 9 r.
Omstruktureringen af bestemmelserne har til formål at frigive en bestemmelse til en ny ordning for udvidet producentansvar.
 Den foreslåede overskrift: Udvidet producentansvar for visse engangsplastprodukter angår de foreslåede §§ 9 s og 9 t, hvori der med lovforslaget foreslås to nye ordninger for udvidet producentansvar, der vedrører engangsplastprodukter.
 De under nr. 8 foreslåede ændringer indeholder forslag til en ny § 9 s, der indeholder forslag om en ny udvidet producentansvarsordning for drikkevarebeholdere og drikkebægre af engangsplast.
Den foreslåede bestemmelse i § 9 s har til formål at implementere artikel 8 i Europa-Parlamentets og Rådets direktiv 2019/904/EU af 5. juni 2019 om reduktion af visse plastprodukters miljøpåvirkning (herefter engangsplastdirektivet) for så vidt angår kravene vedrørende drikkevarebeholdere og drikkebægre af engangsplast, der ikke udgør emballage.
Der henvises til pkt. 3.3. i lovforslagets almindelige bemærkninger.
 Det foreslås i stk. 1, at producenter og importører af drikkevarebeholdere og drikkebægre og af engangsplast forholdsmæssigt i forhold til deres markedsandel for egen regning skal foranstalte tilbagetagning og særskilt håndtering af affald heraf, medmindre der er fastsat andre regler i medfør af § 44 og § 45, stk. 2.
 Forslaget indebærer, at producenter og importører af drikkevarebeholdere og drikkebægre af engangsplast pålægges et udvidet producentansvar i overensstemmelse med engangsplastdirektivets artikel 8, stk. 1.
De ansvarlige efter engangsplastdirektivet er producenter, som defineret i artikel 3, i engangsplastdirektivet.
I medfør heraf defineres producenter som enhver fysisk og juridisk person, der er etableret i en medlemsstat, og som uanset den anvendte salgsteknik, herunder via aftaler om fjernsalg, professionelt fremstiller, påfylder, sælger eller importerer og i den pågældende medlemsstat markedsfører engangsplastprodukter, jf. artikel 3, nr. 11, litra a.
Med markedsføring skal forstås første tilgængeliggørelse af et produkt på en medlemsstats marked, dvs. levering af et produkt med henblik på distribution, forbrug eller anvendelse på en medlemsstatsmarked som led i erhvervsvirksomhed hvad enten det sker mod eller uden vederlag, jf. artikel 3, nr. 6 og 7.
 Derudover defineres producenter som enhver fysisk eller juridisk person, der er etableret i en medlemsstat eller i et tredjeland, og som via fjernsalg direkte til private husstande eller andre brugere end private husstande professionelt i en anden medlemsstat sælger engangsplastprodukter, jf. artikel 3, nr. 11, litra b.
I overensstemmelse med engangsplastdirektivets definition af producent, jf. artikel 3, nr. 6, 7 og 11, ligger pligten i det udvidede producentansvar på den virksomhed, som er ansvarlig for den første tilgængeliggørelse (markedsføring) af et omfattet engangsplastprodukt på det danske marked.
Derudover ligger pligten til udvidet producentsansvar hos udenlandske virksomheder som sælger de omfattede engangsplastprodukter i Danmark via fjernsalg.
I den foreslåede bestemmelse er disse overordnet benævnt producenter og importører.
Det udvidede producentansvar afgrænses til produkter, der udgør engangsplastprodukter.
Et engangsplastprodukt skal forstås som et produkt, der helt eller delvist er fremstillet af plast, og som ikke er udtænkt, designet eller markedsført med henblik på i sin levetid at gennemgå et antal ture eller cyklusser ved at blive returneret til en producent til genpåfyldning eller genbrug til det samme formål, som det er blevet udtænkt til, jf. artikel 3, nr. 2. Det fremgår af engangsplastdirektivets artikel 3, nr. 1, at plast skal forstås et materiale bestående af en polymer som defineret i artikel 3, nr. 5, i forordning (EF) 1907/2006, hvortil der kan være tilsat tilsætningsstoffer eller andre stoffer, og som kan fungere som strukturel hovedbestanddel i slutprodukter, med undtagelse af naturlige polymer, der ikke er kemisk modificerede.
Det fremgår af engangsplastdirektivets artikel 8, stk. 1, at medlemsstaterne skal etablere udvidede producentansvarsordninger for alle engangsplastprodukter oplistet i direktivets bilag, del E.
Forslaget til den under nr. 8 foreslåede ordning har til formål at gennemføre det udvidede producentansvar på de specifikke engangsplastprodukter, der fremgår af afsnit I i direktivets bilag, del E, og som ikke er emballage.
Det drejer sig om drikkevarebeholdere med en kapacitet på op til tre liter, dvs. beholdere, der anvendes til at indeholde en væske, såsom drikkeflasker, herunder kapsler og låg til disse, men ikke drikkevarebeholdere af glas eller metal, der har kapsler eller låg af plast.
Derudover drejer det sig om drikkebægre, herunder låg og kapsler til disse.
 Engangsplastdirektivets definitioner vil blive gennemført i bekendtgørelsesform hvor også reglerne om det udvidede producentansvar vil blive nærmere udmøntet.
Den foreslåede ordning omhandler som nævnt alene den del af de ovenstående produkter, som ikke er emballage.
Det drejer sig således om drikkevarebeholdere og drikkebægre, der sælges som et produkt i sig selv, og som altså ikke anvendes til pakning, beskyttelse, håndtering, levering fra producenten til brugeren eller forbrugeren eller præsentation af varer.
Det er tale om produkter, der sælges ikke-påfyldte i supermarkeder mv. med henblik på påfyldning og brug hjemme hos forbrugeren og i virksomheder, herunder for eksempel engangsglas, -krus og -kopper.
Det udvidede producentansvar for producenter og importører af drikkevarebeholdere og drikkebægre af engangsplast indeholder en forpligtelse til at afholde de nødvendige omkostninger i forhold til håndtering af affald fra drikkevarebeholdere og drikkebægre af engangsplast.
For nærmere om omkostningerne under producentansvaret henvises til bemærkningerne til det foreslåede stk. 3. Producenterne skal opfylde forpligtelserne efter stk. 1 forholdsmæssigt i forhold til deres markedsandel.
For nærmere om beregningen af markedsandelen henvises til bemærkningerne til det foreslåede stk. 4.
I overensstemmelse med bestemmelser om udvidet producentansvar i Europa-Parlamentets og Rådets direktiv 2008/98/EF af 19. november 2008 om affald og om ophævelse af visse direktiver (affaldsdirektivet) skal medlemsstaterne fastsætte regler, der sikrer, at producenter og importører forpligtes til for egen regning blandt andet at varetage særskilt indsamling af affald.
Det er hensigten, at den nærmere udmøntning af det udvidede producentansvar for drikkevarebeholdere og drikkebægre af engangsplast tages behørigt hensyn til udmøntningen af det udvidede producentansvar for emballage.
De nye regler om udvidet producentansvar for drikkevarebeholdere og drikkebægre af engangsplast skal sikre, at de omkostninger, der er relateret til indsamling af affald fra engangsplastprodukterne fra husholdningerne og til håndteringen heraf, dækkes af producenter og importører af disse produkter eller af en kollektiv ordning på deres vegne.
Med henvisningen i stk. 1 til lovens § 44 og § 45, stk. 2 sikres det, at det er muligt at bevare de kommunale indsamlingsordninger, der er etableret.
For nærmere herom henvises til pkt. 3.3.1 i lovforslagets almindelige bemærkninger.
Producenter og importører vil dog have mulighed for at etablere egne tilbagetagningsordninger for affald af drikkevarebeholdere og drikkebægre af engangsplast fra private husholdninger, jf. lovforslagets § 1, nr. 22.
Tilsvarende indebærer forslaget for affald fra drikkevarebeholdere og drikkebægre af engangsplast fra virksomheder, at producenter og importører forpligtes til at tilbagetage og håndtere dette affald, samt til at finansiere tilbagetagning og håndtering.
Det er hensigten, at organiseringen af dette skal følge de til enhver tid gældende regler for indsamling og håndtering af genanvendeligt erhvervsaffald.
 Som udgangspunkt omfatter forpligtelsen efter det foreslåede stk. 1, et ansvar for affald fra drikkevarebeholdere og drikkebægre af engangsplast, som den pågældende importør eller producent selv har markedsført, men pligten kan også opfyldes gennem hel eller delvis tilbagetagning af tilsvarende affald fra andre producenter eller importører under en tildelingsordning, jf. bemærkninger til det foreslåede stk. 5.
Det afgørende for opfyldelse af et udvidet producentansvar er, at det er producentens eller importørens ansvar for egen regning at foranstalte indsamling og affaldshåndtering.
Dette indebærer, at i det omfang producenten eller importøren ikke selv ønsker at påtage sig den fysiske tilbagetagning, har producenten eller importøren initiativforpligtelsen til indgå i en ordning, hvorved det pågældende affald håndteres.
Det udvidede producentansvar kan opfyldes gennem en kollektiv ordning, jf. bemærkningerne til den foreslåede udvidelse af § 9 z, stk. 1, i lovforslagets nr. 12.
 Bestemmelsen i stk. 1, gennemfører engangsplastdirektivets artikel 8, stk. 1, hvorefter medlemsstaterne skal sikre, at der udarbejdes ordninger for udvidet producentansvar for produkter oplistet i direktivets bilag, del E, herunder drikkevarebeholdere og drikkebægre af engangsplast, som ikke er emballage, i overensstemmelse affaldsdirektivets artikel 8 og 8 a.
 Det foreslås i stk. 2, at miljøministeren kan fastsætte regler om, at producenter og importører af drikkevarebeholdere og drikkebægre af engangsplast undtages fra visse forpligtelser efter denne lov og regler udstedt i medfør heraf, hvis mængden af drikkevarebeholdere og drikkebægre af engangsplast, som den pågældende producent eller importør har markedsført, og affald heraf ikke overstiger en fastsat årlig bagatelgrænse.
 Forslaget indebærer, at der åbnes mulighed for at fastsætte regler om en bagatelgrænse for opfyldelse af forpligtelser under det udvidede producentansvar for drikkevarebeholdere og drikkebægre af engangsplast i overensstemmelse med affaldsdirektivets artikel 8 a, stk. 1, litra d.
Bagatelgrænsen bør afspejle, at enhver producent og importør bærer et administrativt og økonomisk ansvar, der er proportionelt med pågældendes markedsførte mængde drikkevarebeholdere og drikkebægre af engangsplast.
I praksis vil bagatelgrænsen således kunne indebære, at producenter og importører ikke skal betale bidrag til en kollektiv ordning eller den producentregisteransvarlige organisation, hvis mængden af markedsførte engangsplastprodukter ligger under den fastsatte bagatelgrænse.
Det forventes, at der i medfør af den foreslåede bestemmelse fastsættes nærmere regler om bagatelgrænsen og rækkevidden af undtagelsen fra producentansvarsforpligtelserne i bekendtgørelsesform.
Det er hensigten at de producenter og importører, som ligger under den fastsatte bagatelgrænse, fortsat skal registrere sig i producentansvarsregistret efter regler fastsat i medfør af § 9 æ, og føre regnskab med og indberette markedsførte mængder som dokumentation for at være omfattet af bagatelgrænsen.
Undtagelse vil baseres på mængden af de markedsførte produkter og affald heraf, som producenter og importører har pligt til at oplyse om.
Det er hensigten, at bagatelgrænsen fastsættes årligt.
 Bestemmelsen tilsigter at gennemføre affaldsdirektivets artikel 8 a, stk. 1, litra d, hvorefter medlemsstaterne skal sikre ligebehandling af producenter af produkter uanset deres oprindelse eller størrelse, og uden at der lægges en uforholdsmæssig stor regelbyrde på producenter, herunder små og mellemstore virksomheder, der fremstiller produkter i små mængder.
 Det foreslås i stk. 3, 1. pkt., at miljøministeren fastsætter regler om producenters og importørers afholdelse og fordeling af omkostninger forbundet med opfyldelse af tilbagetagnings-, affaldshåndterings-, oprydnings- og oplysningsforpligtelser i forbindelse med affald fra drikkevarebeholdere og drikkebægre af engangsplast.
Den foreslåede bestemmelse skal blandt andet sikre, at der kan fastsættes nærmere regler om, at producenter og importører af drikkevarebeholdere og drikkebægre af engangsplast dækker omkostninger til indsamling, transport og affaldsbehandling, herunder også for affald kasseret i det offentlige rum, oprydning af henkastet affald, oplysning og indberetning af data m.v.
Bestemmelsen skal supplere de foreslåede bestemmelser om tildelingsordning og markedsandel i de foreslåede stk. 4 og 5. Det er således hensigten at fastsætte nærmere regler i medfør af bestemmelsen om, hvilke omkostninger i hele affaldshåndteringskæden, som producenten eller importøren skal dække, herunder de omkostninger, der er nødvendige for at opfylde fastsatte affaldsmål, jf. det foreslåede stk. 8.
Bestemmelsen gennemfører engangsplastdirektivets artikel 8, stk. 1, som forpligter medlemsstaterne til at udarbejde ordningen for udvidet producentansvar i henhold til affaldsdirektivets artikel 8 a, herunder artikel 8 a, stk. 4, som indeholder krav til de finansielle bidrag, der gælder generelt for alle ordninger for udvidet producentansvar.
Heraf fremgår, at medlemsstaterne træffer de nødvendige foranstaltninger for at sikre, at de finansielle bidrag, som producenten af produktet betaler for at opfylde sine forpligtelser vedrørende udvidet producentansvar, dækker følgende omkostninger for de produkter, som producenten markedsfører i den pågældende medlemsstat, jf. artikel 8 a, stk. 4, litra a:
  Omkostningerne ved særskilt indsamling af affald og efterfølgende transport og behandling heraf, herunder behandling, der er nødvendig for at opfylde EU-målene for affaldshåndtering, samt de omkostninger, der er nødvendige for at opfylde de andre mål og målsætninger, der er omhandlet i affaldsdirektivets artikel 8 a, stk. 1, litra b, idet der tages hensyn til indtægterne fra genbrug, fra salg af sekundære råstoffer fra dennes produkter og fra u-indløst pant.
  Omkostninger ved levering af relevante oplysninger til affaldsindehavere i overensstemmelse med affaldsdirektivets artikel 8 a, stk. 2.
  Omkostninger ved indsamling og rapportering af data i overensstemmelse med affaldsdirektivets artikel 8 a, stk. 1, litra c.
Efter affaldsdirektivets artikel 8 a, stk. 4, skal medlemsstaterne således i sin organisering af en udvidet producentansvarsordning sikre, at producenter og importører bærer hele det økonomiske ansvar for deres produkter.
Se dog det foreslåede stk. 2, om muligheden for at fastsætte regler vedrørende undtagelse fra visse forpligtelser.
Affaldsdirektivets artikel 8 a, stk. 4, 2. afsnit, rummer dog mulighed for, at afvige fra ovennævnte fordeling af det finansielle ansvar i affaldsdirektivets artikel 8 a, stk. 4, litra a, hvis det er begrundet i behovet for at sikre passende affaldshåndtering og den økonomiske bæredygtighed af ordningen for udvidet producentansvar.
Fravigelsen forudsætter, at producenterne afholder mindst 80 % af de nødvendige omkostninger, og at de resterende omkostninger afholdes af de oprindelige affaldsproducenter eller distributører.
De resterende omkostninger kan altså ikke afholdes af staten eller andre offentlige myndigheder.
 Bestemmelsen i stk. 3, 1. pkt., gennemfører derudover kravet i engangsplastdirektivets artikel 8, stk. 2, hvorefter medlemsstaterne sikrer, at producenterne af engangsplastprodukter opført i engangsplastdirektivets bilag del E, afsnit I (herunder drikkevarebeholdere og drikkebægre) afholder følgende omkostninger, hvis de ikke allerede indgår:
  Omkostningerne ved de oplysningstiltag, som er omhandlet i engangsplastdirektivets artikel 10, vedrørende disse produkter.
  Omkostningerne ved indsamling af affald fra disse produkter, der er blevet kasseret i offentlige indsamlingssystemer, herunder infrastrukturen og driften heraf, og dets efterfølgende transport og behandling af nævnte affald.
  Omkostningerne ved oprydning af henkastet affald, som forårsages af disse produkterne, og den efterfølgende transport og behandling af dette henkastede affald.
Hvad angår omkostninger vedrørende oprydning af henkastet affald, fastslår engangsplastdirektivets artikel 8, stk. 4, 2. pkt., at disse omkostninger begrænses til aktiviteter iværksat af de offentlige myndigheder eller på deres vegne.
Beregningsmetoden udvikles på en måde, der gør det muligt at fastlægge omkostningerne på en forholdsmæssig måde.
For at minimere de administrative omkostninger kan medlemsstaterne fastsætte finansielle bidrag til oprydning af henkastet affald ved at fastsætte passende flerårige faste beløb.
Det er hensigten, at miljøministeren fastsætter nærmere regler i medfør af det foreslåede stk. 3, om fordelingen af omkostningerne under producentansvaret for drikkevarebeholdere og drikkebægre af engangsplast, og for producenters og importørers afholdelse af omkostningerne.
Reglerne vil blive udmøntet i bekendtgørelse under iagttagelse af engangsplastdirektivets artikel 8, stk. 2, og affaldsdirektivets artikel 8 a, stk. 4. Kommissionen er ved at udarbejde retningslinjer for kriterier i samråd med medlemsstaterne om nødvendige omkostninger og om omkostningerne ved oprydning af henkastet affald.
I udmøntningen vil der blive lagt vægt på disse retningslinjer fra Kommissionen.
 Det foreslås i stk. 3, 2. pkt., at miljøministeren endvidere fastsætter regler om tilbagebetaling, herunder procedurer herfor, til producenterne og importørerne, når drikkevarebeholdere og drikkebægre af engangsplast markedsføres uden for Danmark.
 Bestemmelsen bemyndiger ministeren til at fastsætte regler for tilbagebetaling af de finansielle bidrag, som producenterne og importørerne betaler for at opfylde deres forpligtelser vedrørende det udvidede producentansvar for drikkevarebeholdere og drikkebægre af engangsplast, såfremt producentens eller importørens engangsplastprodukter efter at være registreret som markedsført i Danmark, markedsføres uden for Danmark.
Hensynet bag denne bemyndigelse er at undgå, at producenter og importører afholder omkostninger forbundet med producentansvaret to gange som følge af, at have registreret samme engangsplastprodukt som markedsført i to medlemsstater.
Bestemmelsen skal ses i sammenhæng med det foreslåede stk. 4, hvorefter beregningen af markedsandelen sker på grundlag af de mængder, der er registreret i producentregistret.
 Med lovforslaget skabes hjemmel til at fastsætte en ordning, hvorefter producenter og importører kun vil være ansvarlige for finansieringen m.v. af den mængde af drikkevarebeholdere og drikkebægre af engangsplast, der reelt bliver til affald i Danmark.
Det er hensigten i bekendtgørelsesform at fastsætte nærmere regler for tilbagebetaling til producenter og importører af tidligere indbetalte finansielle bidrag, herunder regler for i hvilke tilfælde, der kan ske regulering af de markedsførte mængder, når engangsplastprodukter overføres for at blive bragt i omsætning uden for Danmark, procedurer herfor, krav til dokumentation m.v.
Det er hensigten, at ordningen skal være enkel at administrere for producenter og importører, for den producentregisteransvarlige organisation og for myndighederne.
Det skal sikres, at det er administrativt enkelt at føre tilsyn, herunder ved at producenter og importører skal dokumentere, hvilket senere omsætningsled i Danmark, der har eksporteret den mængde af drikkevarebeholdere og drikkebægre af engangsplast, som producenter og importører ønsker at reducere den markedsførte mængde med og få tilbagebetaling for.
 Det foreslås i stk. 4, at miljøministeren fastsætter regler om opgørelse af mængden af drikkevarebeholdere og drikkebægre af engangsplast, der markedsføres af producenter og importører, herunder om beregning af markedsandelen af drikkevarebeholdere og drikkebægre af engangsplast, jf. stk. 1, på grundlag af de mængder, der er registreret i producentregistret, jf. § 9 æ, stk. 1.
Den foreslåede bestemmelse indebærer, at ministeren bemyndiges til at fastsætte regler om opgørelsesmetoder for mængder af drikkevarebeholdere og drikkebægre af engangsplast.
Bestemmelsen skal ses i sammenhæng med det foreslåede stk. 1, hvorefter producenter og importører er ansvarlige for den mængde af produkter, som de markedsfører i Danmark (markedsandel), se mere herom i bemærkningerne til det foreslåede stk. 1. Den foreslåede bestemmelse supplerer derudover den foreslåede bestemmelse om tildelingsordning, jf. neden for om det foreslåede stk. 5.
Efter regler udstedt i medfør af den foreslåede tilføjelse til den gældende § 9 æ, stk. 1, (lovforslagets § 1, nr. 14), forpligtes producenter og importører til at indberette markedsførte mængder af drikkevarebeholdere og drikkebægre til et producentregister.
Det er hensigten, at disse mængder skal indgå i beregning af markedsandelen, som blandt andet danner grundlag for beregning af den mængde, som producenten eller importøren har pligt til at tage tilbage, jf. nærmere under bemærkningerne til det foreslåede stk. 5.
Det er hensigten, at der i bekendtgørelsesform vil blive fastsat regler om, at markedsandelen kan anses for at være producentens eller importørens andel af den samlede mængde markedsførte drikkevarebeholdere eller drikkebægre af engangsplast, som ikke er emballage, i et bestemt år, og regler om beregning af markedsandelen, herunder om hvilke år de markedsførte mængder skal opgøres på baggrund af.
Der kan endvidere fastsættes regler om, hvorledes fordeling af markedsandel skal ske i forhold til en eventuel tildelingsordning, herunder den situation hvor en producent eller importør kommer ind på markedet eller går ud af markedet i løbet af et kalenderår.
Markedsandelen kan således bruges ved beregning af den mængde, som producenten, importøren eller den kollektive ordning er forpligtet til at tage tilbage i en tildelingsordning.
Det vil i den henseende være overladt til den private organisation, der modtager indberetninger af de markedsførte mængder, jf. den foreslåede tilføjelse til § 9 æ, stk. 1, i lovforslagets § 1, nr. 14, at foretage de konkrete beregninger, jf. i øvrigt bemærkningerne til det foreslåede stk. 5 nedenfor.
 Den foreslåede bestemmelse bidrager til at sikre gennemførsel af affaldsdirektivets artikel 8 a, herunder særligt krav til omkostninger, som producenterne skal dække for de produkter, som producenten markedsfører, jf. artikel 8 a, stk. 4, litra a.
Det foreslås i stk. 5, at miljøministeren kan fastsætte regler om en tildelingsordning for kommunalt indsamlet affald fra drikkevarebeholdere og drikkebægre af engangsplast omfattet af stk. 1, herunder om den geografiske fordeling mellem producenter og importører og det produktmæssige og materialemæssige dækningsområde.
Ministeren kan endvidere fastsætte nærmere regler om øvrige forhold vedrørende indsamling og sortering af affald fra drikkevarebeholdere og drikkebægre af engangsplast.
Den foreslåede bestemmelse indebærer, at ministeren bemyndiges til at kunne fastsætte regler om en tildelingsordning for affald fra drikkevarebeholdere og drikkebægre af engangsplast indsamlet i de kommunale indsamlingsordninger.
Med en tildelingsordning skal det sikres, at der, såfremt det er producenter og importører, der varetager opgaven med affaldshåndtering, efter at affald fra de omfattede produkter er blevet indsamlet i kommunale indsamlingsordninger, sker en udligning af tilbagetagningen mellem producenter og importører, således at de hver især tildeles en andel af de kommunalt indsamlede mængder affald, som de i forhold til deres markedsandel har pligt til at tilbagetage.
Hvis producenten eller importøren er med i en kollektiv ordning, jf. den foreslåede mulighed herfor i lovforslagets § 1, nr. 12, vil tildelingen kunne ske til denne.
 Med bestemmelsen sikres hjemmel til at gennemføre det generelle minimumskrav i affaldsdirektivets artikel 8 a, stk. 3, litra a, hvorefter medlemsstaterne træffer de nødvendige foranstaltninger for at sikre, at enhver producent af produkter eller organisation, der gennemfører forpligtelser vedrørende udvidet producentansvar på vegne af producenter af produkter, har et klart defineret geografisk, produktmæssigt og materialemæssigt dækningsområde uden, at dette begrænses til de dækningsområder, hvor indsamlingen og håndteringen af affald er mest rentabel.
Behovet for en tildelingsordning vil være afhængig af den endelige organisering af producentansvaret for drikkevarebeholdere og drikkebægre af engangsplast.
Med det foreslåede stk. 1, bibeholdes den indsamling, der i dag foregår i kommunale indsamlingsordninger.
Ministerens anvendelse af den foreslåede bemyndigelse til at fastsætte regler om en tildelingsordning vil være relevant, såfremt det ikke er kommunerne, der varetager eller foranstalter den efterfølgende affaldshåndtering, men at denne i stedet varetages af producenter og importører.
Den foreslåede bemyndigelse i stk. 5, omhandler udelukkende affald indsamlet i kommunale indsamlingsordninger.
Dette skyldes, at husholdningsaffald, og i nogle tilfælde også lignende affald fra virksomheder, i dag i den gældende organisering af affaldssektoren indsamles eller afleveres via/til kommunale indsamlingsordninger.
Producenter og importører skal, afhængig af organiseringen af producentansvaret, afhente affaldet til videre affaldshåndtering.
Bemyndigelsen i stk. 5 har til hensigt at sikre, at der kan fastsættes regler om, at producenter og importører eller disses kollektive ordninger koordinerer og organiserer afhentningen af det affald fra drikkevarebeholdere og drikkebægre af engangsplast, der indsamles i alle landets kommuner, herunder i yderområder og på ikke-brofaste øer.
En tildelingsordning forventes at skulle administreres af en producentregisteransvarlig organisation.
Det kan enten være den organisation, der administrerer tildelingsordninger for så vidt angår det udvidede producentansvar for elektrisk og elektronisk udstyr, for batterier og akkumulatorer og for biler, eller en nyoprettet organisation.
Det foreslås derfor konkret i lovforslagets § 1, nr. 15, at kompetencen til at administrere tildelingsordningen kan overdrages til den producentregisteransvarlige organisation, se mere herom i bemærkningerne til § 1, nr. 15.
 Det er desuden hensigten at fastsætte nærmere regler for selve den tildelte tilbagetagning efter stk. 5, 2. pkt., herunder f.eks. tidsfrister for afhentning m.v.
 Den foreslåede bemyndigelse i stk. 5 bidrager til gennemførelsen af affaldsdirektivets artikel 8 a, herunder særligt krav om at enhver producent eller organisation, der gennemfører forpligtelser vedrørende udvidet producentansvar på dennes vegne, har et klart dækningsområde, og sikrer adgang til affaldsindsamlingsordninger, jf. artikel 8 a, stk. 3, litra a og b.
 Det foreslås i stk. 6, at miljøministeren fastsætter regler om, at producenter og importører, som er etableret i Danmark og som sælger drikkevarebeholdere og drikkebægre af engangsplast i en anden EU-medlemsstat, hvor den ikke er etableret, skal udnævne en repræsentant i den pågældende medlemsstat med ansvar for opfyldelse af de forpligtelser, der påhviler producenten eller importøren i henhold til den pågældende medlemsstats ordning for udvidet producentansvar.
Den foreslåede bemyndigelse i stk. 6, har til formål at skabe hjemmel til at gennemføre engangsplastdirektivets artikel 8, stk. 7, hvorefter medlemsstaterne skal sikre, at en producent, der er etableret på dens område og som sælger drikkevarebeholdere og drikkebægre af engangsplast, i en anden medlemsstat, hvor den ikke er etableret, udnævner en bemyndiget repræsentant i den pågældende anden medlemsstat.
Den bemyndigede repræsentant er den person, der er ansvarlig for opfyldelsen af de forpligtelser, der påhviler denne producent i henhold til engangsplastdirektivet på den pågældende anden medlemsstats område.
 Det er hensigten, at udnævnelsen af bemyndiget repræsentant skal ske ved skriftlig fuldmagt.
 Det forslås i stk. 7, at miljøministeren kan fastsætte regler om, at producenter og importører af drikkevarebeholdere og drikkebægre af engangsplast, som sælges til brug for erhvervsdrivende, kan aftale med den erhvervsdrivende, at denne overtager forpligtelsen til håndtering af affald fra drikkevarebeholdere og drikkebægre af engangsplast, forudsat at producenten eller importøren registrerer aftalen i producentregistret, jf. § 9 æ.
Med forpligtelsen under det udvidede producentansvar for producenter og importører efter stk. 1, er udgangspunktet, at en erhvervsdrivende har ret til at aflevere affald fra drikkevarebeholdere og drikkebægre af engangsplast til producenten eller importøren, uden omkostninger.
Producenten eller importøren, som har pligt til at tilbagetage, skal herefter sikre korrekt affaldshåndtering.
 Med den foreslåede bestemmelse bemyndiges miljøministeren til at fastsætte regler, hvorefter producenter og importører, der sælger drikkevarebeholdere og drikkebægre af engangsplast til brug for erhvervsdrivende, kan indgå en aftale med pågældende erhvervsdrivende om, at denne overtager ansvaret for at sørge for, at produktet bliver affaldshåndteret efter gældende affaldsregler, når de er blevet til affald.
 Den erhvervsdrivende vil fortsat have ret til at aflevere affaldet uden omkostninger til producenter og importører, men i medfør af den foreslåede bestemmelse kan der fastsættes regler, der kan give erhvervsdrivende mulighed for selv at sørge for affaldshåndteringen af deres affald fra drikkevarebeholdere og drikkebægre af engangsplast i henhold til de gældende regler om genanvendeligt erhvervsaffald i affaldsaktørbekendtgørelsen (jf. bekendtgørelse nr. 2097 af 14. december 2020 om affaldsregulativer, -gebyrer og aktører mv.) og affaldsbekendtgørelsen (jf. bekendtgørelse nr. 2159 af 9. december 2020 om affald).
 Udmøntningen af bemyndigelsen i bekendtgørelsesform skal tage udgangspunkt i den til enhver tid gældende organisering af affaldssektoren, herunder reglerne for håndtering af genanvendeligt erhvervsaffald.
Det er hensigten, at ministeren fastsætter regler om, at det er producenten eller importøren, der registrerer aftalen med den erhvervsdrivende i producentregistret i forbindelse med producentens eller importørens årlige indberetning af mængder til producentregistret.
Det følger af bestemmelsen, at hvis en aftale om overtagelse af producentansvarsforpligtelserne ikke registreres i producentregistret, påhviler forpligtelsen fortsat producenten eller importøren.
Der fastsættes nærmere regler for aftaleforholdet og registreringen heraf i en ny bekendtgørelse.
 Bestemmelsen sikrer hjemmel til at gennemføre det generelle minimumskrav i affaldsdirektivets artikel 8 a, stk. 1, litra a, om nøje fastlæggelse af roller og ansvarsområder for alle relevante involverede aktører, herunder producenter af produkter, der markedsfører produkter i medlemsstaten, organisationer, der gennemfører forpligtelser vedrørende udvidet producentansvar på disses vegne, private eller offentlige aktører på affaldsområdet, lokale myndigheder og, hvor det er relevant, operatører inden for genbrug og forberedelse med henblik på genbrug samt socialøkonomiske virksomheder.
 Det foreslås i stk. 8, at miljøministeren fastsætter regler om producenters og importørers pligt til at sikre opfyldelse af nærmere fastsatte mål for håndtering af affald fra drikkevarebeholdere og drikkebægre af engangsplast og pligt til at gøre oplysninger om producentens eller importørens opfyldelse af disse mål for affaldshåndtering offentligt tilgængelige.
Det er hensigten, at ministeren fastsætter regler, der pålægger producenter og importører (eller den kollektive ordning, hvis den har overtaget forpligtelsen til indsamling og affaldshåndtering) af drikkevarebeholdere og drikkebægre af engangsplast at der ved affaldshåndteringen af det affald, som producenten eller importøren skal tilbagetage, sker genanvendelse og øvrig nyttiggørelse i overensstemmelse med de i reglerne fastsatte affaldshåndteringsmål.
Affaldshåndteringsmålene skal fastsættes med udgangspunkt i affaldsdirektivets artikel 11, som pålægger medlemsstaterne at træffe nødvendige foranstaltninger til at nå nogle nærmere fastsatte mål, jf. artikel 11, stk. 2, litra a  e (genanvendelsesmålene for kommunalt affald).
 Det er hensigten, at der fastsættes nærmere regler herom ved bekendtgørelse, herunder om metode til beregning af opfyldelse af affaldshåndteringsmålene.
Den foreslåede bestemmelse giver hjemmel til at gennemføre det generelle minimumskrav i affaldsdirektivets artikel 8 a, stk. 1, litra b, hvorefter medlemsstater, når der etableres ordninger for udvidet producentansvar, i overensstemmelse med affaldshierarkiet skal fastlægge affaldshåndteringsmål, der som minimum sigter mod at nå de kvantitative mål, der er relevante for ordningen for udvidet producentansvar som fastlagt i blandt andet affaldsdirektivet, samt fastsætte andre kvantitative og/eller kvalitative mål, der anses som relevante for ordningen for udvidet producentansvar.
Den foreslåede bestemmelse giver derudover hjemmel til at gennemføre det generelle minimumskrav i affaldsdirektivets artikel 8 a, stk. 3, litra e, første led, hvorefter medlemsstaterne træffer de nødvendige foranstaltninger for at sikre, at enhver producent af produkter eller organisation, der gennemfører forpligtelser vedrørende udvidet producentansvar på vegne af producenter af produkter gør oplysninger om opfyldelse af målene for affaldshåndtering omhandlet i affaldsdirektivets artikel 8 a, stk. 1, litra b, offentligt tilgængelige.
Det er hensigten, at der ved bekendtgørelse indføres en nærmere detaljeret pligt for producenter og importører til at gøre oplysninger om den enkelte producents eller importørs opfyldelse af affaldshåndteringsmålene offentligt tilgængelige.
Oplysningerne, der skal gøres offentligt tilgængelige, skal omfatte opfyldelse af de mål for drikkevarebeholdere og drikkebægre af engangsplast, der fastsættes i medfør af den foreslåede bestemmelse og som vil skulle afspejle de genanvendelsesmål, der fremgår af affaldsdirektivets artikel 11, samt de øvrige kvantitative og/eller kvalitative mål, der anses som relevante for ordningen for udvidet producentansvar på drikkevarebeholdere og drikkebægre af engangsplast.
 Det foreslås i stk. 9, at miljøministeren fastsætter regler om producenters og importørers pligt til at oplyse brugere af drikkevarebeholdere og drikkebægre af engangsplast om; 1) særskilt tilbagetagning af affald fra drikkevarebeholdere og drikkebægre af engangsplast, 2) tilbagetagnings- og indsamlingsordninger og 3) bekæmpelse af henkastning af affald fra drikkevarebeholdere og drikkebægre af engangsplast.
 Med bestemmelsen vil der blive fastsat regler, der forpligter producenter og importører af drikkevarebeholdere og drikkebægre af engangsplast til at oplyse slutbrugere af drikkevarebeholdere og drikkebægre af engangsplast om, at affald herfra indsamles særskilt, hvor slutbrugere kan skille sig af med affald fra drikkevarebeholdere og drikkebægre af engangsplast, herunder hvis der etableres særlige tilbagetagnings- og indsamlingsordninger, samt de potentielle virkninger for miljøet, herunder havmiljøet, ved at henkaste affald fra drikkevarebeholdere og drikkebægre af engangsplast i naturen eller undlade at benytte etablerede indsamlingsordninger.
 Bestemmelsen gennemfører affaldsdirektivets artikel 8 a, stk. 2, hvorefter medlemsstaterne træffer de nødvendige foranstaltninger for at sikre, at affaldsindehavere, der omfattes af ordninger for udvidet producentansvar, oplyses om affaldsforebyggelsesforanstaltninger, centre for genbrug og forberedelse med henblik på genbrug, tilbagetagelses- og indsamlingssystemer og om bekæmpelse af henkastning af affald.
Bestemmelsen gennemfører endvidere engangsplastdirektivets artikel 10, hvorefter medlemsstaterne træffer foranstaltninger til at oplyse forbrugere og fremme ansvarlig forbrugeradfærd med henblik på at reducere henkastet affald fra produkter, der er omfattet af direktivet.
Derudover skal medlemsstaterne træffe foranstaltninger med henblik på at oplyse forbrugerne af drikkevarebeholdere og drikkebægre af engangsplast om følgende: a) de tilgængelige genbrugelige alternativer, genbrugssystemer og affaldshåndteringsmuligheder drikkevarebeholdere og drikkebægre af engangsplast samt bedste praksis for ansvarlig affaldshåndtering, der er udført i henhold til artikel 13 i affaldsdirektivet, og b) den belastning på miljøet, herunder havmiljøet, som henkastet affald og anden uhensigtsmæssig affaldsbortskaffelse af fiskeredskaber, der indeholder plast, medfører.
 Det forventes, at reglerne udformes således, at oplysningspligten kan opfyldes i for eksempel informationsmateriale, brugsanvisninger eller direkte på salgssteder.
 Det foreslås i stk. 10, at miljøministeren fastsætter regler om producenters og importørers pligt til at give oplysninger om; 1) mængde og kategori af drikkevarebeholdere og drikkebægre af engangsplast der er markedsført, tilbagetaget, genanvendt eller på anden måde nyttiggjort som affald, 2) den eksporterede mængde af affald fra drikkevarebeholdere og drikkebægre af engangsplast, og 3) hvorvidt forpligtelsen efter stk. 1 er overdraget til en kollektiv ordning, jf. § 9 z, stk. 1.
 Det er hensigten i medfør af det foreslåede stk. 10, at fastsætte regler i bekendtgørelsesform om pligt til at indberette oplysninger, der blandt andet skal danne grundlag for indberetninger til Kommissionen i henhold til engangsplastdirektivet og for overholdelse af de fastsatte mål for affaldshåndtering.
 Bestemmelsen skal ses i sammenhæng med forslaget om, at de gældende bemyndigelser til at fastsætte regler i § 9 æ om producenters og importørers pligt til at registrere sig i producentregistret og om videregivelse af oplysninger fra producentregistret til nationale myndigheder, og i § 9 ø om den producentregisteransvarlige organisations kompetence til at indhente oplysninger fra producenter og importører om markedsførte mængder, også skal finde anvendelse på producenter og importører af drikkevarebeholdere og drikkebægre af engangsplast, jf. lovforslagets § 1, nr. 14 og nr. 18. Det er hensigten, at den foreslåede bemyndigelse aktuelt udmøntes således, at producenter og importører indberetter til producentregistret, hvorefter producentregistret videregiver oplysningerne til Miljøstyrelsen, som i dag varetager de pligtige nationale indberetninger til Kommissionen vedrørende affald.
 Forpligtelsen til at indberette de markedsførte mængder til producentregistret kan opfyldes gennem deltagelse i kollektiv ordning, jf. § 9 z, stk. 1, som med lovforslaget foreslås udvidet til også at omfatte producenter og importører af drikkevarebeholdere og drikkebægre af engangsplast, jf. lovforslagets § 1, nr. 12.
 Det foreslås i stk. 11, at miljøministeren fastsætter regler om producenters og importørers pligt til at tilvejebringe og give oplysninger og dokumentation af enhver art om etablerede tilbagetagningsordninger til brug for tilsynet med overholdelse af stk. 1 og regler fastsat i medfør af stk. 2, 7, 9 og 10, § 9 æ og § 9 å, stk. 3.
Bestemmelsen bemyndiger miljøministeren til at fastsætte regler om producenters og importørers oplysningspligt til myndigheder, den producentregisteransvarlige organisation m.fl. til brug for tilsyn og kontrol med opfyldelse af deres producentansvarsforpligtelser efter lovens regler, samt regler udstedt med hjemmel heri.
Der kan således for eksempel fastsættes regler om, at producenter og importører skal oplyse, hvilke tilbagetagningsordninger de har etableret, hvor affaldsindehavere kan aflevere deres affald fra drikkevarebeholdere og drikkebægre af engangsplast, og hvordan dette oplyses for dem, hvor og hvorledes det tilbagetagne affald fra drikkevarebeholdere og drikkebægre af engangsplast håndteres og genanvendes, hvorledes det er sikret, at fastsatte mål for affaldshåndtering opnås, hvorledes ordningen er finansieret m.v.
Der kan endvidere fastsættes krav om, at oplysningerne dokumenteres.
 Den foreslåede bestemmelse indeholder hjemmel til at gennemføre affaldsdirektivets artikel 8 a, stk. 5, hvorefter medlemsstaterne indfører en passende overvågnings- og håndhævelsesramme med henblik på at sikre, at producenter af produkter og organisationer, der gennemfører forpligtelser vedrørende udvidet producentansvar på deres vegne, opfylder deres forpligtelser vedrørende udvidet producentansvar, herunder i forbindelse med fjernsalg, at de finansielle midler anvendes korrekt, og at alle de aktører, der deltager i gennemførelsen af ordningerne for udvidet producentansvar, rapporterer pålidelige data.
 Bestemmelsen skal ses i sammenhæng med den foreslåede udvidelse af anvendelsesområdet for den gældende påbudsbestemmelse i § 9 å, jf. lovforslagets § 1, nr. 19, hvorefter ministeren kan meddele påbud med henblik på opfyldelse af forpligtelserne til at tilbagetage og særskilt affaldshåndtere.
 Det foreslås i stk. 12, at miljøministeren fastsætter regler om, hvordan oplysningerne efter stk. 8 gøres offentligt tilgængelige, og om, hvordan og i hvilken form oplysningerne efter stk. 9-11 skal afgives.
Formålet med oplysningsforpligtelserne er at understøtte formålet med det udvidede producentansvar.
Der er tale om en række forskellige oplysningsforpligtelser, og der vil i medfør af den foreslåede bestemmelse blive fastsat en række forskellige krav til, hvordan disse oplysninger skal gives.
Dette vil afhænge af typen af oplysning og typen af modtager.
Reglerne vil blive fastsat i bekendtgørelsesform.
 Det er hensigten med bestemmelsen, at der er i bekendtgørelsesform indføres krav om, at producenter og importører indgiver oplysninger elektronisk, hvis der er tale om oplysninger til offentlige myndigheder eller til den producentregisteransvarlige organisation.
 Det er derudover hensigten at indføre krav i bekendtgørelsen om at gøre oplysninger tilgængelige på en hjemmeside, i en brugsanvisning eller i informationsmateriale, såfremt oplysningerne er rettet mod borgere eller virksomheder.
Den foreslåede bestemmelse gennemfører affaldsdirektivets artikel 8 a, stk. 3, litra e, som indeholder krav om tilgængeliggørelse af en række oplysninger vedrørende det udvidede producentansvar.
Bestemmelsen giver samtidig miljøministeren mulighed for at fastsætte regler, der efterlever kravene til digitaliseringsklar lovgivning, som har til formål at understøtte en lettere hverdag for borgere og virksomheder og sikre en mere effektiv offentlig sektor, som håndterer data på en tryg og sikker måde.
Til nr. 9 De under nr. 9 foreslåede ændringer indebærer, at der efter miljøbeskyttelseslovens § 9 s indsættes en ny § 9 t, der indeholder forslag om en ny udvidet producentansvarsordning for balloner, vådservietter og filtre til tobaksvarer af engangsplast.
Den foreslåede bestemmelse i § 9 t har til formål at implementere artikel 8 i Europa-Parlamentets og Rådets direktiv 2019/904/EU af 5. juni 2019 om reduktion af visse plastprodukters miljøpåvirkning (herefter engangsplastdirektivet) for så vidt angår kravene vedrørende balloner, vådservietter og filtre til tobaksvarer af engangsplast.
Der henvises til pkt. 3.4. i lovforslagets almindelige bemærkninger.
Det foreslås i stk. 1, at producenter og importører af balloner, vådservietter og filtre til tobaksvarer af engangsplast forholdsmæssigt i forhold til deres markedsandel for egen regning skal afholde omkostninger forbundet med oprydning af henkastet affald fra engangsplastprodukterne og håndtering heraf, og oplysningstiltag for at forebygge og reducere mængden af sådant henkastet affald.
Producenter og importører af filtre til tobaksvarer af engangsplast skal endvidere forholdsmæssigt i forhold til deres markedsandel for egen regning afholde omkostninger forbundet med indsamling af affald heraf, der er blevet kasseret i offentlige indsamlingssystemer.
De ansvarlige efter engangsplastdirektivet er producenter, som defineret i artikel 3 i engangsplastdirektivet.
I medfør heraf defineres producenter som enhver fysisk og juridisk person, der er etableret i en medlemsstat, og som uanset den anvendte salgsteknik, herunder via aftaler om fjernsalg, professionelt fremstiller, påfylder, sælger eller importerer og i den pågældende medlemsstat markedsfører engangsplastprodukter, jf. artikel 3, nr. 11, litra a.
Med markedsføring skal forstås første tilgængeliggørelse af et produkt på en medlemsstats marked, dvs. levering af et produkt med henblik på distribution, forbrug eller anvendelse på en medlemsstatsmarked som led i erhvervsvirksomhed hvad enten det sker mod eller uden vederlag, jf. artikel 3, nr. 6 og 7.
 Derudover defineres producenter som enhver fysisk eller juridisk person, der er etableret i en medlemsstat eller i et tredjeland, og som via fjernsalg direkte til private husstande eller andre brugere end private husstande professionelt i en anden medlemsstat sælger engangsplastprodukter, jf. artikel 3, nr. 11, litra b.
I overensstemmelse med engangsplastdirektivets definition af producent, jf. artikel 3, nr. 6, 7 og 11, ligger pligten i det udvidede producentansvar på den virksomhed, som er ansvarlig for den første tilgængeliggørelse (markedsføring) af et omfattet engangsplastprodukt på det danske marked.
Derudover ligger pligten til udvidet producentsansvar hos udenlandske virksomheder som sælger de omfattede engangsplastprodukter i Danmark via fjernsalg.
I den foreslåede bestemmelse, er disse overordnet benævnt producenter og importører.
Det udvidede producentansvar afgrænses til produkter, der udgør engangsplastprodukter.
Et engangsplastprodukt skal forstås som et produkt, der helt eller delvist er fremstillet af plast, og som ikke er udtænkt, designet eller markedsført med henblik på i sin levetid at gennemgå et antal ture eller cyklusser ved at blive returneret til en producent til genpåfyldning eller genbrug til det samme formål, som det er blevet udtænkt til, jf. artikel 3, nr. 2. Det fremgår af engangsplastdirektivets artikel 3, nr. 1, at plast skal forstås et materiale bestående af en polymer som defineret i artikel 3, nr. 5, i forordning (EF) 1907/2006, hvortil der kan være tilsat tilsætningsstoffer eller andre stoffer, og som kan fungere som strukturel hovedbestanddel i slutprodukter, med undtagelse af naturlige polymer, der ikke er kemisk modificerede.
Det fremgår af engangsplastdirektivets artikel 8, stk. 1, at medlemsstaterne skal etablere udvidede producentansvarsordninger for alle engangsplastprodukter oplistet i direktivets bilag del E.
Forslaget til den under nr. 9 foreslåede ordning har til formål at gennemføre det udvidede producentansvar på de specifikke engangsplastprodukter, der er oplistet i bilag del E, afsnit II og III.
Omfattet af producentansvarsordningen er for det første vådservietter, hvormed skal forstås forvædede servietter til personlig pleje og husholdningsbrug.
Omfattet er dernæst balloner, undtagen balloner til industriel eller anden erhvervsmæssig brug og anvendelser, der ikke distribueres til forbrugere.
Slutteligt er tobaksvarer med filtre og filtre, som markedsføres til anvendelse i kombination med tobaksvarer omfattet.
Forslaget til stk. 1, indebærer, at producenter og importører af balloner, vådservietter og filtre til tobaksvarer af engangsplast pålægges et udvidet producentansvar i form af et finansielt ansvar.
Producenter og importører pålægges ikke et organisatorisk ansvar under den udvidede producentansvarsordning for balloner, vådservietter og filtre til tobaksvarer af engangsplast.
Det afgørende for opfyldelsen af det udvidede producentansvar for balloner, vådservietter og filtre til tobaksvarer af engangsplast er, at producenter og importører for egen regning afholder omkostninger forbundet med engangsplastprodukterne.
Der henvises til bemærkningerne til det foreslåede stk. 3, for uddybning af omkostningerne.
Omkostningerne skal afholdes forholdsmæssigt i forhold til producentens eller importørens markedsandel.
Der henvises til bemærkningerne til det foreslåede stk. 4, for uddybning af forholdsmæssig andel, herunder beregning heraf.
 Bestemmelsen i stk. 1, har til formål at gennemføre dele af engangsplastdirektivets artikel 8, stk. 1, hvorefter medlemsstater skal sikre, at der etableres ordninger for udvidet producentansvar for alle plastprodukter opført i del E i bilaget, der markedsføres i medlemsstaten, i henhold til artikel 8 og 8 a i Europa-Parlamentets og Rådets direktiv 2008/98/EF af 19. november 2008 om affald og om ophævelse af visse direktiver (affaldsdirektivet).
 Det foreslås i stk. 2, at miljøministeren kan fastsætte regler om, at producenter og importører af balloner, vådservietter og filtre til tobaksvarer af engangsplast undtages fra visse forpligtelser efter denne lov og regler udstedt i medfør heraf, hvis mængden af engangsplastprodukter, som den pågældende producent eller importør har markedsført, og affald heraf ikke overstiger en fastsat årlig bagatelgrænse.
 Forslaget indebærer, at der åbnes mulighed for at fastsætte regler om en bagatelgrænse for opfyldelse af forpligtelser under det udvidede producentansvar for balloner, vådservietter og filtre til tobaksvarer af engangsplast i overensstemmelse med affaldsdirektivets artikel 8 a, stk. 1, litra d.
Bagatelgrænsen bør afspejle, at enhver producent og importør bærer et administrativt og økonomisk ansvar, der er proportionelt med pågældendes markedsførte mængde balloner, vådservietter og filtre til tobaksvarer af engangsplast.
I praksis vil bagatelgrænsen således kunne indebære, at producenter og importører ikke skal betale gebyr/bidrag til en kollektiv ordning eller den producentregisteransvarlige organisation, hvis mængden af markedsførte balloner, vådservietter og filtre til tobaksvarer af engangsplast ligger under den fastsatte bagatelgrænse.
 Det forventes, at der i medfør af den foreslåede bestemmelse fastsættes nærmere regler om bagatelgrænsen og rækkevidden af undtagelsen fra producentansvarsforpligtelserne i bekendtgørelsesform.
Det er hensigten at de producenter og importører, som ligger under den fastsatte bagatelgrænse, fortsat skal registrere sig i producentansvarsregistret efter regler fastsat i medfør af § 9 æ, og føre regnskab med og indberette markedsførte mængder som dokumentation for at være omfattet af bagatelgrænsen.
Undtagelse vil baseres på mængden af de markedsførte produkter og affald heraf, som producenter og importører har pligt til at oplyse om.
Det er hensigten, at bagatelgrænsen fastsættes årligt.
 Bestemmelsen tilsigter at gennemføre affaldsdirektivets artikel 8 a, stk. 1, litra d, hvorefter medlemsstaterne skal sikre ligebehandling af producenter af produkter uanset deres oprindelse eller størrelse, og uden at der lægges en uforholdsmæssig stor regelbyrde på producenter, herunder små og mellemstore virksomheder, der fremstiller produkter i små mængder.
 Det foreslås i stk. 3, 1. pkt., at miljøministeren fastsætter regler om producenters og importørers afholdelse og fordeling af omkostninger forbundet med opfyldelse af forpligtelsen i stk. 1.
Den foreslåede bestemmelse skal sikre, at der kan fastsættes nærmere regler om de omkostninger, som producenter og importører skal dække under den udvidede producentansvarsordning.
Bestemmelsen skal supplere den foreslåede bestemmelse om markedsandel i det foreslåede stk. 4. Det er hensigten at fastsætte nærmere regler i medfør af bestemmelsen om hvilke omkostninger producenten eller importøren skal dække.
 Bestemmelsen indeholder hjemmel til at gennemføre engangsplastdirektivets artikel 8, stk. 3, hvoraf det fremgår, at medlemsstaterne skal sikre, at producenterne af engangsplastprodukter opført i afsnit II og III i del E i bilaget (balloner, vådservietter og filtre til tobaksvarer af engangsplast) som minimum afholder følgende omkostninger:
 Omkostningerne ved de oplysningstiltag, der er omhandlet i artikel 10, vedrørende disse produkter.
Det drejer sig om oplysning om tilgængelige genbrugelige alternativer, genbrugssystemer og affaldshåndteringsmuligheder og oplysning om den belastning på miljøet som henkastet affald og anden uhensigtsmæssig affaldsbortskaffelse af engangsplastprodukterne medfører.
 Omkostninger ved oprydning af henkastet affald forårsaget af disse produkter og dets efterfølgende transport og behandling af dette henkastede affald.
I medfør af artikel 8, stk. 4 begrænses omkostningerne ved oprydning af henkastet affald til aktiviteter iværksat af de offentlige myndigheder eller på deres vegne.
Beregningsmetoden udvikles på en måde, der gør det muligt at fastsætte omkostningerne ved oprydning af henkastet affald på en forholdsmæssig måde.
For at minimere de administrative omkostninger kan de finansielle bidrag til oprydning af henkastet affald fastsættes som passende flerårige faste beløb.
EU-Kommissionen vil offentliggøre retningslinjer for kriterier om omkostningerne ved oprydning af henkastet affald i samråd med medlemsstaterne i medfør af artikel 8, stk. 4, 2. afsnit.
  Omkostninger ved indsamling og rapportering af data i overensstemmelse med affaldsdirektivets artikel 8 a, stk. 1, litra c.
Ud over omkostningerne oplistet ovenfor, skal producenter af filtre til tobaksvarer tillige afholde omkostningerne ved indsamling af affald af disse, der er blevet kasseret i offentlige indsamlingssystemer, herunder omkostninger til infrastrukturen og driften heraf, og den efterfølgende transport og behandling af affaldet.
Disse omkostninger kan omfatte oprettelse af en specifik infrastruktur for indsamling af affald fra tobaksvarer med filtre, der indeholder plast, jf. engangsplastdirektivets artikel 8, stk. 3, 2. afsnit.
Generelt for producenters afholdelse af omkostninger gælder, at disse ikke må være højere end hvad der er nødvendigt for, at de tjenester, der er er omhandlet deri, kan leveres på en omkostningseffektiv måde.
Derudover skal omkostningerne fastsættes på gennemsigtig vis mellem de berørte aktører, jf. engangsplastdirektivets artikel 8, stk. 4.
Det er hensigten, at miljøministeren fastsætter nærmere regler i medfør af det foreslåede stk. 3, om fordelingen af omkostningerne under producentansvaret for engangsplastprodukter og for producenters og importørers afholdelse af omkostningerne.
Reglerne vil blive udmøntet i bekendtgørelse under iagttagelse af engangsplastdirektivets artikel 8, stk. 3 og 4.
 Det foreslås i stk. 3, 2. pkt., at miljøministeren fastsætter regler om tilbagebetaling, herunder procedurer herfor, til producenterne og importørerne, når balloner, vådservietter og filtre til tobaksvarer af engangsplast markedsføres uden for Danmark.
 Bestemmelsen bemyndiger ministeren til at fastsætte regler for tilbagebetaling af de finansielle bidrag, som producenterne og importørerne betaler for at opfylde deres forpligtelser vedrørende det udvidede producentansvar for balloner, vådservietter og filtre til tobaksvarer af engangsplast, såfremt producentens eller importørens engangsplastprodukter efter at være registreret som markedsført i Danmark, markedsføres uden for Danmark.
Hensynet bag denne bemyndigelse er at undgå, at producenter og importører afholder omkostninger forbundet med producentansvaret to gange som følge af, at have registreret samme produkt som markedsført i to EU-medlemsstater.
Bestemmelsen skal ses i sammenhæng med det foreslåede stk. 4, hvorefter beregningen af markedsandelen sker på grundlag af de mængder, der er registreret i producentregistret.
 Med forslaget skabes hjemmel til at fastsætte en ordning, hvorefter producenter og importører kun vil være ansvarlige for finansieringen m.v. af den mængde af markedsførte balloner, vådservietter og filtre til tobaksvarer af engangsplast, som reelt bliver til affald i Danmark.
Det er hensigten i bekendtgørelsesform at fastsætte de nærmere regler for tilbagebetaling til producenter og importører af tidligere indbetalte finansielle bidrag, herunder regler for i hvilke tilfælde der kan ske regulering af de markedsførte mængder, når engangsplastprodukter overføres for at blive bragt i omsætning uden for Danmark, procedurer herfor, krav til dokumentation m.v.
Det er hensigten, at ordningen skal være enkel at administrere for producenter og importører, for den producentregisteransvarlige organisation og for myndighederne.
Det skal sikres, at det er enkelt at føre tilsyn, herunder ved at producenterne og importørerne skal dokumentere, hvilket senere omsætningsled i Danmark, der har eksporteret den mængde af balloner, vådservietter og filtre til tobaksvarer af engangsplast, som producenten eller importøren ønsker at reducere de markedsførte mængder med og få tilbagebetaling for.
 Det foreslås i stk. 4, at miljøministeren fastsætter regler om opgørelse af mængden af balloner, vådservietter og filtre til tobaksvarer af engangsplast der markedsføres af producenter eller importører, herunder om beregning af markedsandelen af balloner, vådservietter og filtre til tobaksvarer af engangsplast, jf. stk. 1, på grundlag af de mængder, der er registreret i producentregistret, jf. § 9 æ, stk. 1.
Producenter og importører bliver med den foreslåede § 9 t, stk. 1, ansvarlige for at afholde omkostninger forbundet med den mængde balloner, vådservietter og filtre til tobaksvarer af engangsplast, som de markedsfører i Danmark.
Bestemmelsen i stk. 4, giver hjemmel til at fastsætte de nærmere regler om opgørelsen af mængden af balloner, vådservietter og filtre til tobaksvarer af engangsplast.
Producenter og importører af balloner, vådservietter og filtre til tobaksvarer af engangsplast vil i medfør af regler fastsat efter § 9 æ, stk. 1, jf. lovforslagets nr. 14, have pligt til at indberette deres markedsførte mængder af balloner, vådservietter og filtre til tobaksvarer af engangsplast til et producentregister.
Det er hensigten, at disse indberettede mængder skal danne grundlag for beregningen af producentens eller importørens markedsandel.
Markedsandelen anvendes desuden i forbindelse med fordelingen af producenters og importørers omkostninger forbundet med opfyldelsen af producentansvarsforpligtelserne, som ministeren fastsætter i medfør af det foreslåede stk. 3.
 Det er hensigten, at der i bekendtgørelsesform vil blive fastsat regler om, at markedsandelen kan anses for at være producentens eller importørens andel af den samlede mængde af markedsførte balloner, vådservietter og filtre til tobaksvarer af engangsplast i et bestemt år, og regler om beregning af markedsandelen, herunder om hvilke år de markedsførte mængder skal opgøres på baggrund af.
 Den foreslåede bestemmelse bidrager til at sikre gennemførsel af engangsplastdirektivets artikel 8, herunder særligt krav til omkostninger, som producenterne skal dække for de produkter, som producenten markedsfører, jf. artikel 8, stk. 3 og 4.
 Det foreslås i stk. 5, at miljøministeren fastsætter regler om, at producenter og importører, som er etableret i Danmark, og som sælger balloner, vådservietter og filtre til tobaksvarer af engangsplast i en anden EU-medlemsstat, hvor den ikke er etableret, skal udnævne en repræsentant i den pågældende medlemsstat med ansvar for opfyldelse af de forpligtelser, der påhviler producenten eller importøren i henhold til den pågældende medlemsstats ordning for udvidet producentansvar.
Den foreslåede bemyndigelse i stk. 5, indeholder hjemmel til at gennemføre engangsplastdirektivets artikel 8, stk. 7, hvorefter medlemsstaterne skal sikre, at en producent, der er etableret på dens område og som sælger engangsplastprodukter og fiskeredskaber, der indeholder plast, i en anden medlemsstat, hvor den ikke er etableret, udnævner en bemyndiget repræsentant i den pågældende anden medlemsstat.
Den bemyndigede repræsentant er den person, der er ansvarlig for opfyldelsen af de forpligtelser, der påhviler denne producent i henhold til engangsplastdirektivet på den pågældende anden medlemsstats område.
 Det er hensigten, at udnævnelsen af bemyndiget repræsentant skal ske ved skriftlig fuldmagt.
 Det foreslås i stk. 6, at miljøministeren fastsætter regler om producenters og importørers pligt til at oplyse brugere af balloner, vådservietter og filtre til tobaksvarer af engangsplast om tilgængelige indsamlingsordninger og om bekæmpelse af henkastning af affald fra balloner, vådservietter og filtre til tobaksvarer af engangsplast.
 Med bestemmelsen vil der blive fastsat regler, der forpligter producenter og importører af balloner, vådservietter og filtre til tobaksvarer af engangsplast til at oplyse slutbrugere af engangsplastprodukter om, at affald fra produkterne indsamles som restaffald og om de potentielle virkninger for miljøet ved at henkaste engangsplastprodukter i naturen.
 Bestemmelsen gennemfører affaldsdirektivets artikel 8 a, stk. 2, hvorefter medlemsstaterne træffer de nødvendige foranstaltninger for at sikre, at affaldsindehavere, der omfattes af ordninger for udvidet producentansvar, oplyses om affaldsforebyggelsesforanstaltninger indsamlingssystemer og om bekæmpelse af henkastning af affald.
 Bestemmelsen gennemfører endvidere engangsplastdirektivets artikel 10, hvorefter medlemsstaterne træffer foranstaltninger til at oplyse forbrugere og fremme ansvarlig forbrugeradfærd med henblik på at reducere henkastet affald fra produkter, der er omfattet af direktivet, og træffer foranstaltninger med henblik på at oplyse forbrugerne af fiskeredskaber, der indeholder plast, om følgende: a) de tilgængelige genbrugelige alternativer, genbrugssystemer og affaldshåndteringsmuligheder for fiskeredskaber, der indeholder plast, samt bedste praksis for ansvarlig affaldshåndtering, der er udført i henhold til artikel 13 i affaldsdirektivet, og b) den belastning på miljøet, herunder havmiljøet, som henkastet affald og anden uhensigtsmæssig affaldsbortskaffelse af fiskeredskaber, der indeholder plast, medfører.
 Det forventes at reglerne udformes således, at oplysningspligten kan opfyldes i for eksempel informationsmateriale, brugsanvisninger eller direkte på salgssteder.
 Det foreslås i stk. 7, at miljøministeren fastsætter regler om producenters og importørers pligt til at give oplysninger om mængde og kategori af balloner, vådservietter og filtre til tobaksvarer af engangsplast, der er markedsført, og om hvorvidt forpligtelsen efter stk. 1 er overdraget til en kollektiv ordning, jf. § 9 z, stk. 1.
 Bestemmelsen skal ses i sammenhæng med forslaget om, at de gældende bemyndigelser til at fastsætte regler i § 9 æ om producenters og importørers pligt til at registrere sig i producentregistret og om videregivelse af oplysninger fra producentregistret til nationale myndigheder, og i § 9 ø om den producentregisteransvarlige organisations kompetence til at indhente oplysninger fra producenter og importører om markedsførte mængder, også skal finde anvendelse på producenter og importører af balloner, vådservietter og filtre til tobaksvarer af engangsplast, jf. lovforslagets § 1, nr. 14 og nr. 18.
 Det er hensigten, at den foreslåede bemyndigelse aktuelt udmøntes således, at producenter og importører indberetter til et producentregister, hvorefter producentregistret videregiver oplysningerne til Miljøstyrelsen, som i dag varetager de pligtige nationale indberetninger til EU-Kommissionen vedrørende affald.
 Forpligtelsen til at indberette de markedsførte mængder til producentregistret kan opfyldes gennem deltagelse i en kollektiv ordning, jf. § 9 z, stk. 1, som med lovforslaget foreslås udvidet til også at omfatte producenter og importører af balloner, vådservietter og filtre til tobaksvarer af engangsplast, jf. lovforslagets § 1, nr. 12.
 Det foreslås i stk. 8, at miljøministeren fastsætter regler om producenters og importørers pligt til at tilvejebringe og give oplysninger og dokumentation af enhver art til brug for tilsynet med overholdelse af stk. 1 og regler fastsat i medfør af stk. 2, 6 og 7, § 9 æ og § 9 å, stk. 3.
Bestemmelsen bemyndiger miljøministeren til at fastsætte regler om producenters og importørers oplysningspligt til myndigheder, den producentregisteransvarlige organisation m.fl. til brug for tilsyn og kontrol med opfyldelse af deres producentansvarsforpligtelser efter lovens regler, samt regler udstedt med hjemmel heri.
Der kan således for eksempel fastsættes regler om producenters og importørers oplysning om markedsført mængde af balloner, vådservietter og filtre til tobaksvarer af engangsplast og kategorien heraf, afholdelsen af omkostninger under ordningen, hvordan oplysningspligt over for brugere opfyldes m.v.
Der kan endvidere fastsættes krav om, at oplysningerne dokumenteres.
 Den foreslåede bestemmelse indeholder hjemmel til at gennemføre affaldsdirektivets artikel 8 a, stk. 5, hvorefter medlemsstaterne indfører en passende overvågnings- og håndhævelsesramme med henblik på at sikre, at producenter af produkter og organisationer, der gennemfører forpligtelser vedrørende udvidet producentansvar på deres vegne, opfylder deres forpligtelser vedrørende udvidet producentansvar, herunder i forbindelse med fjernsalg, at de finansielle midler anvendes korrekt, og at alle de aktører, der deltager i gennemførelsen af ordningerne for udvidet producentansvar, rapporterer pålidelige data.
 Bestemmelsen skal ses i sammenhæng med den foreslåede udvidelse af anvendelsesområdet for den gældende påbudsbestemmelse i § 9 å, jf. lovforslagets § 1, nr. 19, hvorefter ministeren kan meddele påbud med henblik på opfyldelse af forpligtelser i henhold til producentansvaret.
 Det foreslås i stk. 9, at miljøministeren fastsætter regler om, hvordan og i hvilken form oplysningerne efter stk. 6-8 skal afgives.
Formålet med oplysningsforpligtelserne er at understøtte formålet med det udvidede producentansvar.
Der er tale om en række forskellige oplysningsforpligtelser, og der vil i medfør af den foreslåede bestemmelse blive fastsat en række forskellige krav til, hvordan disse oplysninger skal gives.
Dette vil afhænge af typen af oplysning og typen af modtager.
Reglerne vil blive fastsat i bekendtgørelsesform.
 Det er hensigten med bestemmelsen, at der i bekendtgørelsen skal indføres krav om, at producenter og importører indgiver oplysninger elektronisk, hvis der er tale om oplysninger til offentlige myndigheder eller til den producentregisteransvarlige organisation.
 Det er derudover hensigten at indføre krav i bekendtgørelsen om at gøre oplysninger tilgængelige på en hjemmeside, i en brugsanvisning eller i informationsmateriale, såfremt oplysningerne er rettet mod borgere eller virksomheder.
Den foreslåede bestemmelse gennemfører affaldsdirektivets artikel 8 a, stk. 3, litra e, som indeholder krav om tilgængeliggørelse af en række oplysninger vedrørende det udvidede producentansvar.
Bestemmelsen giver samtidig miljøministeren mulighed for at fastsætte regler, der efterlever kravene til digitaliseringsklar lovgivning, som har til formål at understøtte en lettere hverdag for borgere og virksomheder og sikre en mere effektiv offentlig sektor, som håndterer data på en tryg og sikker måde.
Til nr. 10 Efter den gældende bestemmelse i miljøbeskyttelseslovens § 9 y, stk. 1, kan producenter og importører, som er etableret i en anden EU-medlemsstat, og som ønsker at markedsføre elektrisk og elektronisk udstyr, emballerede produkter, person- og varebiler, bærbare batterier og akkumulatorer, industribatterier og akkumulatorer i Danmark, i stedet for at etablere sig i Danmark, udnævne en repræsentant, der er etableret i Danmark.
Udnævnelsen af repræsentant skal ske ved skriftlig fuldmagt.
 Bestemmelsen gælder i dag for producenter og importører, der er omfattet af de eksisterende udvidede producentansvarsordninger.
 Det foreslås, at der i den gældende § 9 y, stk. 1, indsættes henvisning til fiskeredskaber, der indeholder plast, og drikkevarebeholdere, drikkebægre, balloner, vådservietter og filtre til tobaksvarer af engangsplast.
 De foreslåede indsættelser i § 9 y, stk. 1, vil medføre at producenter og importører under de foreslåede udvidede producentansvarsordninger i § 9 h, § 9 s og § 9 t, jf. lovforslagets § 1, nr. 2, 8 og 9, ligeledes har mulighed for at udnævne repræsentanter i Danmark, når de er etableret i en anden EU-medlemsstat, men ønsker at markedsføre fiskeredskaber, der indeholder plast, og drikkevarebeholdere, drikkebægre, balloner, vådservietter og filtre til tobaksvarer af engangsplast i Danmark.
 De foreslåede indsættelser i § 9 y, stk. 1, medfører således, at anvendelsesområdet for bestemmelsen udvides til også at gælde for producenter og importører, der er omfattet af de nye foreslåede udvidede producentansvarsordninger.
De foreslåede indsættelser af det udvidede producentansvar for fiskeredskaber, der indeholder plast, og drikkevarebeholdere, drikkebægre, balloner, vådservietter og filtre til tobaksvarer af engangsplast i § 9 y, stk. 1, medfører, at § 9 y, stk. 3, også vil være gældende for producenter, importører og repræsentanter af fiskeredskaber, der indeholder plast, og drikkevarebeholdere, drikkebægre, balloner, vådservietter og filtre til tobaksvarer af engangsplast.
Det følger af den gældende bestemmelse i § 9 y, stk. 3, at miljøministeren fastsætter nærmere regler om producenters, importørers og repræsentanters afgivelse af oplysninger om og bevis for fuldmagtsforholdet.
 Det er hensigten, at ordningen med bemyndiget repræsentant skal administreres af den producentregisteransvarlige organisation, jf. tilføjelsen til den gældende § 9 ø under lovforslagets § 1, nr. 15, og at repræsentanten forpligtes til at registrere sig i producentregistret, jf. tilføjelsen til den gældende § 9 æ, stk. 1, under lovforslagets § 1, nr. 14.
De foreslåede indsættelser i § 9 y, stk. 1, gennemfører affaldsdirektivets artikel 8 a, stk. 5, afsnit 3 og 4 samt engangsplastdirektivets artikel 8, stk. 6, hvorefter medlemsstaterne skal indføre mulighed for, at en producent af produkter, der er etableret i en anden medlemsstat, men markedsfører produkter på førstnævntes område, udpeger en fysisk eller juridisk person, der er etableret på dens område, som bemyndiget repræsentant med henblik på opfyldelsen af producentens forpligtelser under ordninger for udvidet producentansvar på dens område.
Med henblik på overvågning og verificering af overholdelsen af forpligtelserne for producenten af produktet under ordninger for udvidet producentansvar kan medlemsstaterne fastlægge de krav, såsom registrerings-, oplysnings- og rapporteringskrav, der skal opfyldes af en juridisk eller fysisk person, der skal udpeges som bemyndiget repræsentant på dens område.
Til nr. 11 Efter den gældende bestemmelse i miljøbeskyttelseslovens § 9 y, stk. 2, indtræder repræsentanter i producenters og importørers forpligtelser og rettigheder efter loven eller regler udstedt i medfør af loven for så vidt angår elektrisk og elektronisk udstyr, emballerede produkter, person- og varebiler, bærbare batterier og akkumulatorer, industribatterier og akkumulatorer og affald herfra.
 Bestemmelsen gælder i dag for repræsentanter for producenter og importører, der er omfattet af de eksisterende udvidede producentansvarsordninger.
 Det foreslås, at der i den gældende § 9 y, stk. 2, indsættes en henvisning til fiskeredskaber, der indeholder plast, og drikkevarebeholdere, drikkebægre, balloner, vådservietter og filtre til tobaksvarer af engangsplast.
 De foreslåede indsættelser i § 9 y, stk. 2, vil medføre, at repræsentanter for producenter og importører under de foreslåede udvidede producentansvarsordninger i § 9 h, § 9 s og § 9 t, jf. lovforslagets § 1, nr. 2, 8 og 9, ligeledes indtræder i producenters og importørers forpligtelser og rettigheder efter loven eller regler udstedt i medfør af loven for så vidt angår fiskeredskaber, der indeholder plast, og drikkevarebeholdere, drikkebægre, balloner, vådservietter og filtre til tobaksvarer af engangsplast.
 Forslaget skal ses i sammenhæng med indsættelsen af fiskeredskaber, der indeholder plast, og drikkevarebeholdere, drikkebægre, balloner, vådservietter og filtre til tobaksvarer af engangsplast i § 9 y, stk. 1, lovforslagets § 1, nr. 10, hvorefter producenter og importører af disse produkter gives mulighed for at udpege en repræsentant i Danmark, når de ønsker at markedsføre deres produkter i Danmark, uden at være etableret her.
De foreslåede indsættelser i § 9 y, stk. 2, gennemfører affaldsdirektivets artikel 8 a, stk. 5, afsnit 3 samt engangsplastdirektivets artikel 8, stk. 6, hvorefter medlemsstaterne skal indføre mulighed for, at en producent af produkter, der er etableret i en anden medlemsstat, men markedsfører produkter på førstnævntes område, udpeger en fysisk eller juridisk person, der er etableret på dens område, som bemyndiget repræsentant med henblik på opfyldelsen af producentens forpligtelser under ordninger for udvidet producentansvar på dens område.
Med henblik på overvågning og verificering af overholdelsen af forpligtelserne for producenten af produktet under ordninger for udvidet producentansvar kan medlemsstaterne fastlægge de krav, såsom registrerings-, oplysnings- og rapporteringskrav, der skal opfyldes af en juridisk eller fysisk person, der skal udpeges som bemyndiget repræsentant på dens område.
Til nr. 12 Efter den gældende bestemmelse i miljøbeskyttelseslovens § 9 z, stk. 1, kan producentansvarsforpligtelserne opfyldes gennem deltagelse i en kollektiv ordning, som herefter løfter forpligtelsen på vegne af de tilsluttede producenter og importører.
 Denne mulighed for opfyldelse af producentansvaret har producenter og importører allerede i dag for så vidt angår de eksisterende ordninger for udvidet producentansvar på elektrisk og elektronisk udstyr, emballerede produkter, person- og varebiler, bærbare batterier og akkumulatorer og industribatterier og akkumulatorer.
 Det foreslås, at der i en gældende § 9 z, stk. 1, indsættes henvisning til de foreslåede bestemmelser i § 9 h, stk. 1, § 9 s, stk. 1 og § 9 t, stk. 1.
 De foreslåede indsættelser i § 9 z, stk. 1, vil medføre, at producenter og importører under de udvidede producentansvarsordninger for visse engangsplastprodukter og producenter og importører under det udvidede producentansvar for fiskeredskaber, der indeholder plast, ligeledes kan organisere sig i kollektive ordninger og opfylde deres forpligtelser under producentansvaret.
De foreslåede indsættelser i § 9 z, stk. 1, indebærer, at de udvidede producentansvarsordninger for fiskeredskaber, der indeholder plast, drikkevarebeholdere og drikkebægre af engangsplast samt balloner, vådservietter og filtre til tobaksvarer af engangsplast også omfattes af § 9 z, stk. 3-6. Bestemmelserne indeholder en række bemyndigelser for miljøministeren til at fastsætte regler vedrørende kollektive ordninger. § 9 z, stk. 3 bemyndiger således ministeren til at fastsætte regler om, at producenter og importører skal have lige adgang til at deltage i en ordning, at kollektive ordninger har pligt til at graduere de finansielle bidrag fra producenter og importører og de kollektive ordningers organisering.
Derudover gives ministeren bemyndigelse til at fastsætte regler vedrørende passende sikkerhed, offentlig tilgængeliggørelse af oplysninger og passende egenkontrol, jf. § 9 z, stk. 4-6. Bestemmelserne indeholder gennemførelse af affaldsdirektivets krav i artikel 8 a, stk. 3, litra c  e, og stk. 4, litra b.
Til nr. 13 Efter den gældende bestemmelse i miljøbeskyttelseslovens § 9 z, stk. 2, kan miljøministeren fastsætte regler om, at oplysningsforpligtelserne som følger af producentansvarsforpligtelsen helt eller delvist kan opfyldes gennem deltagelse i en kollektiv ordning, hvis producenter og importører er tilsluttet en sådan ordning.
 Bestemmelsen oplister de forpligtelser under de eksisterende udvidede producentansvarsordninger, som kan opfyldes gennem deltagelse i en kollektiv ordning, og som følger af § 9 n, stk. 1-4 (elektrisk og elektronisk udstyr), § 9 p, stk. 8-11 (emballage), § 9 s, stk. 1 og 2 (person- og varebiler), § 9 x, stk. 1 og stk. 5-8 (batterier og akkumulatorer).
 Det foreslås, at ændre § 9 z, stk. 2, således at henvisningen til § 9 p, stk. 8-11, ændres til en henvisning til § 9 p, stk. 9-12, som en konsekvens af indsættelsen af et nyt § 9 p, stk. 6, jf. bemærkningerne til lovforslagets § 1, nr. 4. På tilsvarende vis konsekvensrettes henvisningen fra den gældende § 9 s, stk. 1 og 2, således at der i stedet henvises til § 9 r, stk. 4 og 5, som følge af omstruktureringen i lovforslagets § 1, nr. 7 og 8, hvor bestemmelserne i den gældende § 9 s, stk. 1-3 flyttes til § 9 r, stk. 4-6, med henblik på at slette § 9 s, og skabe plads til den nye udvidede producentansvarsordning for drikkevarebeholdere og drikkebægre af engangsplast.
Det foreslås endvidere, at den gældende bemyndigelse ændres, således at den også kan finde anvendelse på forpligtelser efter de foreslåede nye producentansvarsordninger for visse engangsplastprodukter og den foreslåede nye producentansvarsordning for fiskeredskaber, der indeholder plast.
Det foreslås således, at der i § 9 z, stk. 2, indsættes en henvisning til de foreslåede nye bestemmelser i § 9 h, stk. 9-11 (fiskeredskaber, der indeholder plast), jf. lovforslagets § 1, nr. 2, og til de foreslåede nye bestemmelser i § 9 s, stk. 9-11 (drikkevarebeholdere og drikkebægre af engangsplast) og § 9 t, stk. 6-8 (balloner, vådservietter og filtre til tobaksvarer af engangsplast), jf. lovforslagets § 1, nr. 8 og 9.
 De foreslåede indsættelser i § 9 z, stk. 2, vil medføre, at ministerens bemyndigelse udvides sådan, at ministeren også har mulighed for at fastsætte regler om opfyldelse af forpligtelser gennem deltagelse i en kollektiv ordning, vedrørende udvidet producentansvarsordning for fiskeredskaber, der indeholder plast, for drikkevarebeholdere og drikkebægre af engangsplast samt for balloner, vådservietter og filtre til tobaksvarer af engangsplast.
Til nr. 14 Efter den gældende bestemmelse i miljøbeskyttelseslovens § 9 æ, stk. 1, fastsætter miljøministeren regler om oprettelse og drift af registre over producenter, importører og repræsentanter, om, at producenter og importører af elektrisk og elektronisk udstyr, af emballerede produkter, af person- og varebiler, og af batterier og akkumulatorer og deres repræsentanter har pligt til at tilmelde sig registret, og om deres og myndigheders pligt til at give oplysninger hertil.
 Bestemmelsen gælder i dag for producenter, importører og repræsentanter, der er omfattet af de eksisterende udvidede producentansvarsordninger.
 Det foreslås, at der i den gældende § 9 æ, stk. 1, indsættes en henvisning til fiskeredskaber, der indeholder plast, og drikkevarebeholdere, drikkebægre, balloner, vådservietter og filtre til tobaksvarer af engangsplast.
 De foreslåede indsættelser i § 9 æ, stk. 1, vil medføre, at ministerens bemyndigelse udvides sådan, at ministeren også gives mulighed for at fastsætte regler om, at producenter og importører af fiskeredskaber, der indeholder plast, og drikkevarebeholdere, drikkebægre, balloner, vådservietter og filtre til tobaksvarer af engangsplast under de foreslåede udvidede producentansvarsordninger i § 9 h, § 9 s og § 9 t, jf. lovforslagets § 1, nr. 2, 8 og 9, og deres repræsentanter, har pligt til at tilmelde sig registeret og give oplysninger hertil.
 Det er hensigten at fastsætte nærmere regler om registreringspligten, herunder hvordan producenter og importører skal registrere sig, hvornår de skal gøre dette i forhold til markedsføring af produkter, der er omfattet, samt hvilke oplysninger producenter og importører skal indgive om sin virksomhed og det pågældende produkt, som forventes markedsført.
I lighed med de eksisterende ordninger vil det være producenters og importørers eget ansvar at vurdere, hvorvidt de efter definitionen er producent eller importør af de omfattede engangsplastprodukter eller fiskeredskaber, og hvorvidt der er foretaget korrekt registrering i producentregistret heraf.
Den producentregisteransvarlige organisation vil dog have en vigtig rolle i forhold til at yde tilstrækkelig oplysning og information herom til producenter og importører på det danske marked.
De foreslåede indsættelser af det udvidede producentansvar for fiskeredskaber, der indeholder plast, og for drikkevarebeholdere, drikkebægre, balloner, vådservietter og filtre til tobaksvarer af engangsplast i § 9 æ, stk. 1, medfører, at § 9 æ, stk. 2-4, også vil være gældende for de udvidede producentansvarsordninger for engangsplastprodukter og for fiskeredskaber.
De gældende bestemmelser i § 9 æ, stk. 2-4, indeholder bemyndigelser for ministeren til at fastsætte regler om videregivelse af oplysninger fra producentregistret og om formen herfor, om henvisning på producentregistrets hjemmeside til andre EU-medlemsstaters hjemmesider samt om videregivelse af oplysninger og dokumenter af betydning for producenters, importørers og repræsentanters efterlevelse af deres forpligtelser til de relevante myndigheder i andre EU-medlemslande og Europa-Kommissionen og formen herfor.
Den gældende § 9 æ hænger sammen med den gældende bestemmelse i § 9 ø, hvorefter ministeren bemyndiges til at henlægge kompetencen til at oprette og drive producentregistret og herunder få uddelegeret en række administrative beføjelser i forbindelse med det udvidede producentansvar til den producentansvarlige organisation.
Se desuden lovforslagets § 1, nr. 15-17.
Til nr. 15 Efter den gældende bestemmelse i § 9 ø, stk. 1, nr. 1, kan miljøministeren til en privat organisation, jf. stk. 2, henlægge kompetencen til at administrere tildelingsordninger efter § 9 j, stk. 4, § 9 p, stk. 5, § 9 r, stk. 1, § 9 u, stk. 7, og § 9 w, stk. 4.
 Bestemmelsen gælder i dag for tildelingsordninger under de udvidede producentansvarsordninger for elektrisk og elektronisk udstyr, for emballage, for person- og varebiler og for batterier og akkumulatorer.
 Det foreslås, at der i den gældende § 9 ø, stk. 1, nr. 1, indsættes henvisning til den foreslåede § 9 h, stk. 5, jf. lovforslagets § 1, nr. 2, og § 9 s, stk. 5, jf. lovforslagets § 1, nr. 8.
 Indsættelserne i § 9 ø, stk. 1, nr. 1, vil medføre, at kompetencen til at administrere en eventuel tildelingsordning under det udvidede producentansvar for fiskeredskaber, der indeholder plast, og det udvidede producentansvar for drikkevarebeholdere og drikkebægre af engangsplast ligeledes kan henlægges til en privat organisation.
 Den foreslåede indsættelse i § 9 ø, stk. 1, nr. 1, medfører således, at anvendelsesområdet for bestemmelsen udvides til også at gælde for tildelingsordningen under det ny foreslåede udvidede producentansvar for fiskeredskaber, der indeholder plast, og for drikkevarebeholdere og drikkebægre af engangsplast.
Til nr. 16 Efter den gældende bestemmelse i miljøbeskyttelseslovens § 9 ø, stk. 1, nr. 2, kan miljøministeren til en privat organisation, jf. stk. 2, henlægge kompetencen til at vurdere, om forpligtelsen efter § 9 j, stk. 1, § 9 l, stk. 1, § 9 p, stk. 1, § 9 u, stk. 1, § 9 v, stk. 1, § 9 w, stk. 1 og § 9 x, stk. 2, er opfyldt, herunder give en producent eller importør af elektrisk og elektronisk udstyr, af emballerede produkter, af person- og varebiler og af batterier og akkumulatorer, der ikke har tilbagetaget det tildelte affald i form af elektrisk og elektronisk udstyr, udtjente person- og varebiler, udtjente bærbare batterier eller akkumulatorer eller udtjente bilbatterier eller akkumulatorer, pligt til at afhente affaldet fra en anden producent eller importørs modtageplads eller virksomhed el. lign.
 Det foreslås, at der i den gældende § 9 ø, stk. 1, nr. 2, indsættes henvisning til den foreslåede § 9 h, stk. 1, jf. lovforslagets § 1, nr. 2, til den foreslåede § 9 s, stk. 1, jf. lovforslagets § 1, nr. 8, og til den foreslåede § 9 t, stk. 1, jf. lovforslagets § 1, nr. 9.
 Den foreslåede indsættelse i § 9 ø, stk. 1, nr. 2, medfører, at anvendelsesområdet for bestemmelsen udvides således, at miljøministeren kan henlægge kompetencen til en privat organisation til at vurdere, hvorvidt producenter og importører af fiskeredskaber, der indeholder plast, har opfyldt deres forpligtelse efter § 9 h, stk. 1, og hvorvidt producenter og importører af drikkevarebeholdere og drikkebægre af engangsplast, har opfyldt deres forpligtelse efter § 9 s, stk. 1, samt hvorvidt producenter og importører af balloner, vådservietter og filtre til tobaksvarer af engangsplast har opfyldt deres forpligtelse efter § 9 t, stk. 1.
Til nr. 17 Efter den gældende bestemmelse i miljøbeskyttelseslovens § 9 ø, stk. 1, nr. 6, kan miljøministeren til en privat organisation, jf. stk. 2, henlægge kompetencen til at oprette og drive et producentregister, herunder træffe afgørelse om, hvilke producenter, importører og repræsentanter der er omfattet, jf. § 9 æ, hvilket udstyr der henhører under kategorier af elektrisk og elektronisk udstyr, hvilket produkt og materiale der henhører under kategorier af emballage, og hvilke typer batterier der skal registreres som markedsført af den enkelte producent og importør.
 Det foreslås, at der i den gældende § 9 ø, stk. 1, nr. 6, indsættes henvisning til fiskeredskaber, der indeholder plast, og til drikkevarebeholdere, drikkebægre, balloner, vådservietter og filtre til tobaksvarer af engangsplast.
 De foreslåede indsættelser i § 9 ø, stk. 1, nr. 6, vil medføre, at anvendelsesområdet for bestemmelsen udvides således, at miljøministeren kan henlægge kompetencen til den private organisation til at træffe afgørelse efter den gældende § 9 ø, stk. 1, nr. 6, om hvilket produkt og materiale, der henhører under kategorier af drikkevarebeholdere, drikkebægre, balloner, vådservietter og filtre til tobaksvarer af engangsplast og om hvilke redskaber, der henhører under kategorier af fiskeredskaber, der indeholder plast.
 De nærmere regler herom vil blive fastsat i en ny bekendtgørelse, hvor der vil tages udgangspunkt i engangsplastdirektivets definition af henholdsvis plast, engangsplast, fiskeredskaber og udtjente fiskeredskaber.
Som en konsekvens af ændringen af § 9 æ, stk. 1, under det foreslåede i lovforslagets § 1, nr. 14, er det ligeledes hensigten at henlægge kompetencen til den private organisation til at træffe afgørelse om, hvilke bemyndigede repræsentanter for producenter og importører af fiskeredskaber, der indeholder plast, og af drikkevarebeholdere, drikkebægre, balloner, vådservietter og filtre til tobaksvarer af engangsplast der er omfattet.
Dette er på lige fod med den gældende kompetence for så vidt angår bemyndigede repræsentanter for batterier og akkumulatorer, emballerede produkter og person- og varebiler.
Det er hensigten at udnytte bemyndigelsen til at fastsætte regler, hvorefter den producentregisteransvarlige organisation også på den udvidede producentansvarsordning for fiskeredskaber, der indeholder plast, og på de udvidede producentansvarsordninger for engangsplastprodukter kan foretage en vurdering af og træffe afgørelse om, hvorvidt en bemyndiget repræsentant opfylder kravene om at være udnævnt ved gyldig skriftlig fuldmagt, være etableret i Danmark og at være registreret i producentregistret.
De nærmere regler herom vil blive fastsat i bekendtgørelsesform.
Til nr. 18 Efter den gældende bestemmelse i miljøbeskyttelseslovens § 9 ø, stk. 1, nr. 7, kan miljøministeren til en privat organisation, jf. stk. 2, henlægge kompetencen til at indhente oplysninger efter regler udstedt i medfør af § 9 n, stk. 2-4, § 9 p, stk. 8-11, § 9 s, stk. 1 og 2, og § 9 x, stk. 5, 6 og 8.
 Det foreslås, at den gældende § 9 ø, stk. 1, nr. 7, nyaffattes, med følgende ordlyd: indhente oplysninger efter regler udstedt i medfør af § 9 h, stk. 9-11, § 9 n, stk. 2-4, § 9 p, stk. 9-12, § 9 r, stk. 4 og 5, § 9 s, stk. 9-11, § 9 t, stk. 6-8, og § 9x, stk. 5, 6 og 8.
 Den foreslåede nyaffattelse vil medføre, at ministeren udover at kunne henlægge kompetencen til en privat organisation til at indhente oplysninger efter regler udstedt i medfør af de bestemmelser, der i dag er opregnet i den gældende lovs § 9 ø, stk. 1, nr. 7, også kan henlægge kompetencen til at indhente oplysninger efter regler udstedt i medfør af den foreslåede § 9 h, stk. 9-11, jf. lovforslagets § 1, nr. 2 (fiskeredskaber, der indeholder plast), foreslåede § 9 s, stk. 9-11, jf. lovforslagets § 1, nr. 8 (drikkevarebeholdere og drikkebægre af engangsplast), og foreslåede § 9 t, stk. 6-8, jf. lovforslagets § 1, nr. 7 (balloner, vådservietter og filtre til tobaksvarer af engangsplast). Ved samme nyaffattelse foreslås, at henvisningen til § 9 p, stk. 8-11, konsekvensrettes således at der i stedet henvises til § 9 p, stk. 9-12, som følge af indsættelsen af et nyt § 9 p, stk. 6, jf. lovforslagets § 1, nr. 4. På tilsvarende vis foreslås at konsekvensrette henvisningen fra den gældende § 9 s, stk. 1 og 2, således at der i stedet henvises til § 9 r, stk. 4 og 5. Dette skyldes den foreslåede omstrukturering i lovforslagets § 1, nr. 7 og 8, hvor bestemmelserne i den gældende § 9 s, stk. 1-3 flyttes til § 9 r, stk. 4-6, med henblik på at ophæve den gældende § 9 s, og skabe plads til den nye udvidede producentansvarsordning for drikkevarebeholdere og drikkebægre af engangsplast.
 Den foreslåede nyaffattelse af § 9 ø, stk. 1, nr. 7, medfører, at anvendelsesområdet for den gældende bestemmelse udvides således, at miljøministeren også kan henlægge kompetencen til den private organisation til at indhente oplysninger i medfør af de foreslåede oplysningsforpligtelser, som producenter og importører af fiskeredskaber, der indeholder plast, vil blive underlagt efter de foreslåede § 9 h, stk. 9-11, og som producenter og importører af visse engangsplastprodukter vil blive underlagt efter de foreslåede § 9 s, stk. 9-11, og § 9 t, stk. 6-8, .
Derved kan ministeren henlægge kompetencen til den private organisation til at indhente oplysninger efter disse regler på lige fod med de eksisterende udvidede producentansvarsordninger for elektrisk og elektronisk udstyr, emballerede produkter, person- og varebiler og batterier og akkumulatorer.
De nærmere regler herom vil blive fastsat i en ny bekendtgørelse.
Til nr. 19 Det følger af den gældende bestemmelse i miljøbeskyttelseslovens § 9 å, stk. 1, at miljøministeren kan meddele påbud med henblik på opfyldelse af forpligtelser i henhold til § 9 j, stk. 1, § 9 l, stk. 1, § 9 p, stk. 1, § 9 q, stk. 1, § 9 u, stk. 1, § 9 v, stk. 1, § 9 w, stk. 1 og § 9 x, stk. 2.
 Bestemmelsen gælder i dag for ministerens meddelelse af påbud med henblik på opfyldelse af forpligtelser i henhold til de eksisterende udvidede producentansvarsordninger.
 Det foreslås, at der i den gældende § 9 å, stk. 1, indsættes en henvisning til den foreslåede § 9 h, stk. 1, jf. lovforslagets § 1, nr. 2, den foreslåede § 9 s, stk. 1, jf. lovforslagets § 1, nr. 8, og til den foreslåede § 9 t, stk. 1, jf. lovforslagets § 1, nr. 9.
 De foreslåede indsættelser i den gældende § 9 å, stk. 1, medfører, at bestemmelsen ligeledes kan finde anvendelse på forpligtelser i henhold til den foreslåede udvidede producentansvarsordning for fiskeredskaber, der indeholder plast, og de foreslåede udvidede producentansvarsordninger på visse engangsplastprodukter.
Til nr. 20 Efter den gældende bestemmelse i miljøbeskyttelseslovens § 9 å, stk. 2, fastsætter miljøministeren regler om, at producenter og importører forpligtes til at føre egenkontrol med finansieringen og kvalitetssikring af forpligtelserne i henhold til § til § 9 j, stk. 1, § 9 l, stk. 1, § 9 n, stk. 1-4, § 9 p, stk. 1 og 8-11, § 9 q, stk. 1, 3 og 4, § 9 r, stk. 2, § 9 s, stk. 1 og 2, § 9 u, stk. 1 og 2, § 9 v, stk. 1, § 9 w, stk. 1, § 9 x, stk. 1, 2, 5 og 6, § 9 æ, stk. 1 og kravene i Europa-Parlamentets og Rådets forordning nr. 1013/2006/EF af 14. juni 2006 om overførsel af affald med senere ændringer.
 Det foreslås, at der i den gældende § 9 å, stk. 2, indsættes en henvisning til de foreslåede § 9 h, stk. 1 og 9-11, til de foreslåede § 9 s, stk. 1 og 9-11, og til de foreslåede § 9 t, stk. 1 og 6-8. Det foreslås derudover at henvisningen til § 9 p, stk. 1 og 8-11, i den gældende § 9 å, stk. 2, konsekvensrettes, således at der i stedet henvises til § 9 p, stk. 1 og 9-12 samt at der indsættes en henvisning til § 9 r, stk. 4-5.
 De foreslåede indsættelser i § 9 å, stk. 2, medfører, at anvendelsesområdet for bestemmelsen udvides således, at miljøministeren ligeledes fastsætter regler om, at producenter og importører af fiskeredskaber, der indeholder plast, og producenter og importører af drikkevarebeholdere, drikkebægre, balloner, vådservietter og filtre til tobaksvarer af engangsplast forpligtes til at føre egenkontrol med finansieringen og kvalitetssikring af forpligtelserne efter det foreslåede udvidede producentansvar for fiskeredskaber, der indeholder plast, og for de foreslåede udvidede producentansvarsordninger for visse engangsplastprodukter, jf. lovforslagets § 1, nr. 2, 8 og 9. De nærmere regler herom vil blive fastsat i bekendtgørelsesform.
 De foreslåede ændringer er konsekvens af de nye foreslåede udvidede producentansvarsordninger i lovforslagets § 1, nr. 2, 8 og 9 og af forslaget om at indsætte et nyt stk. 6 i § 9 p med lovforslagets § 1, nr. 4 samt af forslaget om flytte de gældende bestemmelser i § 9 s, stk. 1-3, til § 9 r, stk. 4-6, med lovforslagets § 1, nr. 7 og 8.
Til nr. 21 Efter den gældende bestemmelse i miljøbeskyttelseslovens § 9 å, stk. 3, 1. pkt., fastsætter miljøministeren regler om, at producenter og importører af elektrisk og elektronisk udstyr, emballage, person- og varebiler, bærbare batterier og akkumulatorer, industribatterier og akkumulatorer, bilbatterier og akkumulatorer, der er markedsført i Danmark, over for ministeren eller den, som ministeren bemyndiger hertil, skal stille passende sikkerhed for de fremtidige håndteringsudgifter.
 Pligten til sikkerhedsstillelse gælder allerede i dag for producenter og importører, der er omfattet af de eksisterende udvidede producentansvarsordninger.
 Det foreslås, at der i den gældende bestemmelse i § 9 å, stk. 3, 1. pkt., indsættes en henvisning til fiskeredskaber, der indeholder plast, og til drikkevarebeholdere, drikkebægre, balloner, vådservietter og filtre til tobaksvarer af engangsplast.
De foreslåede indsættelser i § 9 å, stk. 3, 1. pkt., medfører, at anvendelsesområdet for bestemmelsen udvides således, at miljøministeren ligeledes fastsætter regler om, at producenter og importører af fiskeredskaber, der indeholder plast, og producenter og importører af drikkevarebeholdere, drikkebægre, balloner, vådservietter og filtre til tobaksvarer af engangsplast forpligtes til at stille passende sikkerhed for de fremtidige håndteringsudgifter.
De nærmere regler herom vil blive fastsat i bekendtgørelsesform.
De foreslåede indsættelser i den gældende § 9 å, stk. 3, 1. pkt. indebærer, at de udvidede producentansvarsordninger for fiskeredskaber, der indeholder plast, drikkevarebeholdere, drikkebægre af engangsplast samt balloner, vådservietter og filtre til tobaksvarer af engangsplast også omfattes af § 9 æ, stk. 3, 2. pkt.
Med denne bestemmelse gives ministeren bemyndigelse til ved fastsættelsen af regler efter 1. pkt., herunder at fastsætte regler om sikkerhedsstillelsens størrelse, hvem der kan træffe afgørelse om sikkerhedsstillelse, hvem der kan disponere over sikkerhedsstillelsen, samt under hvilke omstændigheder disponeringen kan ske.
På lige fod med de øvrige eksisterende producentansvarsordninger, vil der ved vurderingen af størrelsen af den individuelle sikkerhedsstillelse, blive taget udgangspunkt i mængden af markedsførte produkter og de kendte eller forventede omkostninger til affaldshåndtering af de pågældende produkttyper omfattet af udvidet producentansvar.
Sikkerhedsstillelsen skal løbende justeres, således at mængden af markedsførte produkter afspejles i størrelsen af sikkerhedsstillelsen.
Til nr. 22 Den gældende bestemmelse i miljøbeskyttelseslovens § 45, stk. 3, fastsætter, at når en kommunal indsamlingsordning er etableret, må indsamling af det af ordningen omfattede affald kun finde sted ved kommunalbestyrelsens foranstaltning eller bemyndigelse.
 Der er i den gældende bestemmelse i miljøbeskyttelseslovens § 45, stk. 6, indført mulighed for, at producenter og importører af elektrisk og elektronisk udstyr, emballerede produkter og bærbare batterier og akkumulatorer uanset § 45, stk. 3, kan etablere tilbagetagningsordninger, enten individuelt eller kollektivt, i overensstemmelse med regler udstedt efter § 44.
 Det foreslås at ændre § 45, stk. 6, 2. pkt., således at der indsættes en henvisning til fiskeredskaber, der indeholder plast, og udtjente fiskeredskaber, der indeholder plast, og til drikkevarebeholdere og drikkebægre af engangsplast og affald fra disse.
De foreslåede indsættelser vil medføre, at også producenter og importører af fiskeredskaber, der indeholder plast, og producenter og importører af drikkevarebeholdere og drikkebægre af engangsplast kan vælge at etablere egne tilbagetagningsordninger for at opfylde deres producentansvarsforpligtelse på samme vis som producenter af elektrisk og elektronisk udstyr, emballage og batterier og akkumulatorer.
Dette er i overensstemmelse med hovedprincipperne bag udvidede producentansvarsordninger, hvor producenter og importører tager ansvar for deres produkter, når disse bliver til affald.
 Det er hensigten, at fastsætte nærmere regler om, at en producent eller importør kan tage udtjente fiskeredskaber, der indeholder plast, og affald fra drikkevarebeholdere og drikkebægre af engangsplast fra private husholdninger retur svarende til den type om mængde af affald, som den pågældende producent eller importør har markedsført.
 Den nærmere udmøntning af producenters og importørers egne tilbagetagningsordninger skal fastlægges på bekendtgørelsesniveau, således at der undgås ineffektive løsninger i indsamlingsleddet, hvor affaldet f.eks. indsamles af flere forskellige aktører ved husholdningerne til ugunst for borgerne.
Til nr. 23 Efter den gældende bestemmelse i miljøbeskyttelseslovens § 110, stk. 1, nr. 3, straffes med bøde den, der undlader at efterkomme krav fastsat i medfør af § 9 h og § 10, stk. 4, medmindre højere straf er forskyldt efter den øvrige lovgivning.
 Det foreslås, at ændre § 110, stk. 1, nr. 3, således at henvisningen til § 9 h udgår.
 Den foreslåede ændring i § 110 stk. 1, nr. 3, er en konsekvens af ophævelsen af den gældende § 9 h, med lovforslagets § 1, nr. 2.
Med lovforslagets § 1, nr. 2 indsættes en ny bestemmelse i § 9 h.
Efter den gældende bestemmelse i lovens § 110, stk. 3, kan der fastsættes straf af bøde i regler og forskrifter, der udstedes i medfør af blandt andet §§ 7-10. Det kan endvidere fastsættes, at straffen kan stige til fængsel i indtil 2 år.
 Den gældende bestemmelse i § 110, stk. 3, indeholder således mulighed for at fastsætte straf for overtrædelse af regler udstedt i medfør af den ny indsatte § 9 h.
Det er hensigten at ministeren i medfør af § 110, stk. 3, fastsætter regler i bekendtgørelsesform om straf for manglende overholdelse af regler fastsat i medfør af de foreslåede nye bestemmelser om udvidet producentansvar for fiskeredskaber, der indeholder plast.
Dette for at sikre, at aktører opfylder deres forpligtelser efter loven.
Det er således hensigten, at der fastsættes regler om, at det vil det være strafbart, hvis producenterne, importørerne og de bemyndigede repræsentanter ikke overholder deres pligt til lade sig registrere, føre regnskab eller undlader at give oplysninger i forbindelse med tilsynsmyndighedens kontrol m.v.
Til § 2 Det foreslås i stk. 1, at loven træder i kraft den 1. juli 2021, med henblik på at sikre ikrafttrædelse forinden udløbet af gennemførelsesfristen af direktivet den 3. juli 2021, jf. direktivets artikel 17, stk. 1.
 Det foreslås i stk. 2, at regler fastsat i medfør af § 9 s i lov om miljøbeskyttelse, jf. lovebekendtgørelse nr. 1218 af 25. november 2019, som ændret ved lov nr. 807 af 9. juni 2020, forbliver i kraft, indtil de ophæves eller afløses af forskrifter udstedt i medfør af denne lov.
 Bestemmelsen skal sikre, at gældende regler, som er udstedt i medfør af § 9 s, som med lovforslagets § 1, nr. 7 og 8 ophæves og i stedet indsættes som § 9 r, stk. 4-6, opretholdes indtil de ophæves eller afløses i medfør af bestemmelser i denne lov.
 Loven gælder ikke for Færøerne og Grønland, da miljøbeskyttelsesloven, jf. § 118, ikke gælder for disse landsdele.
 Det foreslås i stk. 3, at reglerne for udvidet producentansvar for filtre til tobaksvarer i § 9 t, stk. 1, som affattet ved denne lovs § 1, nr. 9, har virkning fra den 5. januar 2023 i overensstemmelse med engangsplastdirektivets artikel 17, stk. 1, hvorefter medlemsstaterne skal anvende de bestemmelser, der er nødvendige for at efterkomme artikel 8 i forbindelse med engangsplastprodukter opført i afsnit III i del E i bilaget senest den 5. januar 2023.
 Det foreslås endvidere i stk. 4, at reglerne for det udvidede producentansvar for fiskeredskaber, der indeholder plast, i § 9 h, stk. 1, det udvidede producentansvar for drikkevarebeholdere og drikkebægre af engangsplast i § 9 s, stk. 1, det udvidede producentansvar for balloner og vådservietter af engangsplast i § 9 t, stk. 1, samt regler om tilbagetagningsordninger i § 45, stk. 6, 2 pkt., som affattet ved denne lovs § 1, nr. 2, 8, 9 og 22, har virkning fra den 31. december 2024, i overensstemmelse med engangsplastdirektivets artikel 17, stk. 1. hvorefter medlemsstaterne skal anvende de bestemmelser, der nødvendige for at efterkomme artikel 8 senest den 31. december 2024.
Bilag 1) Lovforslaget sammenholdt med gældende lov Bilag 2 EUROPA-PARLAMENTETS OG RÅDETS DIREKTIV (EU) 2019/904 af 5. juni 2019 om reduktion af visse plastprodukters miljøpåvirkning (EØS-relevant tekst) EUROPA-PARLAMENTET OG RÅDET FOR DEN EUROPÆISKE UNION HAR  under henvisning til traktaten om Den Europæiske Unions funktionsmåde, særlig artikel 192, stk. 1, under henvisning til forslag fra Europa-Kommissionen, efter fremsendelse af udkast til lovgivningsmæssig retsakt til de nationale parlamenter, under henvisning til udtalelse fra Det Europæiske Økonomiske og Sociale Udvalg (1), under henvisning til udtalelse fra Regionsudvalget (2), efter den almindelige lovgivningsprocedure (3), og ud fra følgende betragtninger:
 VEDTAGET DETTE DIREKTIV:
Artikel 1 Formål Formålet med dette direktiv er at forebygge og reducere visse plastprodukters miljøpåvirkning, navnlig vandmiljøet og menneskers sundhed, samt fremme omstillingen til en cirkulær økonomi med innovative og bæredygtige forretningsmodeller, produkter og materialer, og dermed også bidrage til et velfungerende indre marked.
Artikel 2 Anvendelsesområde 1. Dette direktiv finder anvendelse på de i bilaget anførte engangsplastprodukter, på produkter fremstillet af oxonedbrydelig plast og på fiskeredskaber, der indeholder plast.
 2. Hvis dette direktiv er i strid med direktiv 94/62/EF eller 2008/98/EF, finder nærværende direktiv anvendelse.
Artikel 3 Definitioner I dette direktiv forstås ved:
1)   »plast«: et materiale bestående af en polymer som defineret i artikel 3, nr. 5), i forordning (EF) nr. 1907/2006, hvortil der kan være tilsat tilsætningsstoffer eller andre stoffer, og som kan fungere som strukturel hovedbestanddel i slutprodukter, med undtagelse af naturlige polymerer, der ikke er kemisk modificerede 2)   »engangsplastprodukt«: et produkt, der er helt eller delvist fremstillet af plast, og som ikke er udtænkt, designet eller markedsført med henblik på i sin levetid at gennemgå et antal ture eller cyklusser ved at blive returneret til en producent til genpåfyldning eller genbrug til det samme formål, som det det blev udtænkt til 3)   »oxonedbrydelig plast«: plastmaterialer, der indeholder tilsætningsstoffer, som gennem tilførsel af ilt fører til fragmentering af plastmaterialet til mikrofragmenter eller til kemisk nedbrydning 4)   »fiskeredskab«: enhver genstand eller udstyrsdel, der anvendes til fiskeri eller akvakultur, til at spore, fange eller opdrætte biologiske havressourcer, eller som flyder på havfladen og benyttes med det formål at tillokke, fange eller opdrætte sådanne biologiske havressourcer 5)   »udtjent fiskeredskab«: ethvert fiskeredskab, der er omfattet af definitionen af affald i artikel 3, nr. 1, i direktiv 2008/98/EF, herunder alle særskilte komponenter, stoffer eller materialer, der var en del af eller fastgjort på et sådant fiskeredskab, da det blev kasseret, herunder da det blev efterladt eller tabt 6)   »markedsføring«: første tilgængeliggørelse af et produkt på en medlemsstats marked 7)   »tilgængeliggørelse på markedet«: levering af et produkt med henblik på distribution, forbrug eller anvendelse på en medlemsstats marked som led i erhvervsvirksomhed hvad enten det sker mod eller uden vederlag 8)   »harmoniseret standard«: en harmoniseret standard som defineret i artikel 2, nr. 1), litra c), i forordning (EU) nr. 1025/2012 9)   »affald«: affald som defineret i artikel 3, nr. 1), i direktiv 2008/98/EF 10)   »ordning for udvidet producentansvar«: ordning for udvidet producentansvar som defineret i artikel 3, nr. 21), i direktiv 2008/98/EF 11)   »producent«:
12)   »indsamling«: indsamling som defineret i artikel 3, nr. 10), i direktiv 2008/98/EF 13)   »særskilt indsamling«: særskilt indsamling som defineret i artikel 3, nr. 11), i direktiv 2008/98/EF 14)   »behandling«: behandling som defineret i artikel 3, nr. 14), i direktiv 2008/98/EF 15)   »emballage«: emballage som defineret i artikel 3, nr. 1), i direktiv 94/62/EF 16)   »bionedbrydelig plast«: et plastmateriale, der kan undergå fysisk, biologisk nedbrydning, således at det i sidste ende nedbrydes til kuldioxid (CO2), biomasse og vand og er i overensstemmelse med europæiske standarder for emballage, der kan genanvendes via kompostering og anaerob nedbrydning 17)   »modtagefaciliteter i havne«: modtagefaciliteter i havne som defineret i artikel 2, litra e), i direktiv 2000/59/EF.
 18)   »tobaksvarer«: tobaksvarer som defineret i artikel 2, nr. 4), i direktiv 2014/40/EU.
Artikel 4 Forbrugsreduktion 1. Medlemsstaterne træffer de nødvendige foranstaltninger for at opnå en ambitiøs og varig reduktion af forbruget af engangsplastprodukter opført i del A i bilaget i overensstemmelse med de overordnede mål for Unionens affaldspolitik, navnlig affaldsforebyggelse, som fører til en betydelig ændring i de øgede forbrugstendenser.
Disse foranstaltninger skal opnå en målelig kvantitativ reduktion af forbruget af engangsplastprodukter opført i del A i bilaget på medlemsstaternes område senest i 2026 i forhold til 2022.
Senest den 3. juli 2021 udarbejder medlemsstaterne en beskrivelse af de foranstaltninger, de har vedtaget i medfør af første afsnit, og meddeler Kommissionen beskrivelsen og gør den offentligt tilgængelig.
Medlemsstaterne indarbejder de foranstaltninger, der er fastlagt i beskrivelsen, i de planer eller programmer, der er omhandlet i artikel 11, efter den første efterfølgende ajourføring af disse planer eller programmer i overensstemmelse med de relevante EU-retsakter, der regulerer disse planer eller programmer, eller i andre programmer, der oprettes specifikt med henblik herpå.
Foranstaltningerne kan omfatte nationale mål for forbrugsreduktion, foranstaltninger til sikring af, at genbrugelige alternativer til engangsplastprodukter opført i del A i bilaget stilles til rådighed på salgsstedet for slutforbrugeren, økonomiske instrumenter såsom instrumenter til sikring af, at disse engangsplastprodukter ikke udleveres gratis på salgsstedet til slutforbrugeren, og aftaler som omhandlet i artikel 17, stk. 3. Medlemsstaterne kan pålægge markedsføringsrestriktioner som en undtagelse fra artikel 18 i direktiv 94/62/EF med henblik på at undgå, at sådanne produkter bliver henkastet affald, så det sikres, at de erstattes med alternativer, der kan genbruges, eller som ikke indeholder plast.
Foranstaltningerne kan variere afhængigt af miljøbelastningen fra disse engangsplastprodukter gennem hele deres levetid, herunder når de henkastes som affald.
Foranstaltninger, der vedtages i henhold til dette stykke, skal være forholdsmæssige og ikkediskriminerende.
Medlemsstaterne underretter Kommissionen om disse foranstaltninger i overensstemmelse med Europa-Parlamentets og Rådets direktiv (EU) 2015/1535 (23), såfremt nævnte direktiv kræver det.
 For at være i overensstemmelse med første afsnit i dette stykke overvåger hver medlemsstat engangsplastprodukter opført i del A i bilaget, som markedsføres, og de reduktionsforanstaltninger, som træffes, og aflægger rapport om fremskridtene til Kommissionen i overensstemmelse med nærværende artikels stk. 2 og artikel 13, stk. 1, med henblik på fastlæggelse af bindende kvantitative EU-mål for forbrugsreduktion.
2. Senest den 3. januar 2021 vedtager Kommissionen en gennemførelsesretsakt, der fastsætter metoden til beregning og verifikation af den ambitiøse og varige reduktion af forbruget af de engangsplastprodukter opført i del A i bilaget.
Denne gennemførelsesretsakt vedtages efter undersøgelsesproceduren, jf. artikel 16, stk. 2.
Artikel 5 Restriktioner for markedsføring Medlemsstaterne forbyder markedsføringen af engangsplastprodukter opført i del B i bilaget og produkter fremstillet af oxonedbrydeligt plast.
Artikel 6 Produktkrav 1. Medlemsstaterne sikrer, at engangsplastprodukter opført i del C i bilaget, som har kapsler og låg fremstillet af plast, kun må markedsføres, hvis kapslerne og lågene forbliver fastgjort til beholderne under produktets planlagte brugsfase.
 2. Med henblik på denne artikel anses kapsler eller låg af metal med plastplombering ikke for at være fremstillet af plast.
 3. Senest den 3. oktober 2019 anmoder Kommissionen de europæiske standardiseringsorganisationer om at udvikle harmoniserede standarder vedrørende kravet i stk. 1. Disse standarder tager navnlig højde for behovet for at sikre den nødvendige styrke, pålidelighed og sikkerhed af lukninger på drikkevarebeholdere, herunder beholdere til kulsyreholdige drikkevarer.
 4. Fra datoen for offentliggørelsen af referencerne til de harmoniserede standarder, der er omhandlet i stk. 3 i Den Europæiske Unions Tidende, antages engangsplastprodukter omhandlet i stk. 1, som er i overensstemmelse med disse standarder eller dele heraf, at være i overensstemmelse med kravet, der er fastsat i stk. 1.
5. Med hensyn til drikkeflasker som opført i del F i bilaget sikrer medlemsstaterne, at Kommissionen vedtager senest den 1. januar 2022 gennemførelsesretsakter, der fastsætter reglerne for beregning og verifikation af de mål, der er fastsat i første afsnit i dette stykke.
Disse gennemførelsesretsakter vedtages efter undersøgelsesproceduren, jf. artikel 16, stk. 2.
Artikel 7 Mærkningskrav 1. Medlemsstaterne sikrer, at alle markedsførte engangsplastprodukter opført i del D i bilaget har en synlig, klart læselig og uudslettelig mærkning på emballagen eller på selve produktet, der oplyser forbrugerne om følgende:
 De harmoniserede specifikationer for mærkning fastsættes af Kommissionen i overensstemmelse med stk. 2.
 2. Senest den 3. juli 2020 vedtager Kommissionen en gennemførelsesretsakt, der fastsætter harmoniserede specifikationer for mærkning som omhandlet i stk. 1, der:
 Denne gennemførelsesretsakt vedtages efter undersøgelsesproceduren, jf. artikel 16, stk. 2.
 3. Bestemmelserne i denne artikel vedrørende tobaksvarer er i tillæg til dem, der er fastsat i direktiv 2014/40/EU.
Artikel 8 Udvidet producentansvar 1. Medlemsstaterne sikrer, at der udarbejdes ordninger for udvidet producentansvar for alle engangsplastprodukter opført i del E i bilaget, der markedsføres i medlemsstaten, i henhold til artikel 8 og 8a i direktiv 2008/98/EF.
 2. Medlemsstaterne sikrer, at producenterne af engangsplastprodukter opført i afsnit I i del E i bilaget til dette direktiv afholder omkostningerne i henhold til bestemmelserne om det udvidede producentansvar i direktiv 2008/98/EF og 94/62/EF og afholder følgende omkostninger, hvis de ikke allerede indgår:
 3. Medlemsstaterne sikrer, at producenterne af engangsplastprodukter opført i afsnit II og III i del E i bilaget som minimum afholder følgende omkostninger:
Med henvisning til engangsplastprodukter opført i afsnit III i del E i bilaget til dette direktiv sikrer medlemsstaterne, at producenterne desuden afholder omkostningerne ved indsamling af affald fra disse produkter, der er blevet kasseret i offentlige indsamlingssystemer, herunder infrastrukturen og driften heraf, og den efterfølgende transport og behandling af nævnte affald.
Omkostningerne kan omfatte oprettelse af en specifik infrastruktur for indsamling af affald fra disse produkter såsom passende affaldsbeholdere på steder, hvor der typisk smides affald.
4. De omkostninger, der skal afholdes, jf. stk. 2 og 3, må ikke være højere, end hvad der er nødvendigt for, at de tjenester, der er omhandlet deri, kan leveres på en omkostningseffektiv måde, og skal fastsættes på gennemsigtig vis mellem de berørte aktører.
Omkostningerne ved oprydning af henkastet affald begrænses til aktiviteter iværksat af de offentlige myndigheder eller på deres vegne.
Beregningsmetoden udvikles på en måde, der gør det muligt at fastlægge omkostningerne ved oprydning af henkastet affald på en forholdsmæssig måde.
For at minimere de administrative omkostninger kan medlemsstaterne fastsætte finansielle bidrag til oprydning af henkastet affald ved at fastsætte passende flerårige faste beløb.
 Kommissionen offentliggør retningslinjer for kriterier i samråd med medlemsstaterne om omkostningerne ved oprydning af henkastet affald, jf. stk. 2 og 3.
 5. Medlemsstaterne fastlægger nøje alle relevante involverede aktørers roller og ansvarsområder.
 Med hensyn til emballage fastsættes disse roller og ansvarsområder i overensstemmelse med direktiv 94/62/EF.
 6. Hver medlemsstat tillader, at en producent, der er etableret i en anden medlemsstat, men markedsfører produkter på førstnævntes marked, udpeger en juridisk eller fysisk person, der er etableret på dens område, som bemyndiget repræsentant med henblik på opfyldelsen af producentens forpligtelser under ordninger for udvidet producentansvar på dens område.
7. Hver medlemsstat sikrer, at en producent, der er etableret på dens område og som sælger engangsplastprodukter, der er opført i del E i bilaget, og fiskeredskaber, der indeholder plast, i en anden medlemsstat, hvor den ikke er etableret, udnævner en bemyndiget repræsentant i den pågældende anden medlemsstat.
Den bemyndigede repræsentant er den person, der er ansvarlig for opfyldelsen af de forpligtelser, der påhviler denne producent i henhold til dette direktiv på den pågældende anden medlemsstats område.
 8. Medlemsstaterne sikrer, at der udarbejdes ordninger for udvidet producentansvar for fiskeredskaber, der indeholder plast, og som markedsføres i medlemsstaten i henhold til artikel 8 og 8a i direktiv 2008/98/EF.
 De medlemsstater, der har havområder som defineret i artikel 3, nr. 1, i direktiv 2008/56/EF, fastlægger et nationalt minimumsmål for den årlige indsamling af udtjente fiskeredskaber, der indeholder plast, til genanvendelse.
 Medlemsstaterne overvåger fiskeredskaber, der indeholder plast, som markedsføres i medlemsstaten, samt indsamlede udtjente fiskeredskaber, der indeholder plast, og rapporterer til Kommissionen i overensstemmelse med dette direktivs artikel 13, stk. 1, med henblik på fastsættelse af bindende kvantitative EU-mål for indsamling.
9. Med hensyn til de ordninger for udvidet producentansvar, der er oprettet i henhold til denne artikels stk. 8, sikrer medlemsstaterne, at producenterne af fiskeredskaber, der indeholder plast, afholder omkostningerne ved den særskilte indsamling af udtjente fiskeredskaber, der indeholder plast, og som er blevet leveret til passende modtagefaciliteter i havne i overensstemmelse med direktiv (EU) 2019/883 eller til andre tilsvarende indsamlingssystemer, der falder uden for nævnte direktiv, samt omkostningerne ved den efterfølgende transport og behandling.
Producenterne skal også afholde omkostningerne ved de i artikel 10 omhandlede oplysningstiltag vedrørende fiskeredskaber, der indeholder plast.
 Kravene i dette stykke supplerer de krav, der gælder for affald fra fiskerfartøjer i EU-retten om modtagefaciliteter i havne.
 Uden at dette berører de tekniske foranstaltninger, der er fastlagt i Rådets forordning (EF) nr. 850/98 (24), anmoder Kommissionen de europæiske standardiseringsorganisationer om at udarbejde harmoniserede standarder for cirkulært design af fiskeredskaber for at tilskynde til forberedelse med henblik på genbrug og lette genanvendelse, når redskaberne er udtjente.
Artikel 9 Særskilt indsamling 1. Medlemsstaterne træffer de nødvendige foranstaltninger til at sikre særskilt indsamling til genanvendelse:
 Engangsplastprodukter opført i del F i bilaget, som markedsføres i en medlemsstat, kan anses for at være lig med mængden af produceret affald fra sådanne produkter, herunder som henkastet affald, i samme år i den pågældende medlemsstat.
 For at nå dette mål kan medlemsstaterne blandt andet:
 Første afsnit gælder med forbehold af artikel 10, stk. 3, litra a), i direktiv 2008/98/EF.
2. Kommissionen gør det lettere at udveksle oplysninger og dele bedste praksis mellem medlemsstaterne om passende foranstaltninger til at opfylde disse mål fastsat i stk. 1, bl.a. om returpantsystemer.
Kommissionen offentliggør resultaterne af sådan udveksling af oplysninger og delingen af bedste praksis.
 3. Senest den 3. juli 2020 vedtager Kommissionen en gennemførelsesretsakt, der fastsætter metoden til beregning og verifikation af det særskilte indsamlingsmål fastsat i nærværende artikels stk. 1. Denne gennemførelsesretsakt vedtages efter undersøgelsesproceduren, jf. artikel 16, stk. 2.
Artikel 10 Oplysningstiltag Medlemsstaterne træffer foranstaltninger til at oplyse forbrugerne og fremme ansvarlig forbrugeradfærd med henblik på at reducere henkastet affald fra produkter, der er omfattet af dette direktiv, og træffer foranstaltninger med henblik på at oplyse forbrugerne af engangsplastprodukter opført i del G i bilaget og brugere af fiskeredskaber, der indeholder plast, om følgende:
Artikel 11 Koordinering af foranstaltninger Med forbehold for dette direktivs artikel 4, stk. 1, første afsnit, sikrer hver medlemsstat, at de foranstaltninger, der træffes for at omsætte og gennemføre dette direktiv, udgør en integrerende del af og er i overensstemmelse med de indsatsprogrammer, der er fastsat i henhold til artikel 13 i direktiv 2008/56/EF for de medlemsstater, der har havområder, indsatsprogrammer, der er fastsat i henhold til artikel 11 i direktiv 2000/60/EF, affaldshåndteringsplaner og affaldsforebyggelsesprogrammer, der er fastsat i henhold til artikel 28 og 29 i direktiv 2008/98/EF, og affaldsmodtagelses- og håndteringsplanerne i henhold til direktiv (EU) 2019/883.
De foranstaltninger, som medlemsstaterne træffer for at omsætte og gennemføre dette direktivs artikel 4-9, skal overholde Unionens fødevarelovgivning for at sikre, at fødevarehygiejne og fødevaresikkerhed ikke bringes i fare.
Medlemsstaterne opfordrer til brug af bæredygtige alternativer til engangsplast, om muligt for materialer bestemt til kontakt med fødevarer.
Artikel 12 Specifikationer og retningslinjer om engangsplastprodukter For at afgøre om en fødevarebeholder skal betragtes som et engangsplastprodukt med henblik på dette direktiv, spiller det, i tillæg til kriterierne i bilaget for så vidt angår fødevarebeholdere, en afgørende rolle, hvor hyppigt den henkastes på grund af sin volumen eller størrelse, navnlig engangsportioner.
 Senest den 3. juli 2020 offentliggør Kommissionen retningslinjer i samråd med medlemsstaterne, herunder i givet fald eksempler på hvad der anses for engangsplastprodukter med henblik på dette direktiv.
Artikel 13 Informationssystemer og rapportering 1. Medlemsstaterne rapporterer hvert kalenderår følgende til Kommissionen:
Medlemsstaterne rapporterer dataene og oplysningerne elektronisk senest 18 måneder efter udgangen af det rapporteringsår, for hvilket de var indsamlet.
Dataene og oplysningerne rapporteres i det format, der er fastlagt af Kommissionen i overensstemmelse med denne artikels stk. 4.
 Den første rapporteringsperiode er kalenderåret 2022 med undtagelse af første afsnit, litra e) og f), for hvilke den første rapporteringsperiode er kalenderåret 2023.
2. Dataene og oplysningerne, som medlemsstaterne rapporterer i henhold til denne artikel, ledsages af en kvalitetskontrolrapport.
Dataene og oplysningerne rapporteres i det format, der er fastlagt af Kommissionen i henhold til stk. 4.
3. Kommissionen gennemgår de data og oplysninger, som rapporteres i henhold til denne artikel, og offentliggør en rapport om resultaterne af sin gennemgang.
I rapporten vurderes tilrettelæggelsen af indsamlingen af data og oplysninger, data- og oplysningskilder og den metode, der anvendes i medlemsstaterne, samt nævnte datas og oplysningers fuldstændighed, pålidelighed, aktualitet og ensartethed.
Vurderingen kan indeholde specifikke anbefalinger til forbedringer.
Rapporten udarbejdes efter medlemsstaternes første rapportering af data og oplysninger og derefter med de intervaller, som er angivet i artikel 12, stk. 3c, i direktiv 94/62/EF.
 4. Senest den 3. januar 2021 vedtager Kommissionen gennemførelsesretsakter, som fastlægger formatet for rapportering af data og oplysninger i henhold til denne artikels stk. 1, litra a) og b), og stk. 2.
 Senest den 3. juli 2020 vedtager Kommissionen gennemførelsesretsakter, som fastlægger formatet for rapportering af data i henhold til denne artikels stk. 1, litra c) og d), og stk. 2.
 Senest den 1. januar 2022 vedtager Kommissionen gennemførelsesretsakter, som fastlægger formatet for rapportering af data og oplysninger i henhold til denne artikels stk. 1, litra e) og f), og stk. 2.
 Disse gennemførelsesretsakter vedtages efter undersøgelsesproceduren, jf. artikel 16, stk. 2. Det format, der er udarbejdet i henhold til artikel 12 i direktiv 94/62/EF, tages i betragtning.
Artikel 14 Sanktioner Medlemsstaterne fastsætter regler om sanktioner, der skal anvendes i tilfælde af overtrædelser af de nationale regler, der er vedtaget i medfør af dette direktiv, og træffer alle nødvendige foranstaltninger for at sikre, at de gennemføres.
Sanktionerne skal være effektive, stå i et rimeligt forhold til overtrædelsen og have afskrækkende virkning.
Medlemsstaterne giver senest den 3. juli 2021 Kommissionen meddelelse om disse regler og foranstaltninger og underretter den om alle senere ændringer, der berører dem.
Artikel 15 Evaluering og revision 1. Kommissionen foretager en evaluering af dette direktiv senest den 3. juli 2027. Evalueringen skal baseres på de tilgængelige oplysninger i henhold til artikel 13. Medlemsstaterne forsyner Kommissionen med yderligere oplysninger, der er nødvendige for evalueringen og udarbejdelsen af den rapport, der er omhandlet i nærværende artikels stk. 2.
2. Kommissionen forelægger Europa-Parlamentet, Rådet og Det Europæiske Økonomiske og Sociale Udvalg en rapport om hovedkonklusionerne af den evaluering, der er foretaget i overensstemmelse med stk. 1. Rapporten ledsages eventuelt af et lovgivningsforslag.
Dette forslag fastsætter i givet fald bindende kvantitative mål for forbrugsreduktion og fastsætter i givet fald bindende indsamlingsprocenter for udtjente fiskeredskaber.
 3. Rapporten skal indeholde:
4. Som led i evalueringen udført i henhold til stk. 1 reviderer Kommissionen de foranstaltninger, der træffes i henhold til dette direktiv vedrørende engangsplastprodukter opført i afsnit III i del E i bilaget, og forelægger en rapport om hovedkonklusionerne.
Rapporten skal også vurdere mulighederne for bindende foranstaltninger med henblik på reduktion af affald efter forbrug af engangsplastprodukter opført i afsnit III i del E i bilaget, herunder muligheden for at fastsætte bindende indsamlingsprocenter for dette affald efter forbrug.
Rapporten ledsages eventuelt af et lovgivningsforslag.
Artikel 16 Udvalgsprocedure 1. Kommissionen bistås af det udvalg, der er nedsat ved artikel 39 i direktiv 2008/98/EF.
Dette udvalg er et udvalg som omhandlet i forordning (EU) nr. 182/2011.
 2. Når der henvises til dette stykke, finder artikel 5 i forordning (EU) nr. 182/2011 anvendelse.
 Afgiver udvalget ikke nogen udtalelse, vedtager Kommissionen ikke udkastet til gennemførelsesretsakt, og artikel 5, stk. 4, tredje afsnit, i forordning (EU) nr. 182/2011 finder anvendelse.
Artikel 17 Gennemførelse 1. Medlemsstaterne sætter de nødvendige love og administrative bestemmelser i kraft for at efterkomme dette direktiv senest den 3. juli 2021. De underretter straks Kommissionen herom.
 Medlemsstaterne skal dog anvende de bestemmelser, der er nødvendige for at efterkomme:
De i dette stykke omhandlede bestemmelser skal ved vedtagelsen indeholde en henvisning til dette direktiv eller skal ved offentliggørelsen ledsages af en sådan henvisning.
Medlemsstaterne fastsætter de nærmere regler for henvisningen.
 2. Medlemsstaterne meddeler Kommissionen teksten til de vigtigste nationale retsforskrifter, som de udsteder på det område, der er omfattet af dette direktiv.
 3. Forudsat at målene for affaldshåndtering og målene i artikel 4 og 8 bliver opfyldt, kan medlemsstaterne gennemføre bestemmelserne i artikel 4, stk. 1, og artikel 8, stk. 1 og 8, med undtagelse af engangsplastprodukter opført i afsnit III i del E i bilaget ved aftaler mellem de kompetente myndigheder og de berørte økonomiske sektorer.
 Sådanne aftaler skal opfylde følgende krav:
Artikel 18 Ikrafttræden Dette direktiv træder i kraft på tyvendedagen efter offentliggørelsen i Den Europæiske Unions Tidende.
Artikel 19 Adressater Dette direktiv er rettet til medlemsstaterne.
 Udfærdiget i Bruxelles, den 5. juni 2019.
På Europa-Parlamentets vegne A.
TAJANI Formand På Rådets vegne G.
CIAMBA Formand (1)  EUT C 62 af 15.2.2019, s. 207.
 (2)  EUT C 461 af 21.12.2018, s. 210.
 (3)  Europa-Parlamentets holdning af 27.3.2019 (endnu ikke offentliggjort i EUT) og Rådets afgørelse af 21.5.2019.
 (4)  Europa-Parlamentets og Rådets direktiv 2008/98/EF af 19. november 2008 om affald og om ophævelse af visse direktiver (EUT L 312 af 22.11.2008, s. 3).
 (5)  EFT L 179 af 23.6.1998, s. 3.
 (6)  EFT L 39 af 16.2.1993, s. 3.
 (7)  Europa-Parlamentets og Rådets direktiv 2000/59/EF af 27. november 2000 om modtagefaciliteter i havne til driftsaffald og lastrester fra skibe (EFT L 332 af 28.12.2000, s. 81).
 (8)  Europa-Parlamentets og Rådets direktiv 2000/60/EF af 23. oktober 2000 om fastlæggelse af en ramme for Fællesskabets vandpolitiske foranstaltninger (EFT L 327 af 22.12.2000, s. 1).
 (9)  Europa-Parlamentets og Rådets direktiv 2008/56/EF af 17. juni 2008 om fastlæggelse af en ramme for Fællesskabets havmiljøpolitiske foranstaltninger (havstrategirammedirektivet) (EUT L 164 af 25.6.2008, s. 19).
 (10)  Rådets forordning (EF) nr. 1224/2009 af 20. november 2009 om oprettelse af en kontrolordning for Unionen med henblik på at sikre overholdelse af reglerne i den fælles fiskeripolitik, om ændring af forordning (EF) nr. 847/96, (EF) nr. 2371/2002, (EF) nr. 811/2004, (EF) nr. 768/2005, (EF) nr. 2115/2005, (EF) nr. 2166/2005, (EF) nr. 388/2006, (EF) nr. 509/2007, (EF) nr. 676/2007, (EF) nr. 1098/2007, (EF) nr. 1300/2008, (EF) nr. 1342/2008 og om ophævelse af forordning (EØF) nr. 2847/93, (EF) nr. 1627/94 og (EF) nr. 1966/2006 (EUT L 343 af 22.12.2009, s. 1).
 (11)  Europa-Parlamentets og Rådets direktiv 94/62/EF af 20. december 1994 om emballage og emballageaffald (EFT L 365 af 31.12.1994, s. 10).
 (12)  Europa-Parlamentets og Rådets direktiv 2014/40/EU af 3. april 2014 om indbyrdes tilnærmelse af medlemsstaternes love og administrative bestemmelser om fremstilling, præsentation og salg af tobak og relaterede produkter og om ophævelse af direktiv 2001/37/EF (EUT L 127 af 29.4.2014, s. 1).
 (13)  Europa-Parlamentets og Rådets forordning (EF) nr. 1907/2006 af 18. december 2006 om registrering, vurdering og godkendelse af samt begrænsninger for kemikalier (REACH), om oprettelse af et europæisk kemikalieagentur og om ændring af direktiv 1999/45/EF og ophævelse af Rådets forordning (EØF) nr. 793/93 og Kommissionens forordning (EF) nr. 1488/94 samt Rådets direktiv 76/769/EØF og Kommissionens direktiv 91/155/EØF, 93/67/EØF, 93/105/EF og 2000/21/EF (EUT L 396 af 30.12.2006, s. 1).
 (14)  Europa-Parlamentets og Rådets forordning (EF) nr. 178/2002 af 28. januar 2002 om generelle principper og krav i fødevarelovgivningen, om oprettelse af Den Europæiske Fødevaresikkerhedsautoritet og om procedurer vedrørende fødevaresikkerhed (EUT L 31 af 1.2.2002, s. 1).
 (15)  Europa-Parlamentets og Rådets forordning (EF) nr. 852/2004 af 29. april 2004 om fødevarehygiejne (EUT L 139 af 30.4.2004, s. 1).
 (16)  Europa-Parlamentets og Rådets forordning (EF) nr. 1935/2004 af 27. oktober 2004 om materialer og genstande bestemt til kontakt med fødevarer og om ophævelse af direktiv 80/590/EØF og 89/109/EØF (EUT L 338 af 13.11.2004, s. 4).
 (17)  Europa-Parlamentets og Rådets forordning (EU) nr. 1025/2012 af 25. oktober 2012 om europæisk standardisering, om ændring af Rådets direktiv 89/686/EØF og 93/15/EØF og Europa-Parlamentets og Rådets direktiv 94/9/EF, 94/25/EF, 95/16/EF, 97/23/EF, 98/34/EF, 2004/22/EF, 2007/23/EF, 2009/23/EF og 2009/105/EF og om ophævelse af Rådets afgørelse 87/95/EØF og Europa-Parlamentets og Rådets afgørelse nr. 1673/2006/EF (EUT L 316 af 14.11.2012, s. 12).
 (18)  Europa-Parlamentets og Rådets direktiv (EU) 2019/883 af 17. april 2019 om modtagefaciliteter i havne til aflevering af affald fra skibe, om ændring af direktiv 2010/65/EU og om ophævelse af direktiv 2000/59/EF (EUT L 151 af 7.6.2019, s. 116).
 (19)  EUT L 123 af 12.5.2016, s. 1.
 (20)  Europa-Parlamentets og Rådets forordning (EU) nr. 182/2011 af 16. februar 2011 om de generelle regler og principper for, hvordan medlemsstaterne skal kontrollere Kommissionens udøvelse af gennemførelsesbeføjelser (EUT L 55 af 28.2.2011, s. 13).
 (21)  Europa-Parlamentets og Rådets direktiv 2011/83/EU af 25. oktober 2011 om forbrugerrettigheder, om ændring af Rådets direktiv 93/13/EØF og Europa-Parlamentets og Rådets direktiv 1999/44/EF samt om ophævelse af Rådets direktiv 85/577/EØF og Europa-Parlamentets og Rådets direktiv 97/7/EF (EUT L 304 af 22.11.2011, s. 64).
 (22)  Europa-Parlamentets og Rådets forordning (EU) nr. 1380/2013 af 11. december 2013 om den fælles fiskeripolitik, ændring af Rådets forordning (EF) nr. 1954/2003 og (EF) nr. 1224/2009 og ophævelse af Rådets forordning (EF) nr. 2371/2002 og (EF) nr. 639/2004 samt Rådets afgørelse 2004/585/EF (EUT L 354 af 28.12.2013, s. 22).
 (23)  Europa-Parlamentets og Rådets direktiv (EU) 2015/1535 af 9. september 2015 om en informationsprocedure med hensyn til tekniske forskrifter samt forskrifter for informationssamfundets tjenester (EUT L 241 af 17.9.2015, s. 1).
 (24)  Rådets forordning (EF) nr. 850/98 af 30. marts 1998 om bevarelse af fiskeressourcerne gennem tekniske foranstaltninger til beskyttelse af unge marine organismer (EFT L 125 af 27.4.1998, s. 1).
BILAG DEL A Engangsplastprodukter, der er omfattet af artikel 4 om forbrugsreduktion 1) Drikkebægre, herunder kapsler og låg til disse 2) Fødevarebeholdere, dvs. beholdere såsom æsker, med eller uden låg, til fødevarer, som a) er beregnet til umiddelbar fortæring enten på salgsstedet eller som takeaway b) typisk fortæres fra beholderen, og c) er klar til at blive fortæret uden yderligere tilberedning såsom stegning, kogning eller opvarmning, herunder fødevarebeholdere, der anvendes til fastfood, eller andre måltider, som er klar til umiddelbar fortæring, undtagen drikkevarebeholdere, tallerkener og indpakningsposer og -folier indeholdende fødevarer.
DEL B Engangsplastprodukter, der er omfattet af artikel 5 om restriktioner for markedsføring 1)Vatpinde, undtagen hvis de er omfattet af Rådets direktiv 90/385/EØF (1) eller Rådets direktiv 93/42/EØF (2) 2) Bestik (gafler, knive, skeer og spisepinde) 3) Tallerkener 4) Sugerør, undtagen hvis de er omfattet af direktiv 90/385/EØF eller direktiv 93/42/EØF 5) Rørepinde til drikkevarer 6) Pinde bestemt til at blive fastgjort til og understøtte balloner, undtagen balloner til industriel eller anden erhvervsmæssig anvendelse samt anvendelser, der ikke distribueres til forbrugere, herunder mekanismerne til sådanne pinde 7) Fødevarebeholdere af ekspanderet polystyren, dvs. beholdere såsom æsker, med eller uden låg, til fødevarer, som a) er beregnet til umiddelbar fortæring enten på salgsstedet eller som takeaway b) typisk fortæres fra beholderen, og c) er klar til at blive fortæret uden yderligere tilberedning såsom stegning, kogning eller opvarmning, herunder fødevarebeholdere, der anvendes til fastfood, eller andre måltider, som er klar til umiddelbar fortæring, undtagen drikkevarebeholdere, tallerkener og indpakningsposer og -folier indeholdende fødevarer 8) Drikkevarebeholdere af ekspanderet polystyren, herunder kapsler og låg til disse 9) Drikkebægre af ekspanderet polystyren, herunder kapsler og låg til disse.
DEL C Engangsplastprodukter, der er omfattet af artikel 6, stk. 1-4, om produktkrav Drikkevarebeholdere med en kapacitet på op til tre liter, dvs. beholdere, der anvendes til at indeholde en væske, såsom drikkeflasker, herunder kapsler og låg til disse, og kompositemballage til drikkevarer, herunder kapsler og låg til disse, men ikke DEL D Engangsplastprodukter, der er omfattet af artikel 7 om mærkningskrav 1) Hygiejnebind, tamponer og indføringshylstre til tamponer 2) Vådservietter, dvs. forvædede servietter til personlig pleje og husholdningsbrug 3) Tobaksvarer med filtre og filtre, som markedsføres til anvendelse i kombination med tobaksvarer 4) Drikkebægre.
DEL E I.
Engangsplastprodukter, der er omfattet af artikel 8, stk. 2, om udvidet producentansvar 1) Fødevarebeholdere, dvs. beholdere såsom æsker, med eller uden låg, til fødevarer, som a)  er beregnet til umiddelbar fortæring enten på salgsstedet eller som takeaway b)  typisk fortæres fra beholderen, og c)  er klar til at blive fortæret uden yderligere tilberedning såsom stegning, kogning eller opvarmning, herunder fødevarebeholdere, der anvendes til fastfood eller andre måltider, som er klar til umiddelbar fortæring, undtagen drikkevarebeholdere, tallerkener og indpakningsposer og -folier indeholdende fødevarer 2)  Indpakningsposer og -folier, der er fremstillet af fleksibelt materiale indeholdende fødevarer, der er beregnet til umiddelbar fortæring fra indpakningsposen eller -folien uden yderligere tilberedning 3)  Drikkevarebeholdere med en kapacitet på op til tre liter, dvs. beholdere, der anvendes til at indeholde en væske, såsom drikkeflasker, herunder kapsler og låg til disse, og kompositemballage til drikkevarer, herunder kapsler og låg til disse, men ikke drikkevarebeholder af glas eller metal, der har kapsler og låg af plast 4)  Drikkebægre, herunder kapsler og låg til disse 5)  Letvægtsplastbæreposer som defineret i artikel 3, nr. 1c), i direktiv 94/62/EF ll.
Engangsplastprodukter, der er omfattet af artikel 8, stk. 3, om udvidet producentansvar 1) Vådservietter, dvs. forvædede servietter til personlig pleje og husholdningsbrug 2) Balloner, undtagen balloner til industriel eller anden erhvervsmæssig brug og anvendelser, der ikke distribueres til forbrugere.
III.
Andre engangsplastprodukter, der er omfattet af artikel 8, stk. 3, om udvidet producentansvar Tobaksvarer med filtre og filtre, som markedsføres til anvendelse i kombination med tobaksvarer.
DEL F Engangsplastprodukter, der er omfattet af artikel 9 om særskilt indsamling og af artikel 6, stk. 5, om produktkrav Drikkeflasker med en kapacitet på op til tre liter, herunder kapsler og låg til disse, dog ikke:
DEL G Engangsplastprodukter, der er omfattet af artikel 10 om oplysningstiltag 1) Fødevarebeholdere, dvs. beholdere såsom æsker, med eller uden låg, til fødevarer, som a)  er beregnet til umiddelbar fortæring enten på salgsstedet eller som takeaway b)  typisk fortæres fra beholderen, og c) er klar til at blive fortæret uden yderligere tilberedning såsom stegning, kogning eller opvarmning, herunder fødevarebeholdere, der anvendes til fastfood eller andre måltider, som er klar til umiddelbar fortæring, undtagen drikkevarebeholdere, tallerkener og indpakningsposer og -folier indeholdende fødevarer 2)  Indpakningsposer og -folier, der er fremstillet af fleksibelt materiale indeholdende fødevarer, der er beregnet til umiddelbar fortæring fra indpakningsposen eller -folien uden yderligere tilberedning 3) Drikkevarebeholdere med en kapacitet på op til tre liter, dvs. beholdere, der anvendes til at indeholde en væske, såsom drikkeflasker, herunder kapsler og låg til disse, og kompositemballage til drikkevarer, herunder kapsler og låg til disse, men ikke drikkevarebeholdere af glas eller metal, der har kapsler og låg af plast 4) Drikkebægre, herunder kapsler og låg til disse 5) Tobaksvarer med filtre og filtre, som markedsføres til anvendelse i kombination med tobaksvarer 6) Vådservietter, dvs. forvædede servietter til personlig pleje og husholdningsbrug 7) Balloner, undtagen balloner til industriel eller anden erhvervsmæssig brug og anvendelser, der ikke distribueres til forbrugere 8) Letvægtsplastbæreposer som defineret i artikel 3, nr. 1c), i direktiv 94/62/EF 9) Hygiejnebind, tamponer og indføringshylstre til tamponer.
 (1)  Rådets direktiv 90/385/EØF af 20. juni 1990 om indbyrdes tilnærmelse af medlemsstaternes lovgivning om aktivt, implantabelt medicinsk udstyr (EFT L 189 af 20.7.1990, s. 17).
 (2)  Rådets direktiv 93/42/EØF af 14. juni 1993 om medicinsk udstyr (EFT L 169 af 12.7.1993, s. 1).
 (3)  Europa-Parlamentets og Rådets forordning (EU) nr. 609/2013 af 12. juni 2013 om fødevarer bestemt til spædbørn og småbørn, fødevarer til særlige medicinske formål og kosterstatning til vægtkontrol og om ophævelse af Rådets direktiv 92/52/EØF, Kommissionens direktiv 96/8/EF, 1999/21/EF, 2006/125/EF og 2006/141/EF, Europa-Parlamentets og Rådets direktiv 2009/39/EF og Kommissionens forordning (EF) nr. 41/2009 og (EF) nr. 953/2009 (EUT L 181 af 29.6.2013, s. 35).
1) Loven indeholder bestemmelser, der gennemfører dele af Europa-Parlamentets og Rådets direktiv 2019/904/EU af 5. juni 2019 om reduktion af visse plastprodukters miljøpåvirkning, EU-Tidende 2019, nr.
L 155, side 1.
