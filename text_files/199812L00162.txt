Fremsat den 20. januar 1999 af trafikministeren (Sonja  

 Mikkelsen) Forslag til Lov om havne Kapitel 1 Lovens område § 1. Denne lov gælder for havne, der anvendes til  

 erhvervsmæssig ekspedition af gods, køretøjer, personer  

 og landinger af fisk.
 Stk. 2. Bestemmelserne i §§ 3, 4 og 15 finder dog  

 også anvendelse for havne, som ikke anvendes erhvervsmæssigt.
Kapitel 2 Anlæg, vedligeholdelse og nedlæggelse af  

 havne § 2. Anlæg af ny havn eller udvidelse af en  

 bestående havn kræver tilladelse af trafikministeren i  

 medfør af denne lov.
 Stk. 2. Udvidelse af en bestående havn ved etablering af  

 faste anlæg, uddybning og opfyldning på søterritoriet  

 inden for en havns dækkende værker kan udføres uden  

 tilladelse efter stk. 1, medmindre udvidelsen kræver en vurdering  

 af de miljømæssige konsekvenser af anlægget.
 Stk. 3. Der kan i forbindelse med meddelelse af tilladelse  

 efter stk. 1 stilles vilkår, herunder om sikkerhedsstillelse for  

 udgifter til fjernelse af en havn eller dele af dens værker.
§ 3. Trafikministeren træffer efter anmodning  

 afgørelse om udgiftsfordeling mellem havne i tilfælde, hvor  

 flere havne beliggende ved samme fjord eller sejlløb i forening skal  

 udføre arbejder til sikring af den nødvendige vanddybde i fjord  

 eller sejlløb eller i forening skal foretage afmærkning og  

 isbrydning.
Ministeren kan endvidere pålægge en havn at deltage i  

 udgifterne til et arbejde af den nævnte art, som udføres af en  

 eller flere havne ved samme fjord eller sejlløb.
 § 4. Trafikministeren kan meddele påbud om forsvarlig  

 istandsættelse af en havns værker eller om nødvendigt  

 fjernelse af disse.
 Stk. 2. Trafikministeren kan meddele påbud om, at en  

 havn skal fjernes, når den ikke længere anvendes.
Kapitel 3 Adgang til benyttelse af en havn § 5. Havne har modtagepligt for skibe i det omfang,  

 pladsforholdene tillader det, medmindre andet er bestemt af trafikministeren  

 i tilladelser meddelt i henhold til tidligere lovgivning.
Kapitel 4 Organisationsformer m.v.
§ 6. En havn kan organiseres som 1)	en statshavn, 2)	en kommunal havn, 3)	en kommunal selvstyrehavn, 4)	et helt eller delvist kommunalt ejet aktieselskab eller 5)	en privatretligt organiseret havn, der ikke er omfattet af nr.  

 4.
Stk. 2. To eller flere kommunalbestyrelser kan drive én  

 eller flere havne, som nævnt i stk. 1, nr. 2 eller 3, som et  

 kommunalt fællesskab, jf. § 60 i lov om kommunernes styrelse.
Et  

 amtsråd kan deltage i et kommunalt fællesskab som nævnt i  

 1. pkt.
De kommunale tilsynsmyndigheders afgørelse om godkendelse af  

 et kommunalt fællesskab om drift af en eller flere havne træffes  

 efter indhentet udtalelse fra trafikministeren.
 § 7. En statshavn styres af trafikministeren eller den, som  

 ministeren bemyndiger hertil.
Stk. 2. Ministeren kan nedsætte et havneråd til  

 varetagelse af den daglige drift.
Hvis et havneråd nedsættes,  

 vælger kommunalbestyrelsen i den kommune, hvori havnen ligger, 2 af  

 rådets medlemmer.
Ministeren fastsætter havnerådets  

 beføjelser.
 Stk. 3. Havnen forestår anlæg og drift af  

 havneinfrastruktur, herunder dækkende værker, kajer,  

 havnebassiner og tilstødende landarealer, og kan yderligere stille  

 kraner, pakhuse o.lign. til rådighed med henblik på at betjene  

 skibe, stevedorer, areallejere m.fl.
 Stk. 4. Trafikministeren eller den, som ministeren bemyndiger  

 dertil, fastsætter takster for benyttelse af statens havne.
 Stk. 5. Trafikministeren kan beslutte, at en statshavn  

 overdrages til en kommune, jf. § 6, stk. 1, nr. 2 og 3, eller  

 omdannes til aktieselskab, jf. § 6, stk. 1, nr. 4 og 5.
 § 8. En kommunal havn styres af kommunalbestyrelsen i den  

 kommune, hvor havnen ligger.
 Stk. 2. Havnen forestår anlæg og drift af  

 havneinfrastruktur m.v., herunder dækkende værker, kajer,  

 havnebassiner og tilstødende landarealer.
 Stk. 3. Hvis en kommunal havn har en årlig  

 godsomsætning på over 0,5 mio. tons eller har landinger af fisk  

 til en årlig landingsværdi på over 100 mio. kr., kan  

 kommunalbestyrelsen beslutte, at havnen skal omdannes til en af de i  

 § 6, stk. 1, nr. 3-5, nævnte havne.
 § 9. En kommunal selvstyrehavn er en selvstændig  

 virksomhed, som styres af kommunalbestyrelsen i den kommune, hvor havnen  

 ligger.
Stk. 2. Havnen ledes af en havnebestyrelse, der vælges  

 af kommunalbestyrelsen.
Havnebestyrelsens medlemstal skal være ulige.  

 For hvert medlem udpeges en stedfortræder, som kan indkaldes, når  

 et medlem er forhindret i at deltage.
Valget sker på  

 kommunalbestyrelsens konstituerende møde og har virkning for  

 kommunalbestyrelsens funktionsperiode.
Havnebestyrelsen vælger en  

 formand.
 Stk. 3. Kommunalbestyrelsen skal efter havnebestyrelsens  

 indstilling godkende bestyrelsesvedtægt og regnskaber samt beslutninger  

 om optagelse af lån og om ansættelse og afskedigelse af  

 havnechef.
 Stk. 4. Kommunalbestyrelsen og havnebestyrelsen skal ved  

 udøvelsen af deres kompetence varetage havnens interesser.  

 Havnebestyrelsen er over for kommunalbestyrelsen ansvarlig for havnens drift  

 og vedligeholdelse.
 Stk. 5. Havnen forestår anlæg og drift af  

 havneinfrastruktur, herunder dækkende værker, kajer,  

 havnebassiner og tilstødende landarealer, og kan yderligere stille  

 kraner, pakhuse o.lign. til rådighed med henblik på at betjene  

 skibe, stevedorer, areallejere m.fl.
 Stk. 6. Såfremt forholdene i særlige  

 tilfælde tilsiger det, kan trafikministeren efter ansøgning fra  

 kommunalbestyrelsen tillade, at havnen ud over de opgaver, som er nævnt  

 i stk. 5, kan forestå havnerelateret operatørvirksomhed,  

 enten selv eller i samarbejde med private virksomheder.
Stk. 7. Havnen drives således, at dens indtægter  

 mindst dækker udgifterne.
Inden for de af kommunalbestyrelsen fastsatte  

 økonomiske rammer og i forbindelse hermed trufne vedtagelser  

 disponerer havnebestyrelsen selvstændigt over anlægs- og  

 driftsmidler alene til formål, der særlig tjener havnens  

 interesser.
Stk. 8. Havnens midler skal være regnskabsmæssigt  

 adskilt fra kommunens, jf. dog stk. 11, 2. pkt.
Havnen skal udarbejde  

 resultatopgørelse og balance efter reglerne i årsregnskabsloven.  

 Regnskabsaflæggelse i øvrigt skal foregå efter  

 principperne i årsregnskabsloven.
Revision af havnens regnskaber  

 foretages af en af kommunalbestyrelsen valgt revisor.
Stk. 9. Trafikministeren fastsætter regler om vederlag  

 og udgiftsgodtgørelse til havnebestyrelsens formand og øvrige  

 medlemmer samt disses stedfortrædere.
Udgifterne hertil afholdes af  

 havnekassen.
Stk. 10. En kommunal selvstyrehavn kan efter  

 kommunalbestyrelsens beslutning overgå til en kommunal havn, når  

 havnen ikke længere er i en konkurrencesituation.
En havn anses ikke  

 længere for at være i konkurrence, når den har en  

 årlig godsomsætning på under 0,5 mio. tons, eller har  

 landinger af fisk til en årlig landingsværdi på under 100  

 mio. kr. og har en godsomsætning på under 0,3 mio. tons.  

 Herudover anses en havn ikke for at være i konkurrence, når den  

 kun betjener et mindre antal virksomheder i havnens nærområde, og  

 disses godsomsætning ikke kan flyttes til andre havne.
Stk. 11. En kommunal selvstyrehavn skal overgå til at  

 være en kommunal havn, når den i 3 på hinanden  

 følgende år samlet har haft et negativt driftsresultat efter  

 renter, men før afskrivninger.
Kommunalbestyrelsen kan dog i  

 særlige tilfælde med trafikministerens godkendelse beslutte i  

 stedet at tilføre havnen ny kapital.
§ 10. En havn organiseret som helt eller delvist kommunalt  

 ejet aktieselskab er en erhvervsdrivende virksomhed.
En havn organiseret som  

 et helt kommunalt ejet aktieselskab sidestilles med statslige aktieselskaber  

 i lov om aktieselskaber og i lov om årsregnskaber.
 Stk. 2. Når en kommunal selvstyrehavn eller en kommunal  

 havn omdannes til et aktieselskab, og der i den forbindelse foretages  

 apportindskud af anlæg m.v., kan udbytte m.v. til aktionærer  

 først udbetales, efter at der er foretaget hensættelser til  

 vedligeholdelse af og nyanlæg i havnen.
 Stk. 3. En havn organiseret som et helt eller delvist  

 kommunalt ejet aktieselskab kan ud over at drive havnevirksomhed som en  

 kommunal selvstyrehavn, jf. § 9, stk. 5, alene udføre  

 havnerelateret operatørvirksomhed.
 § 11. En privatretligt organiseret havn er en erhvervsdrivende  

 virksomhed, som ikke i denne lov er begrænset i sin adgang til at drive  

 virksomhed.
Kapitel 5 Ansættelsesforhold § 12. Såfremt en statshavn omdannes til et statsligt  

 aktieselskab, jf. § 7, stk. 5, er de statstjenestemænd, der  

 på dette tidspunkt gør tjeneste i en statshavn, forpligtet til  

 at gøre tjeneste ved aktieselskabet med bevarelse af deres  

 ansættelsesforhold til staten, ligesom aktieselskabet i forhold til  

 staten er forpligtet til at beskæftige dem.
Tilsvarende gælder  

 for statstjenestemænd, der gør tjeneste i  

 statshavnsadministrationerne i Esbjerg og Frederikshavn.
 Stk. 2. Aktieselskabet tilbyder de i stk. 1 nævnte  

 statstjenestemænd, at de inden for en periode på 2 år fra  

 etableringen af selskabet kan overgå til ansættelse i dette  

 på særlige vilkår.
 Stk. 3. Til de statstjenestemænd, der ikke ønsker  

 at overgå til ansættelse i selskabet efter stk. 2, udbetaler  

 staten løn m.v. og afholder udgifter til pension i overensstemmelse  

 med reglerne i tjenestemandslovgivningen.
Stk. 4. Fra overtagelsen af driften af havnen refunderer  

 aktieselskabet staten de lønninger m.v., der udbetales i henhold til  

 stk. 3, og indbetaler løbende pensionsbidrag til staten.  

 Tilsvarende indbetaler selskabet pensionsbidrag til staten for de  

 statstjenestemænd, der i medfør af stk. 2 overgår til  

 ansættelse i selskabet med ret til fortsat optjening af  

 tjenestemandspension fra staten.
Pensionsbidraget fastsættes af  

 finansministeren.
§ 13. § 12 finder tilsvarende anvendelse for  

 statstjenestemænd ansat ved statshavnene ved en kommunes, et kommunalt  

 fællesskabs eller et kommunalt aktieselskabs overtagelse af driften af  

 en statshavn eller ved de nævntes hele eller delvise overtagelse af et  

 statsligt aktieselskab.
Kommunen, det kommunale fællesskab eller det  

 kommunale aktieselskab er over for staten og statstjenestemændene  

 forpligtet på samme måde som et statsligt aktieselskab.
Ved en  

 kommunes eller et kommunalt fællesskabs overtagelse af driften af en  

 statshavn kan tilbuddet om ansættelse på særlige  

 vilkår, jf. § 12, stk. 2, erstattes med et tilbud om  

 ansættelse som tjenestemand i kommunen eller det kommunale  

 fællesskab.
 § 14. Valg af medarbejderrepræsentanter til bestyrelsen  

 i aktieselskaber, jf. aktieselskabslovens § 49, stk. 2, skal ske  

 senest 4 måneder efter, at selskabet har overtaget driften af en  

 havn.
Stk. 2. De statstjenestemænd, der udlånes til et  

 aktieselskab i medfør af §§ 12-13, har på lige fod med  

 selskabets medarbejdere ret til at vælge  

 medarbejderrepræsentanter til selskabets bestyrelse og er på  

 tilsvarende måde valgbare til bestyrelsen.
Tilsvarende  

 gælder for kommunale tjenestemænd, der udlånes til et  

 kommunalt aktieselskab.
Kapitel 6 Ordensreglement samt klageadgang § 15. Trafikministeren kan fastsætte ordensregler for  

 havne.
 § 16. Klage over tildeling af anløbsplads i havne, som  

 har modtagepligt, indgives til et af trafikministeren nedsat nævn, jf.  

 stk. 2 og 3. Nævnets afgørelse kan ikke indbringes for  

 anden administrativ myndighed.
Stk. 2. Nævnet består af 5 medlemmer, der  

 beskikkes af trafikministeren.
Formanden skal have juridisk kandidateksamen.  

 De 4 andre medlemmer skal repræsentere henholdsvis havneteknisk,  

 søfartsmæssig, rederimæssig og fiskerimæssig  

 ekspertise.
Der beskikkes suppleanter for formanden og de øvrige  

 medlemmer.
 Stk. 3. Trafikministeren fastsætter en forretningsorden  

 for nævnet.
 § 17. Klage over forvaltningen af en statshavn kan indgives  

 til trafikministeren.
Stk. 2. Klage over forvaltningen af en kommunal selvstyrehavn  

 kan indbringes for kommunalbestyrelsen.
Hvis havnen drives som et kommunalt  

 fællesskab, indgives klage dog til bestyrelsen for det kommunale  

 fællesskab.
 Stk. 3. Afgørelser truffet af kommunalbestyrelsen eller  

 bestyrelsen for et kommunalt fællesskab kan for så vidt  

 angår forhold omfattet af denne lov indbringes for  

 trafikministeren.
 Stk. 4. Trafikministeren afgør i øvrigt  

 spørgsmål om forhold omfattet af denne lov.
Kapitel 7 Straf, ikrafttræden, overgangsbestemmelser  

 m.v.
§ 18. Med bøde straffes den, der 1)	undlader at efterkomme en afgørelse i henhold til § 3  

 eller 2)	undlader at efterkomme et påbud meddelt i medfør af  

 § 4.
 Stk. 2. I forskrifter, der udstedes i henhold til loven, kan  

 der fastsættes straf af bøde for overtrædelse af  

 bestemmelser i forskrifterne.
 Stk. 3. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
 § 19. Loven træder i kraft den 1. januar 2000.
 Stk. 2. Samtidig ophæves lov nr. 316 af 16. maj 1990 om  

 trafikhavne m.v.
Stk. 3. De forskrifter, trafikministeren har udstedt i  

 medfør af lov nr. 316 af 16. maj 1990 om trafikhavne m.v., forbliver i  

 kraft, indtil de måtte blive afløst af forskrifter udstedt i  

 medfør af denne lov.
Overtrædelse straffes efter de hidtil  

 gældende regler.
 Stk. 4. I perioden indtil 1. januar 2002 meddeles tilladelse  

 til anlæg af ny havn efter § 2, stk. 1, kun, såfremt  

 særlig grund foreligger.
 § 20. Uanset § 9, stk. 5, forbliver de tilladelser,  

 som trafikministeren efter de hidtil gældende regler har meddelt havne  

 til at udføre stevedorevirksomhed, i kraft.
 Stk. 2. Uanset § 7, stk. 3, § 8, stk. 2,  

 og § 9, stk. 5, kan havne, der hidtil har udført  

 skibsrelaterede hjælpetjenester, herunder lodsning, bugsering og  

 trosseføring, fortsat udføre disse tjenester.
 § 21. En havn, hvis anvendelsesområde er  

 begrænset, styres af havneejeren i overensstemmelse med de  

 vilkår, der i medfør af tidligere lovgivning er fastsat af  

 trafikministeren i tilladelsen til havnens oprettelse eller udvidelse.  

 Overtrædelse af vilkårene straffes efter de hidtil gældende  

 regler.
 Stk. 2. Vilkår om begrænsning af en havns  

 anvendelsesområde som nævnt i stk. 1 bortfalder, hvis  

 havneejeren foretager anmeldelse til trafikministeren om, at havnen vil  

 udvide sit anvendelsesområde i forhold til den oprindelige tilladelse.  

 Vilkåret kan dog tidligst bortfalde ved anmeldelse med virkning fra den  

 1. januar 2004 eller senere.
 Stk. 3. Trafikministeren kan i særlige tilfælde  

 give tilladelse til, at vilkår om begrænsning af en havns  

 anvendelsesområde bortfalder inden den i stk. 2 nævnte frist.
 Stk. 4. Ved bortfald af vilkår efter stk. 2 og 3  

 får havnen modtagepligt, jf. § 5.
 § 22. Beslutning om en havns organisationsform efter denne lov  

 kan træffes inden 1. januar 2000, således at beslutningen kan  

 få virkning på dette tidspunkt.
 Stk. 2. Havne, der pr. 1. januar 2000 er organiseret som  

 kommunalt styrede trafikhavne, overgår til at være kommunale  

 selvstyrehavne, medmindre vedkommende kommunalbestyrelse inden for rammerne  

 af denne lov træffer beslutning om anden organisationsform.
 Stk. 3. Ved en kommunalt styret trafikshavns overgang til  

 kommunal selvstyrehavn vælger kommunalbestyrelsen en havnebestyrelse,  

 jf. § 9, stk. 2. Kommunalbestyrelsen kan dog beslutte, at havnebestyrelsen  

 skal bestå af medlemmerne af det  i medfør af § 19, stk. 2, i  

 lov om kommunernes styrelse nedsatte havneudvalg.
 Stk. 4. Den i § 9, stk. 11, anførte periode  

 regnes tidligst fra 1. januar 2000.
 § 23. I lov nr. 504 af 24. juni 1992 om Københavns Havn  

 foretages følgende ændring:
 1. § 6, stk. 1, affattes således:
»Lov om havne finder anvendelse for driften af  

 Københavns Havn, bortset fra § 2, stk. 2, samt kapitel  

 4.« § 24. I lov om kommunernes styrelse, jf.  

 lovbekendtgørelse nr. 59 af 29. januar 1998, foretages følgende  

 ændringer:
 1. I § 16, stk. 5, ændres »§ 16 a,  

 stk. 3« til: »§ 16 a, stk. 2.
 2. I § 16, stk. 8, ændres »§ 16 a,  

 stk. 3 og 4« til: »§ 16 a, stk. 2 og 3.
 3. § 16 a, stk. 2, ophæves.
 Stk. 3-8 bliver herefter stk. 2-7.
 4. I § 16 a, stk. 4, som bliver stk. 3,  

 ændres »stk. 3« til: »stk. 2«.
 5. I § 16 a, stk. 6, som bliver stk. 5,  

 ændres »stk. 1-4« til: »stk. 1-3«.
 6. I § 16 a, stk. 8, som bliver stk. 7,  

 ændres »stk. 7« til: »stk. 6«.
 7. I § 19, stk. 1, udgår: », jf. dog  

 stk. 2«.
 8. § 19, stk. 2, ophæves.
 9. § 64 a, stk. 1, 3. pkt. ophæves.
 10. I § 65 a, stk. 1, udgår: », jf. dog  

 § 19, stk. 2«.
 11. I § 65 c, stk. 1, ændres »§19,  

 stk. 1« til: »§ 19«.
 12. § 67, stk. 1, 2. pkt., affattes  

 således:
»Nævnet skal endvidere godkende bestemmelser om  

 løn- og ansættelsesforhold for personale ved kommunale  

 selvstyrehavne, jf. lov om havne.« § 25. I lov nr. 173 af 29. april 1960 om Hanstholm Havn  

 ophæves § 3.
 § 26. Loven gælder ikke for Færøerne og  

 Grønland.
Bemærkninger til lovforslaget Almindelige bemærkninger 1. Baggrunden for lovforslaget Der er gennem de seneste år sat fokus på  

 havnene med sigte på at fremme søtransporten og dermed bidrage  

 til en styrkelse af de miljøvenlige transportformer.
Den 25. november 1997 rettede Folketinget en  

 forespørgsel til erhvervsministeren og trafikministeren om, hvilke  

 planer regeringen havde for havnenes fremtidige opgaver. (Forespørgsel  

 nr.
F6, FF 1466).
 På baggrund af forespørgselsdebatten nedsatte  

 trafikministeren et udvalg, der fik til opgave at vurdere alle relevante  

 spørgsmål med det formål at fremkomme med forslag til  

 havnenes fremtidige styreformer, organisation og forretningsområder  

 samt vurdere havnenes muligheder for investeringer, bl.a. i moderne  

 teknologi, herunder kombitransport og miljøfremmende foranstaltninger.  

 Formålet hermed var at give havnene mulighed for at gøre deres  

 fremtidige rolle i det samlede transportmønster mere dynamisk og  

 konkurrencedygtig.
Udvalget blev nedsat i januar 1998 med deltagelse af  

 repræsentanter fra Trafikministeriet, Finansministeriet,  

 Indenrigsministeriet, Søfartsstyrelsen, Miljøstyrelsen,  

 Kommunernes Landsforening, Sammenslutningen af danske Havne, statshavnene,  

 Foreningen af Areallejere i Danske Havne, Dansk Stevedoreforening, Danmarks  

 Skibsmæglerforening, Foreningen af Danske Privathavne, Danmarks  

 Rederiforening, Erhvervenes Transportudvalg, Arbejderbevægelsens  

 Erhvervsråd, Specialarbejderforbundet i Danmark og  

 Arbejdsgiverforeningen for Handel, Transport og Service.
På ad  

 hoc-basis har Konkurrencestyrelsen og Skatteministeriet deltaget i  

 udvalgsarbejdet.
 Udvalget har afgivet sin betænkning i august 1998.  

 Udvalgets analyser peger på, at der kan ligge mulighed for udvidet  

 anvendelse af søtransport, herunder kombitransport, for det gods, der  

 transporteres i containere m.v. (stykgods). Den hastigt voksende  

 efterspørgsel efter især international transport af  

 containeriseret gods og de stadigt vanskeligere forhold for landtransporten  

 skønnes at rumme et potentiale for havnene og deres kunder i  

 fællesskab.
Der er i denne forbindelse behov for, at havnene  

 gøres til et mere effektivt led i konkurrencedygtige  

 transportkæder fra dør-til-dør.
Det er afgørende,  

 at den samlede transportydelse, inklusiv havnenes bidrag, er så  

 effektiv og tæt integreret som muligt hele vejen fra afsender til  

 modtager.
Udvalgets analyser viser endvidere, at der er  

 forretningsmæssige muligheder for danske havne af meget forskellig  

 størrelse, beliggenhed og placering i transportkorridorerne.
Der  

 må dog i fremtiden i højere grad ske en specialisering og  

 kapacitetstilpasning.
 Mere forretningsorienterede organisationsformer vil  

 sandsynligvis kunne bidrage til et marked præget af stærk,  

 international konkurrence også for nærskibsfart.
 Samarbejdet mellem havnen og dens operatører kan  

 intensiveres ved indgåelse af forretningsmæssige aftaler om  

 priser, faciliteter, serviceniveau, tilgængelighed m.v., som kan  

 øge havnens samlede konkurrenceevne til fælles bedste.
Udvalget har givet en række anbefalinger for  

 så vidt angår myndighedsstyring, organisationsformer m.v.
Disse  

 anbefalinger er baggrunden for lovforslaget.
Herudover anbefaler udvalget generelt, at havnene  

 optimerer deres bidrag til de samlede transportkæder i den  

 nødvendige dør-til-dør betjening af  

 transportkøberne.
Etablering af tidssvarende IT-baserede  

 logistiksystemer vurderes at blive et uundværligt led heri.
I juni 1998 afgav en arbejdsgruppe bestående af  

 repræsentanter fra Trafikministeriet, Finansministeriet og  

 Fødevareministeriet en teknisk rapport om statshavnenes fremtidige  

 struktur.
Med udgangspunkt i denne rapport og i forlængelse af den  

 foreslåede nye lov om havne vil der blive ført individuelle  

 forhandlinger med lokalsamfundene bag hver af de 13 statshavne om den enkelte  

 statshavns fremtidige ejerforhold, struktur, økonomiske forhold m.v.  

 Det skal præciseres, at vedtagelse af havneloven ikke i sig selv vil  

 ændre statshavnenes status.
En statshavn vil således ved lovens  

 ikrafttræden den 1. januar 2000 som udgangspunkt være omfattet af  

 bestemmelserne om statshavne.
Det er således hensigten, at  

 forhandlingerne med lokalsamfundet skal afklare den enkelte havns fremtidige  

 status.
2. Gældende lovgivning De gældende regler for trafikhavne er indeholdt i  

 lov nr. 316 af 16. maj 1990 om trafikhavne m.v. (FF 4602, Till.
A 3289, FF  

 5407, Till.
B 895, FF 9103, 9242 og Till.
C 547) som ændret ved lov nr.  

 234 af 4. april 1995 om ændring af lov om trafikhavne m.v. (FF 2277,  

 Till.
A 1861, FF 2744, Till.
B 311, FF 4079, FF 4301 og Till.
C 314) samt ved  

 lov nr. 294 af 28. april 1997 om ændring af lov om trafikhavne m.v.  

 (Nævnsbehandling af sager vedrørende tildeling af  

 anløbsplads) (FF 3636, Till.
A 3640, FF 4397, Till.
B 415, FF 4881, FF  

 5247 og Till.
C 332).
Den danske havnestruktur er karakteriseret ved et  

 betydeligt antal havne med forskellig organisationsform,  

 forretningsområde, specialisering, størrelse m.v.
Som almindelig  

 regel gælder, at såvel anlæg af ny trafikhavn, udvidelse af  

 en bestående havn samt anvendelsen af en havn som trafikhavn  

 kræver trafikministerens godkendelse.
2.1. De kommunalt styrede havne Kommunalt styrede trafikhavne udgør flertallet af  

 de danske havne (ca. 40). Som eksempler herpå kan nævnes  

 Århus, Aalborg, Fredericia, Odense og Kalundborg havne.
Havnene er selvstændige virksomheder, som styres af  

 kommunalbestyrelsen i den kommune, hvori havnen ligger.
Den umiddelbare  

 forvaltning varetages af et af kommunalbestyrelsen nedsat havneudvalg, der er  

 et stående udvalg.
Kommunalbestyrelsen kan i styrelsesvedtægten  

 bestemme, at personer, der ikke er medlem af kommunalbestyrelsen, kan  

 vælges til medlem af havneudvalget.
Flertallet af pladserne i udvalget  

 skal dog altid beklædes af medlemmer af kommunalbestyrelsen.
Ud over den umiddelbare forvaltning omfatter  

 havneudvalgets forvaltning også funktioner som kasse- og  

 regnskabsudvalg, og havneudvalget foretager indstillinger om  

 økonomiske spørgsmål direkte til kommunalbestyrelsen uden  

 forelæggelse for økonomiudvalget.
Tilsynet med de kommunalt  

 styrede trafikhavne varetages af Trafikministeriet, der også kan  

 anvende sanktioner over for kommunalbestyrelsens og havneudvalgets eventuelle  

 ulovlige beslutninger m.v.
Der er ikke i trafikhavneloven foretaget en  

 afgrænsning af en kommunalt styret trafikhavns forretningsområde.  

 Hidtidig praksis har fastlagt, at en havn ikke må anvende midler til  

 rekreative formål, herunder lystbådeanlæg.
En havn må  

 endvidere ikke anvende midler til rederivirksomhed, herunder deltagelse i et  

 driftsselskab herom.
Hvad angår stevedorevirksomhed (dvs. losning og  

 lastning af gods) har der i enkelte tilfælde været givet  

 tilladelse til, at en havn kunne deltage med en ikke bestemmende indflydelse  

 i et aktieselskab, som drev stevedorevirksomhed.
 En kommunalt styret havn har pligt til at modtage skibe  

 (modtagepligt) i det omfang, pladsforholdene tillader det.
Der sker ingen central planlægning af havnenes  

 infrastrukturinvesteringer.
Havnene bestemmer selv deres investeringer,  

 også de kapacitetsudvidende, såfremt havnene kan finansiere disse  

 uden kommunalt engagement.
Kommunen må ikke - uden trafikministerens  

 godkendelse - yde havnene tilskud, lån eller garanti for lån til  

 kapacitetsudvidelser, dvs. nyanlæg eller anskaffelser.
Godkendelse kan  

 kun gives, hvis samfundsmæssige hensyn tilsiger det.
Derimod kan en  

 kommune uden godkendelse yde garanti for lån til  

 omsætningsbevarende investeringer, herunder i særlige  

 tilfælde til dækning af havnens driftsunderskud.
Siden 1. januar 1995 har de kommunalt styrede trafikhavne  

 haft fri adgang til selv at fastsætte afgifter for benyttelse af  

 havnene.
Trafikministeren har dog mulighed for at fastsætte  

 maksimumsafgifter i en situation, hvor en havn har en faktisk monopolstilling  

 på en given omsætning, samt for efter klage fra en trafikhavn at  

 fastsætte minimumsafgifter, hvis en havn fastsætter en så  

 lav afgift, at den derved påfører en anden havn en urimelig  

 konkurrence.
2.2. Kommunale havne Som eksempler herpå kan nævnes Thisted,  

 Frederikssund og Sakskøbing havne.
Der er i dag ca. 15 kommunale  

 havne.
De kommunale havne udgør en del af den almindelige  

 kommunale forvaltning og administreres på linie med anden kommunal  

 virksomhed.
Den umiddelbare forvaltning af sådanne havne  

 henlægges normalt til et stående udvalg.
Dette har som medlemmer  

 alene kommunalbestyrelsesmedlemmer.
De kommunale havne er omfattet af det  

 almindelige kommunale tilsyn og sanktionsbestemmelserne i den kommunale  

 styrelseslov.
 Havnen varetager alene infrastrukturelle opgaver som led i  

 kommunens almindelige opgavevaretagelse, primært som offentligt  

 anlæg og service til brug for borgernes aktiviteter.
 Havnen har modtagepligt i det omfang, pladsforholdene  

 tillader det.
2.3. Statshavnene Der er i dag i alt 12 (13 med opdelingen af Esbjerg Havn)  

 statshavne: Frederikshavn Havn, Skagen Havn, Hirtshals Havn, Hanstholm Havn,  

 Thyborøn Havn, Thorsminde Havn, Hvide Sande Havn, Esbjerg Trafikhavn,  

 Esbjerg Fiskerihavn, Rømø Havn, Helsingør Statshavn,  

 Anholt Havn og Hammer Havn.
Heraf er 3 rene trafikhavne (Esbjerg Trafikhavn,  

 Frederikshavn Havn og Helsingør Statshavn). 2 er blandede trafik- og  

 fiskerihavne (Hanstholm Havn og Hirtshals Havn) og 6 er rene fiskerihavne  

 (Esbjerg Fiskerihavn, Skagen, Thyborøn, Thorsminde, Hvide Sande og  

 Rømø havne). Hertil kommer Anholt Havn og Hammer Havn, der mest  

 har karakter af lystbådehavne.
Rømø Havn har tillige en  

 mindre færgeforbindelse til Sild.
 Forvaltningen hører under Trafikministeriets  

 departement og reguleres af trafikhavneloven og de årlige  

 finanslove.
I trafikhavneloven er angivet, at trafikministeren kan  

 nedsætte et havneråd, hvor der skal være en lokal  

 repræsentation til varetagelse af den daglige forvaltning.
Endvidere  

 bestemmes det, at trafikministeren eller den, som ministeren bemyndiger  

 hertil, fastsætter afgifterne for benyttelse af statens havne.
Denne  

 bemyndigelse er udmøntet i relation til Esbjerg Trafikhavn, jf.  

 nedenfor.
Statshavnene er underlagt bevillingerne på de  

 årlige finanslove.
Statshavnene, undtagen Esbjerg Trafikhavn, styres  

 som én statsvirksomhed med ét fælles nettotal.
Ansvaret  

 for administration af statshavnene er delt på to  

 statshavnsadministrationer, henholdsvis i Esbjerg og Frederikshavn.
Særligt hvad angår Esbjerg Trafikhavn er der  

 mellem trafikministeren og chefen for Statshavnsadministrationen i Esbjerg  

 indgået en forsøgskontrakt.
Forsøgsordningen er endvidere  

 reguleret ved aktstykke nr. 266 af 18. april 1995.
 Statshavne har modtagepligt i det omfang, pladsforholdene  

 tillader det.
 Ud over de nævnte statshavne ejer staten havne i  

 Spodsbjerg og Taars, der er statslige færgehavne med begrænset  

 anvendelsesområde, og som administreres af Vejdirektoratet.  

 Helsingør, Gedser og Rødby færgehavne ejes af et  

 aktieselskab, Scandlines A/S, der ejes af Scandlines AG, hvori den danske  

 stat ejer 50% af aktierne.
2.4 Privatejede trafikhavne Privatejede trafikhavne omfatter trafikhavne med offentlig  

 adgang (f.eks.
I/S Hundested Havn, Bandholm Havn og Fakse Ladeplads Havn),  

 som håndterer almindelig godsomsætning i lighed med de offentligt  

 styrede trafikhavne.
Havnene har modtagepligt i det omfang, pladsforholdene  

 tillader det.
Endvidere findes private færgehavne uden offentlig  

 adgang og uden modtagepligt (Odden og Ebeltoft færgehavne) samt endelig  

 havne uden offentlig adgang anlagt i tilknytning til elværker,  

 raffinaderier og visse andre erhvervsvirksomheder.
Anvendelse af disse havne  

 er traditionelt betinget af, at anlægget kun anvendes til formål,  

 der vedrører virksomhedens anlæg og drift.
Disse havne må  

 altså ikke forestå almindelig offentlig godsomsætning.  

 Havnene er organiseret på forskellig vis, bl.a. som aktieselskaber.
 De private trafikhavne styres af havneejerne i  

 overensstemmelse med de vilkår, der er fastsat i tilladelserne til  

 havnenes oprettelse.
2.5. Fiskerihavne Bortset fra visse bestemmelser, herunder om  

 fastsættelse af ordensregler, er havneanlæg, der udelukkende  

 anvendes som fiskerihavne, i dag undtaget fra trafikhavneloven.
Som eksempler  

 herpå kan nævnes Strandby (privat I/S) og  

 Læsø/Østerby (kommunal). De statslige fiskerihavne i  

 Esbjerg, Skagen, Thyborøn, Hvide Sande, Thorsminde og på  

 Rømø er dog omfattet af trafikhavnelovens § 17.
 Derimod er en havn som Nexø Havn, som primært  

 er en fiskerihavn, omfattet af trafikhavneloven, idet den ikke udelukkende  

 anvendes som fiskerihavn.
 Havnene har modtagepligt i det omfang, pladsforholdene  

 tillader det.
2.6. Københavns Havn Særlige regler for Københavns Havn er fastsat  

 i lov nr. 504 af 24. juni 1992 om Københavns Havn.
3. Trafikministeriets overvejelser vedrørende en revideret  

 trafikhavnelov og lovforslagets indhold Trafikministeriet skønner, at de af Havneudvalget  

 foreslåede ændringer af havnenes rammebetingelser kan være  

 et væsentligt bidrag til fremme af regeringens målsætning  

 om at fremme søtransporten som led i opprioriteringen af de  

 miljørigtige transportformer.
De vigtigste elementer til en ny havnelov er bestemmelser  

 om anlæg af nye havne, modtagepligt for havne, havnes organisationsform  

 og aktivitetsområde samt spørgsmålet om  

 anvendelsesområde for private havne.
Lovforslaget er derfor bygget op  

 om disse elementer.
Bestemmelserne om anlæg af ny havn er uændret  

 hvad angår tilladelse til det fysiske anlæg af en havn, da  

 offentlige interesser i forbindelse med anlæg af infrastruktur fortsat  

 skal varetages på behørig vis.
Imidlertid kræves der i  

 forslaget efter en kortere overgangsperiode ikke længere en -  

 trafikpolitisk motiveret - særlig grund for anlæg af ny havn,  

 fordi der ønskes givet adgang til fri etablering af havne i Danmark  

 for hermed at sikre en dynamisk udvikling i havnestrukturen i takt med  

 ændrede behov over tiden.
 Modtagepligten for havne, som baserer sig på fast  

 praksis, har ikke tidligere været reguleret i trafikhavneloven, men  

 udgør en for brugerne af havnene så væsentlig del af  

 retsgrundlaget, at det nu foreslås reguleret direkte i loven.
Hvad angår havnenes organisationsform er det  

 formålstjenligt at sikre, at havne har et så stort råderum  

 som muligt.
Muligheder for valg af organisationsform skal dække alle de  

 foreslåede former af havne, der anvendes til erhvervsmæssig brug.  

 Havne, der er i konkurrence om gods, skal som noget nyt have mulighed for et  

 større forretningsmæssigt islæt i ledelsen (bestyrelsen)  

 end i dag, hvis det skønnes at være en fordel for havnen.
Som  

 noget nyt foreslås endvidere mulighed for at vælge en  

 aktieselskabsform, der kan være velegnet til fuld  

 forretningsorientering af en havn.
Den ansvarlige kommunalbestyrelse eller ledelse for den  

 enkelte havn skal vurdere, hvilke rammer der passer bedst til den enkelte  

 havn i dens aktuelle situation.
Lovforslaget definerer rammerne for havnenes  

 organisation og forretningsområde med tilhørende fordeling af  

 ansvar og kompetence.
Betænkningen foreslår, at de foreslåede  

 kommunale selvstyrehavne som udgangspunkt ikke må udføre  

 operatøropgaver som f.eks. stevedoring.
For havne, hvor det  

 forgæves er forsøgt at tiltrække operatører,  

 foreslås det i betænkningen, at havnen gennem udbud af f.eks.  

 særligt favorable (leje) vilkår kan tiltrække nye  

 operatører.
Såfremt dette ikke fører til en  

 løsning med et privat stevedoreselskab, skal havnen kunne vælge  

 at udføre stevedorevirksomheden i eget regi.
Ministeriet lægger  

 intentionen i betænkningen til grund, men foreslår, at der i  

 stedet gives ministeriet hjemmel til i særlige tilfælde at give  

 tilladelse til, at havnen udfører havnerelateret  

 operatørvirksomhed, idet ministeriet i forbindelse hermed vil  

 kræve fornøden dokumentation for, at havnen har udtømt  

 alle muligheder for at få en privat stevedore til at udføre  

 godshåndteringen.
For at gøre havneområdet mere  

 konkurrencedygtigt ophæves efter en kortere overgangsperiode den  

 hidtidige bestemmelse i trafikhavnelovens § 2, stk. 2, hvoraf  

 følger, at private havne alene må have et begrænset  

 anvendelsesområde af hensyn til, at almindelig godsomsætning skal  

 håndteres af de offentligt styrede havne.
Havne, hvis  

 anvendelsesområde er begrænset, får efter forslaget, jf.  

 § 22, stk. 2, mulighed for at udvide deres anvendelsesområde.  

 Der gives således samme adgang for disse havne til at håndtere  

 almindelig godsomsætning mod, at de får pligt til at modtage  

 skibe i det omfang, pladsforholdene tillader det.
For så vidt  

 angår spørgsmålet, om konkurrenceforvridende  

 krydssubsidiering på havneområdet kan forhindres ved hjælp  

 af den generelle konkurrencelovgivning, har Konkurrencestyrelsen under  

 havneudvalgets arbejde udtalt, at i og med at havne er omfattet af  

 bestemmelserne i den generelle konkurrencelov, er de også omfattet af  

 bl.a. lovens forbudsbestemmelser.
Det indebærer bl.a., at misbrug af  

 dominerende stilling er forbudt.
Det er således forbudt for såvel  

 private havne som offentligt styrede havne at flytte midler fra  

 monopolaktiviteter til konkurrenceudsatte aktiviteter.
Det vil herunder  

 være forbudt at flytte midler til konkurrenceudsatte aktiviteter fra de  

 dele af havnen, der har en dominerende stilling (f.eks. infrastruktur til  

 havnerelaterede aktiviteter). En havn, ejet af en forsyningsvirksomhed  

 (f.eks. elværk eller kraftvarmevirksomhed), vil således ikke have  

 mulighed for at overføre midler fra monopoldelen til eventuel  

 konkurrenceudsatte aktiviteter.
 Lovforslaget indebærer, at den gældende lov om  

 trafikhavne m.v. (lov nr. 316 af 16. maj 1990) ophæves og erstattes af  

 en ny og forenklet lov, der omfatter alle havne, der anvendes til  

 erhvervsmæssig ekspedition af gods, køretøjer, personer  

 og landinger af fisk.
Det foreslås som en fremtidig mulig  

 organisationsform, at havne bl.a. vil kunne blive omdannet til aktieselskaber  

 både som statsligt ejet og som helt eller delvist kommunalt ejet.
I den  

 forbindelse foreslås det, at lovforslaget indeholder bestemmelser for  

 statstjenestemænd ved eventuel omdannelse af en statshavn til enten et  

 aktieselskab eller overdragelse til en kommune.
I relation til de kommunale tjenestemænd ansat ved  

 en havn, der omdannes til et kommunalt aktieselskab, træffer  

 kommunalbestyrelsen eller det kommunale fællesskab bestemmelse om de  

 pågældendes løn- og ansættelsesforhold i henhold til  

 gældende regler og praksis.
Ved aftaler om frivillig overgang til  

 ansættelse i det kommunale aktieselskab, skal det tilstræbes, at  

 de kommunale tjenestemænd får samme rettigheder, som  

 bestemmelserne i dette lovforslag giver statstjenestemændene.
 Ved omdannelse af en havn til anden organisationsform vil  

 bestemmelserne i lov nr. 111 af 21. marts 1979 om lønmodtageres  

 retsstilling ved virksomhedsoverdragelse finde umiddelbar anvendelse for  

 overenskomstansatte og kontraktsansatte.
Det er ikke hensigten, at lovforslaget skal give anledning  

 til fravigelse af gældende selskabsskatteretlige regler.
Efter de  

 skatteretlige regler betyder udøvelsen af andre aktiviteter end  

 sådanne, som kan henføres til havnedrift i snæver  

 forstand, at der ikke kan opnås skattefrihed for nogen del af havnens  

 aktiviteter.
 Den nye lov skal bidrage til at give mulighed for  

 større dynamik og større konkurrencedygtighed i danske havne  

 med det sigte at fremme søtransporten som led i opprioriteringen af de  

 miljørigtige transportformer.
Forholdet er dog, at en havnelov alene har indflydelse  

 på havnenes rammevilkår.
Herudover er der mange andre  

 væsentlige forhold, som har indflydelse på fremme af  

 søtransporten.
 Betænkningen peger bl.a. på forhold, som ikke  

 er egnet til regulering i en havnelov, men som er op til de enkelte  

 aktører på havnen selv at følge op på:
Generelt anbefales en strømlining internt på  

 havnen for at optimere dens bidrag til de samlede transportkæder i den  

 nødvendige dør-til-dør betjening af  

 transportkøberne.
Etablering af tidssvarende IT-baserede  

 logistiksystemer vurderes at blive et uundværligt led heri.
Der gøres opmærksom på, at  

 Søfartsstyrelsens igangværende arbejde med etablering af  

 grundlaget for opstilling af dør-til-dør transportkæder  

 med inddragelsen af nærskibsfarten skal ses som et led i at få  

 mere gods skibstransporteret.
En forøget effektivitet er en vigtig  

 forudsætning herfor.
Endelig er der taget initiativ til opbygning af en  

 åben bookingcentral for nærsøfarten.
Bookingcentralen  

 udgør kernen i et netværkssamarbejde mellem danske coastere, som  

 via centralen markedsfører dør-til-dør transporter for  

 danske virksomheder med henblik på at fremme den mest  

 miljøvenlige transport.
4. Forholdet til konkurrenceretten Konkurrenceloven (lov nr. 384 af 10. juni 1997), der  

 trådte i kraft den 1. januar 1998, omfatter enhver form for  

 erhvervsvirksomhed, uanset om den er privat eller offentlig, og  

 Konkurrencerådet har som udgangspunkt de samme  

 indgrebsbeføjelser over for begge virksomhedsformer.
Lovens  

 indgrebsbestemmelse gælder dog ikke, hvis der findes sektorspecifik  

 regulering.
Lovforslaget indebærer ophævelse af den  

 adgang, som trafikministeren i henhold til den gældende trafikhavnelovs  

 § 4, stk. 1, har til at fastsætte maksimumstakster i de  

 situationer, hvor en havn har en sådan monopolstilling på en  

 given omsætning, at det ville være urimeligt, om den skulle have  

 adgang til helt frit at fastsætte skibs- og vareafgifter.
De  

 almindelige konkurrenceretlige regler vil herefter finde anvendelse.
Tilsvarende har trafikministeren efter den gældende  

 trafikhavnelovs § 4, stk. 2, adgang til efter klage fra en anden  

 havns bestyrelse at fastsætte minimumstakster, hvis en havn med en  

 meget stærk økonomi indfører så lave takster, at  

 der derved påføres en anden havn en urimelig konkurrence.
Denne  

 bestemmelse ophæves ligeledes, således at forholdet for fremtiden  

 vil være reguleret af de almindelige konkurrenceregler.
Siden 1. juli 1997 har et af trafikministeren i henhold  

 til lov om ændring af lov om trafikhavne m.v. (lov nr. 294 af 28. april  

 1997) nedsat nævn behandlet klager over tildeling af anløbsplads  

 i havne, hvortil der er offentlig adgang.
Det foreslås, at dette  

 nævn fortsætter sin virksomhed.
5. Forholdet til EU-retten I overensstemmelse med Rådets beslutning af 21.  

 marts 1962, som ændret ved Rådets beslutning af 22. november 1973  

 (73/402/EØF) om indførelse af en fremgangsmåde til  

 forudgående undersøgelse og forhandling om visse administrativt  

 eller ved lov fastsatte bestemmelser, som medlemsstaterne  

 påtænker at udstede på transportområdet, har  

 Europa-Kommissionen fået meddelelse om lovforslagets indhold og  

 fremsættelse for Folketinget.
6. Økonomiske og administrative konsekvenser for det  

 offentlige Formålet med lovforslaget er at give mulighed for  

 bedre økonomi i de konkurrencedygtige havne med sigte på  

 større forretningsorientering og samtidig mulighed for, at mindre  

 konkurrencedygtige havne kan overgå til kommunale havne som del af den  

 kommunale forvaltning.
 Når en havn overgår fra én  

 organisationsform til en anden, vil det få nogle administrative  

 konsekvenser for den ansvarlige myndighed, hvilket imidlertid på  

 forhånd vanskeligt lader sig definere nærmere, idet det bl. a.  

 beror på valg af styreform for den enkelte havn.
 I juni 1998 blev der udarbejdet en embedsmandsrapport om  

 statshavnenes struktur, hvori det blev forudsat, at opgaver vedrørende  

 geografisk betingede ekstraudgifter fortsat kan varetages af staten efter en  

 eventuel afhændelse af statshavnene.
Administrativt vil en eventuel hel eller delvis  

 afhændelse af statshavnene få betydning for  

 statshavnsadministrationerne i Esbjerg og Frederikshavn, idet ændringer  

 i ejerforhold til statshavnene kan betyde, at opgaver bliver flyttet.
Der vil  

 dog fortsat være behov for, at opgaverne løses i de enkelte  

 havne, hvorfor det ikke nødvendigvis fører til færre  

 ansatte.
Lovforslaget åbner endvidere for, at statshavnene  

 kan overføres til ikke-statsligt regi.
En sådan afhændelse  

 kan, afhængig af de konkrete forhandlinger, medføre en  

 indtægt i form af engangsvederlag for de havne, som giver overskud, men  

 samtidig færre løbende indtægter, idet statshavnene i dag  

 bidrager positivt til finansloven.
Der er dog herved ikke taget højde  

 for, at statshavnenes udgifter til afskrivninger ikke længere  

 fremgår af finansloven.
Endelig vil der kunne blive tale om, at staten  

 i forbindelse med overdragelsen betaler et overgangsbeløb til de  

 havne, som i dag giver underskud.
 Hvad angår økonomiske konsekvenser vil  

 kommunerne ved havnenes overgang til helt eller delvist kommunalt ejede  

 aktieselskaber under visse betingelser få mulighed for aktieudbytte  

 samt aktiesalg.
 Overgår en kommunal selvstyrehavn til en kommunal  

 havn, kommer havnen til at indgå som en del af den kommunale  

 forvaltning uden adskillelse fra kommunens økonomi i øvrigt med  

 de forpligtelser, der følger deraf i henseende til havnen.
7. Erhvervsøkonomiske og - administrative konsekvenser Med lovforslaget bliver der adgang til fri etablering og  

 anvendelse af havne i Danmark.
Såfremt en havn med begrænset  

 anvendelsesområde vælger at udvide sit anvendelsesområde,  

 vil der dog skulle ske anmeldelse herom til trafikministeren.
Lovforslaget er blevet vurderet for administrative  

 konsekvenser for erhvervslivet af et Fokuspanel bestående af 11 private  

 havne. 81,8% af de private havne vurderer, at de ikke vil blive berørt  

 administrativt af lovforslaget.
Alle de 18,2% af havnene, der berøres  

 af lovforslaget, vil få løbende administrative lettelser som  

 følge af lovforslaget.
 Ingen af de private havne har vurderet, at lovforslaget  

 vil få administrative konsekvenser på engangsbasis - hverken i  

 form af lettelser eller byrder.
18,2% af de private havne vurderer, at lovforslaget vil  

 medføre løbende administrative lettelser.
Den gennemsnitlige  

 løbende administrative lettelse pr. berørt virksomhed er  

 på 82 minutter pr. måned.
Opregnes det til alle private havne i  

 Danmark, beløber det sig til en lettelse på 1.728 minutter pr.  

 måned samlet for alle de private havne.
 Ingen af de berørte havne vil få  

 løbende administrative byrder eller behov for løbende ekstern  

 rådgivning som følge af lovforslaget.
8. Miljømæssige konsekvenser Søtransport er i mange relationer  

 miljømæssigt mere fordelagtig end andre transportformer.
Ved en  

 effektivisering af havnene er sigtet bl.a. at fremme og styrke  

 søtransporten.
 Dette vurderes at have en positiv miljømæssig  

 effekt, som dog ikke nærmere lader sig kvantificere.
9. Høring Lovforslaget har været sendt til høring hos  

 Kommunernes Landsforening, Københavns og Frederiksberg kommuner,  

 Amtsrådsforeningen, Sammenslutningen af danske Havne, Foreningen af  

 Areallejere i danske Havne, Dansk Stevedoreforening, Danmarks  

 Skibsmæglerforening, Foreningen af Danske Privathavne, Danmarks  

 Rederiforening, Erhvervenes Transportudvalg, Arbejderbevægelsens  

 Erhvervsråd, Specialarbejderforbundet i Danmark og  

 Arbejdsgiverforeningen for Handel, Transport og Service, Bilfærgernes  

 Rederiforening, Rederiforeningen for mindre skibe, Rederiforeningen af 1895,  

 Danmarks Fiskeriforening, Foreningen af havnefogder i Danmark, Dansk  

 Speditørforening, borgmestre for kommuner med statshavne,  

 personaleorganisationer ved statshavnene og Kommunernes  

 Lønningsnævn.
10. Vurdering af konsekvenser af  

 lovforslag Positive  

 konsekvenser/mindreudgifter  

 (hvis ja, angiv omfang) Negative  

 konsekvenser/merudgifter  

 (hvis ja, angiv omfang) Økonomiske konsekvenser for stat, kommuner og  

 amtskommuner Ved overgang til helt eller delvist kommunalt ejede  

 aktieselskaber vil kommunen blive aktionær og få de muligheder,  

 der følger heraf.
Det samme gælder for staten, hvis den omdanner statshavnene til  

 aktieselskaber.
Her kan endvidere blive tale om en indtægt i form af  

 engangsvederlag for de havne, der giver overskud.
 Ved overgang fra kommunal selvstyrehavn til kommunal havn vil  

 havnen indgå som en del af den kommunale forvaltning og dermed i  

 kommunens økonomi.
Hvis statshavnene omdannes til ikke-statslige, vil det medføre  

 færre indtægter, da statshavnene i dag bidrager positivt til  

 finansloven.
Endvidere kan der blive tale om, at staten betaler et  

 overgangsbeløb til de havne, der i dag giver underskud.
Administrative konsekvenser for stat, kommune og  

 amtskommuner Lovforslaget indebærer, at der i mindre omfang end  

 før skal søges om tilladelse fra Trafikministeriet, ligesom der  

 ikke længere skal indsendes regnskab til trafikministeren.
 Kommunale selvstyrehavne skal udarbejde regnskab og balance  

 efter reglerne i årsregnskabsloven.
Økonomiske konsekvenser for erhvervslivet Lovforslaget medfører, at der åbnes for fri  

 etablering og ubegrænset anvendelse af havne i Danmark.
Mere effektive  

 havne vil alt andet lige få positive økonomiske konsekvenser for  

 erhvervslivet.
Nej Administrative konsekvenser for erhvervslivet Anvendelsen af en havn som trafikhavn kræver ikke  

 længere tilladelse fra trafikministeren.
En havn, hvis  

 anvendelsesområde er begrænset, kan nøjes med at anmelde  

 ændret anvendelse af en havn.
Nej Miljømæssige konsekvenser for  

 borgerne Lovforslaget skønnes at have en  

 miljømæssig positiv effekt, idet mere effektive havne alt andet  

 lige vil øge anvendelselsen af skibsfarten.
Nej Forholdet til EU-retten Europa-Kommissionen har fået meddelelse om  

 lovforslagets indhold og fremsættelse for Folketinget.
 Bemærkninger til de enkelte  

 bestemmelser.
Til § 1 Til stk. 1 Lovens anvendelsesområde er havne, offentlige som  

 private, der anvendes til erhvervsmæssig ekspedition af gods,  

 køretøjer, personer og landinger af fisk.
 Anvendelsesområdet er en udvidelse i forhold til  

 gældende lov, der ikke finder anvendelse på havneanlæg, der  

 udelukkende anvendes som fiskerihavne.
Trafikhavneloven af 1976 sigtede mod en central styring af  

 trafikhavnenes investeringer gennem udarbejdelse af en landshavneplan samt  

 godkendelse af trafikhavnenes årlige investeringer.
Formålet var  

 at undgå overinvesteringer.
Med trafikhavneloven af 1990 afskaffedes  

 den centrale investeringskontrol samt trafikministerens beføjelser til  

 at fastsætte havnetakster.
 Havneanlæg, som udelukkende anvendes som  

 fiskerihavne, var ikke omfattet af de to loves bestemmelser om trafikhavne.  

 Styringen af investeringerne i fiskerihavnene for de statslige fiskerihavnes  

 vedkommende, som står for op mod ca. 85 pct. af omsætningen af  

 fisk, er sket gennem det statslige bevillingssystem, herunder i forbindelse  

 med bl.a. anlægsinvesteringer og takstfastsættelse.
Idet der sigtes mod en overdragelse af statens ejerskab af  

 de statslige fiskerihavne til lokalsamfundene, findes det  

 hensigtsmæssigt, at de relevante bestemmelser i loven også finder  

 anvendelse på fiskerihavne.
Herved opnås, at regler for havne,  

 som anvendes til erhvervsmæssig ekspedition, herunder landinger af  

 fisk, samles i én lov.
Det skal præciseres, at en eventuel  

 overdragelse ikke sker i medfør af forslag til havnelov, men i  

 forbindelse med forhandlinger med lokalsamfundet, jf. de almindelige  

 bemærkninger pkt. 1.
 Mindre havne, som altovervejende anvendes som  

 lystbådehavne, men tillige i begrænset omfang benyttes ved  

 landinger af fisk, samt små jollehavne for bierhvervsfiskere vil dog  

 ikke være omfattet af loven, bortset fra bestemmelserne i §§ 3, 4  

 og 15, jf. § 1, stk. 2. Lovens definition af erhvervsmæssig  

 ekspedition omfatter således ikke disse aktiviteter.
 Det bemærkes, at forsvarets havne  

 (flådestationer) hverken er omfattet af §1, stk. 1 eller 2.
Til stk. 2 Bestemmelserne i §§ 3, 4 og 15 gælder  

 også for havne, som ikke anvendes i erhvervsmæssigt  

 øjemed, f.eks. lystbådehavne.
For så vidt angår  

 tilladelse til anlæg, udvidelse m.v., se bemærkningerne til  

 § 2.
Til § 2 Den almindelige baggrund for bestemmelsen er  

 gældende administrativ praksis i henhold til statens højhedsret  

 over søterritoriet, hvorefter adgangen til at etablere faste  

 anlæg på søterritoriet kræver forudgående  

 tilladelse.
Denne praksis har været fulgt tilbage fra tiden før  

 grundloven af 1849 og indebærer en ret for trafikministeren til  

 på nærmere betingelser at kunne give eller nægte tilladelse  

 til etablering af faste anlæg på søterritoriet.
Den  

 nævnte praksis er forudsat i straffelovens § 295, i den nedenfor  

 omtalte bekendtgørelse nr. 379 af 1. juli 1988 om  

 miljømæssig vurdering af anlæg på  

 søterritoriet, i lov om kystbeskyttelse § 20, stk. 2, og i  

 bekendtgørelserne nr. 352 af 6. maj 1994 og nr. 489 af 28. september  

 1981 udstedt i medfør af kystbeskyttelsesloven om Kystinspektoratets  

 beføjelser og om etablering af bade- og bådebroer.
Som typiske  

 eksempler på faste anlæg på søterritoriet kan  

 nævnes opfyldninger, inddæmninger, havneanlæg, herunder  

 lystbådehavne og forskellige former for broanlæg.
Anlæg og  

 udvidelse m.v. af lystbådehavne er således omfattet af  

 Trafikministeriets administration i henhold til statens højhedsret  

 over søterritoriet.
 Der tilsigtes med lovforslaget ingen ændringer i  

 ovenstående.
Til stk. 1 I forbindelse med Trafikministeriets administration af den  

 foreslåede bestemmelse i stk. 1 vil det i overensstemmelse med  

 hidtidig praksis blive påset, at offentlige hensyn og interesser ikke  

 tilsidesættes.
Dette gøres ved, at en konkret  

 projektansøgning sendes i en samtidig høring, en såkaldt  

 stjernehøring, af de berørte myndigheder, herunder skibsfarts-,  

 fiskeri-, miljø- og planmyndigheder.
På baggrund af de indkomne  

 svar foretager ministeriet en vurdering af den konkrete ansøgning.  

 Udgangspunktet vil være, at der gives tilladelse, eventuelt på  

 særlige vilkår, medmindre der rejses relevante indsigelser af  

 f.eks. miljømæssig eller sejladssikkerhedsmæssig  

 karakter.
De særlige regler om en 300 m strandbeskyttelseszone  

 forudsættes vurderet af de berørte parter i forbindelse med  

 stjernehøringen.
Strandbeskyttelseszonen på 100 m blev udvidet  

 til 300 m ved lov nr. 439 af 1. juni 1994 om ændring af lov om  

 planlægning og lov om naturbeskyttelse.
De nye regler vil blive sat i  

 kraft ved bekendtgørelse, formentlig år 2002.
 I Trafik- og Kommunikationsministeriets  

 bekendtgørelse nr. 379 af 1. juli 1988 om miljømæssig  

 vurdering af anlæg på søterritoriet er fastsat  

 bestemmelser til gennemførelse af Rådet for De Europæiske  

 Fællesskabers direktiv af 27. juni 1985 (85/337/EØF) om  

 vurdering af visse offentlige og private projekters indvirkning på  

 miljøet.
 Reglerne i bekendtgørelsen omfatter anlæg og  

 foranstaltninger på søterritoriet, som er omfattet af  

 direktivet, idet de vil kunne få væsentlig indvirkning på  

 miljøet, og til hvis udførelse tilladelse fra trafikministeren  

 skal gives.
Ifølge reglerne i direktivet er en  

 miljøkonsekvensanalyse (VVM) obligatorisk i tilfælde af  

 nyanlæg af »søhandelshavne, der kan besejles og anløbes  

 af skibe på over 1.350 tons.« Ved havneanlægsprojekter, som ikke falder ind under  

 denne bestemmelse, kan trafikministeren ud fra en konkret vurdering, bl.a.  

 på baggrund af indkomne svar på ovennævnte høring,  

 bestemme, at en miljøkonsekvensundersøgelse skal  

 gennemføres, inden tilladelsen gives.
 Bekendtgørelsen er under revision som følge  

 af direktiv 97/11/EF af 3. marts 1997 om ændring af direktiv  

 85/337/EØF om vurdering af visse offentlige og private projekters  

 indvirkning på miljøet.
Større landanlæg i forbindelse med havne, der  

 kan besejles og anløbes af skibe på over 1.350 tons, er omfattet  

 af planlovens regler om vurdering af større anlægs virkning  

 på miljøet (VVM), jf.
Miljø- og Energiministeriets  

 bekendtgørelse nr. 847 af 30. september 1994 om supplerende regler i  

 medfør af lov om planlægning (samlebekendtgørelse)  

 § 3, stk. 1, og bilag 1, nr. 8. Bekendtgørelsen er under  

 revision som følge af direktiv 91/11/EF af 3. marts 1997 om  

 ændring af direktiv 85/337/EØF om vurdering af visse offentlige  

 og private projekters indvirkning på miljøet.
Nyanlæg af en havn og større havneudvidelser  

 kræver lokalplan.
Lokalplanen må ikke stride mod  

 regionplanlægningen, og anlægget kan derfor også  

 kræve en ændring af regionplanen ved et regionplantillæg.  

 Er der tale om større landanlæg, der er omfattet af  

 VVM-reglerne, jf. ovenfor, foretages miljøkonsekvensvurderingen af  

 landanlægget i forbindelse med behandlingen af forslaget til et  

 regionplantillæg.
Ved planprocedurerne efter reglerne i planloven vil  

 borgerne blive orienteret om påtænkte projekter og få  

 lejlighed til at fremsætte indsigelser og ændringsforslag til  

 planforslagene.
I dag kræves af trafikhavnepolitiske årsager  

 »særlig grund« til anlæg af nye havne, jf. den gældende  

 lovs § 3, stk. 1. I de almindelige bemærkninger til lov nr. 316 af 16.  

 maj 1990 om trafikhavne m.v. fremgår det, at havnepolitikken før  

 lovens ikrafttræden sigtede mod at give de offentligt styrede havne en  

 lovmæssig beskyttelse både mod indbyrdes konkurrence og mod  

 konkurrence fra nytilkomne havne.
Med loven af 16. maj 1990 ønskede  

 man at bane vej for en øget konkurrence de offentligt styrede havne  

 imellem, men ønskede fortsat at fastholde beskyttelsen mod konkurrence  

 fra tilkomne havne.
 Gældende praksis er på denne baggrund, at  

 såfremt eksisterende offentligt styrede havne skønnes at have  

 kapacitet i form af fornøden infrastruktur m.v., herunder vanddybde,  

 til at håndtere almindelig godsomsætning, gives afslag på  

 ansøgning om anlæg af ny havn, idet der ikke anses at være  

 en særlig grund hertil.
Dette lovforslag går et skridt længere ved  

 også at ophæve den lovmæssige beskyttelse mod konkurrence  

 fra nytilkomne havne.
Dette sker dels ved ikke længere at kræve  

 »særlig grund« til at anlægge ny havn, dels ved at give havne,  

 hvis anvendelsesområde er begrænset, mulighed for at udvide deres  

 anvendelsesområde, jf. § 21, stk. 2-4, mod at havnen  

 får modtagepligt, jf. § 5.
Det bemærkes, at den foreslåede udeladelse af  

 kravet om »særlig grund« i forbindelse med anlæg af ny havn ikke  

 vil få virkning fra lovens ikrafttræden den 1. januar 2000, men  

 først den 1. januar 2002, jf. § 19, stk. 4. I denne overgangsperiode  

 vil hidtil gældende praksis blive videreført.
Dette skyldes et  

 ønske om at give de offentligt styrede havne en vis frist til at  

 indstille sig på, at den hidtidige konkurrencemæssige beskyttelse  

 af de offentligt styrede havnes infrastruktur bortfalder.
En bygherre, der ønsker at anlægge en helt ny  

 havn, skønnes at skulle have et meget favorabelt forretningsgrundlag  

 og et stort kapitalindskud for at kunne realisere sine planer.
Derimod vil en  

 eksisterende privat havn uden større økonomiske omkostninger  

 kunne udvide sine aktiviteter og dermed påføre de eksisterende  

 offentligt styrede havne konkurrence.
På den baggrund skønnes  

 det hensigtsmæssigt med en forholdsvis lang overgangsperiode (indtil  

 2004), før der åbnes for adgang til udvidelse af  

 anvendelsesområde for eksisterende private havne, jf.  

 bemærkningerne til § 21, mens kravet om »særlig grund« i  

 henseende til nyanlæg kan bortfalde i 2002.
 Såfremt der i forbindelse med udvidet anvendelse af  

 en eksisterende privat havn bliver tale om nyanlæg eller en  

 ændring af bestående anlæg, som efter en konkret vurdering  

 forventes at medføre en væsentlig påvirkning af  

 miljøet, vil der være krav om en miljøkonsekvensvurdering  

 (VVM) efter Trafikministeriets eller Miljø- og Energiministeriets  

 bestemmelser.
Det påhviler som hidtil bygherren også at  

 sikre finansiering af eventuelt tilstødende infrastruktur.
Praksis i  

 dag er den, at det i forbindelse med tilladelser kan præciseres, at  

 udgifter til f.eks. etablering af en ansøgt tilslutning til motorvej  

 vil være staten uvedkommende.
Denne praksis vil blive  

 videreført.
 Formålet med bestemmelsen er at øge  

 dynamikken, hvilket bl.a. kan opnås ved at give brugerne flere  

 muligheder i forbindelse med deres valg af havn.
 Eventuel overkapacitet hindres ved almindelige  

 markedsmekanismer, idet en bygherre næppe vil kunne få  

 finansieret en kostbar havneinfrastruktur samt eventuel tilstødende  

 infrastruktur, hvis der ikke kan sandsynliggøres et klart behov  

 herfor.
 Der vil endvidere som hidtil kunne meddeles påbud om  

 istandsættelse eller fjernelse af havneværker, jf. § 4.
Der sker ingen ændring i Trafikministeriets  

 indflydelse på den planmæssige koordinering af havne i forhold  

 til veje, baner, lufthavne m.v.
Denne indflydelse vil som i dag blive  

 udøvet via ministeriets afgivelse af bemærkninger til  

 regionplaner, lokalplaner m.v.
Til stk. 2 Bestemmelsen er en videreførelse af den  

 gældende trafikhavnelovs § 3, stk. 3, som er begrundet i rent  

 praktiske rationaliseringshensyn.
Den er en undtagelse fra den almindeligt  

 gældende retstilstand, hvorefter etablering af faste anlæg og  

 opfyldning på søterritoriet kræver tilladelse.
Ved  

 dækkende værker forstås i almindelighed de af havnen  

 anlagte ydermoler, der beskytter havnens indsejling, kajer og bassiner mod  

 udefra kommende bølger.
Som udgangspunkt er området inden for de  

 dækkende værker det område, som afgrænses af en linie  

 mellem havnens ydermoler.
En havn kan imidlertid også være beskyttet mod  

 udefra kommende bølger som følge af de geografiske forhold i  

 kraft af beliggenheden i læ af øer og i fjorde.
I så  

 tilfælde kan der blive tale om en skønsmæssig vurdering af  

 begrebet »dækkende værker«, således at etablering af faste  

 anlæg, uddybning og oprensning i et område ud for en havns kajer  

 kan være omfattet af fritagelsesbestemmelsen.
 Uanset, at en udvidelse af en bestående havn ved  

 etablering af faste anlæg, uddybning og opfyldning på  

 søterritoriet inden for havnens dækkende værker kan  

 foretages uden tilladelse i henhold til stk. 1, vil der kunne stilles  

 krav om en miljøkonsekvensundersøgelse (VVM), når  

 reglerne i Trafik- og Kommunikationsministeriets bekendtgørelse nr.  

 379 af 1. juli 1988 om miljømæssig vurdering af anlæg  

 på søterritoriet er revideret til gennemførelse af  

 direktiv 97/11/EF af 3. marts 1997 om vurdering af visse offentlige og  

 private projekters indvirkning på miljøet.
Til stk. 3 I hvilket omfang kravet om sikkerhedsstillelse vil blive  

 stillet, vil bero på det konkrete tilfælde.
Til § 3 Bestemmelsen svarer i det væsentlige til § 15 i  

 den gældende lov.
Der er ikke tilsigtet nogen ændring af  

 retstilstanden bortset fra, at den hidtidige praksis, hvorefter  

 Trafikministeriet har godkendt vedtægter for fjordudvalg, ikke  

 videreføres.
Til § 4 Til stk. 1 Bestemmelsens stk. 1 om mulighed for at meddele  

 påbud om istandsættelse eller fjernelse af en havns værker  

 svarer indholdsmæssigt til § 16 i den gældende lov.
Til stk. 2 Idet der fremover vil være større mulighed  

 for at anlægge en havn, er det præciseret i bestemmelsen, at der  

 også er mulighed for at kræve en havn fjernet, når den ikke  

 længere anvendes, hvilket allerede ifølge gældende praksis  

 kan stilles som vilkår i en tilladelse.
Til § 5 Det gælder i dag som almindeligt princip for alle  

 havne, hvortil der er offentlig adgang, at der er modtagepligt for skibe i  

 det omfang, pladsforholdene tillader det, jf. bemærkningerne til lov  

 nr. 294 af 28. april 1997 om ændring af lov om trafikhavne m.v. i  

 forbindelse med nævnsbehandling af sager vedrørende  

 anløbsplads.
Med den foreslåede bestemmelse lovfæstes  

 princippet om modtagepligt.
Udgangspunktet er, at en havn har offentlig adgang,  

 medmindre havnen er pålagt et begrænset anvendelsesområde.  

 I fremtiden vil havne ikke være undergivet begrænsning i deres  

 anvendelsesområde i medfør af meddelte tilladelser.
Ved  

 offentlig adgang forstås adgang for skibsfarten til besejling af en  

 havn.
Der er imidlertid ikke offentlig adgang til visse havne,  

 som i henhold til de af trafikministeren givne havnetilladelser kun kan  

 benyttes til begrænsede formål, og disse havne har således  

 ikke modtagepligt.
Som eksempel herpå kan nævnes Odden og  

 Ebeltoft Færgehavne, som kun må benyttes af Mols-Linien A/S til  

 færgeruten mellem Sjællands Odde og Ebeltoft-halvøen.
Som  

 andre eksempler kan nævnes havne tilknyttet elværks- og  

 raffinaderivirksomhed.
 Ved pladsforhold i en havn forstås plads inden for  

 havnens sø- og landområde, omfattende såvel kapaciteten i  

 sejlrenden ind til havnen, liggeplads for skibe i havnen samt plads på  

 havnearealerne, f.eks. opmarchområderne.
 Princippet om modtagepligt skal også gælde for  

 havne, hvis anvendelsesområde er begrænset, jf. § 21,  

 stk. 2-4, og som hos trafikministeren har anmeldt udvidelse af havnens  

 anvendelsesområde i forhold til det i dens oprindelige tilladelse  

 angivne.
Liggepladser tildeles af havnene i henhold til det  

 gældende standardreglement for overholdelse af orden m.v. i danske  

 havne, som er udstedt i medfør af § 14, stk. 1, i  

 trafikhavneloven.
Som hovedregel sker dette efter den  

 rækkefølge, hvori skibene ankommer til havnen.
Undtaget er skibe  

 i rutefart med fast liggeplads.
Havne kan tillade et skib forret til en  

 liggeplads, der ligger umiddelbart ved lagerfaciliteter, som skibet skal  

 laste fra eller losse til.
Havneledelsen kan endvidere reservere afsnit af  

 havnen til brug for fiskefartøjer.
Disse regler i standardreglementet  

 for overholdelse af orden m.v. i danske havne videreføres, jf. § 19,  

 stk. 3.
Til § 6 Bestemmelsen angiver, hvilke organisationsformer havne,  

 der anvendes til erhvervsmæssig ekspedition af gods,  

 køretøjer, personer og landinger af fisk, kan drives i.
Til stk. 1 Det er den for havnen ansvarlige offentlige myndighed  

 eller bestyrelse, der har kompetence til at vælge blandt de i  

 stk. 1 nævnte organisationsformer.
Der fastsættes dog visse  

 kriterier for, hvornår en kommunal havn kan overgå til en anden  

 organisationsform, jf. forslagets § 8, stk. 3, om hvornår en  

 kommunal selvstyrehavn kan overgå til en kommunal havn, jf. forslagets  

 § 9, stk. 10, samt om, hvornår den skal overgå til en  

 kommunal havn, jf. forslagets § 9, stk. 11.
Det forudsættes, at den ansvarlige offentlige  

 myndighed eller bestyrelse tager stilling til den for havnen ønskede  

 organisationsform fra lovens ikrafttræden.
Såfremt en  

 kommunalbestyrelse, der er havnebestyrelse for en kommunalt styret  

 trafikhavn, ikke træffer beslutning om anden organisationsform, vil  

 reglerne i dette lovforslag om kommunal selvstyrehavn automatisk finde  

 anvendelse for havnens organisation og virksomhed m.v., jf. lovforslagets  

 § 22, stk. 2. Den valgte organisationsform vil senere kunne  

 ændres i lyset af havnevirksomhedens faktiske og forventede udvikling.  

 jf. dog § 9, stk. 11.
 Københavns Havns særlige forhold er fortsat  

 reguleret ved lov nr. 504 af 24. juni 1992.
Til stk. 2 Bestemmelsen skaber mulighed for, at det for så vidt  

 angår stk. 1, nr. 2 og 3, kan være et fælles ansvar  

 for to eller flere kommunalbestyrelser at drive én eller flere havne i  

 et kommunalt fællesskab.
Havne omfattet af stk. 1, nr. 4 og 5, har  

 også mulighed for driftssamarbejde o.lign. i medfør af  

 lovgivningens almindelige regler.
 Det bemærkes endvidere, at flere kommuner sammen kan  

 eje og drive et havneaktieselskab.
Et amtsråd vil ligeledes kunne deltage i driften af  

 en havn ved at deltage i et kommunalt fællesskab.
Denne bestemmelse  

 forventes kun anvendt i særlige tilfælde, f.eks. hvis statens  

 engagement i en statshavn helt eller delvist ophører, opretholdelsen  

 af havnen spiller en afgørende rolle for egnsudviklingen, eller hvor  

 opgaven kun kan løftes ved, at amtsrådet også deltager  

 heri.
Det bemærkes, at amtskommuner i enkelte tilfælde har  

 overtaget Vejdirektoratets havne.
Aftaler om samarbejde mellem flere kommuner, der  

 medfører indskrænkning i de enkelte deltagende  

 kommunalbestyrelsers beføjelser efter lov om kommuners styrelse,  

 kræver tilsynsmyndighedernes godkendelse, jf. § 60 i lov om  

 kommunernes styrelse.
Bestemmelsen fastsætter en forpligtelse for de  

 kommunale tilsynsmyndigheder til at indhente udtalelse fra Trafikministeriet,  

 forinden godkendelse af et sådant kommunalt fællesskab finder  

 sted.
Til § 7 Til stk. 1 Statshavnene styres af trafikministeren, der har henlagt  

 forvaltningen til de to statshavnsadministrationer.
Der henvises til pkt. 2.3  

 i lovforslagets almindelige bemærkninger.
Ministeren har vedrørende Esbjerg Trafikhavn via et  

 aktstykke bemyndiget andre til at styre en statshavn.
Her har  

 trafikministeren i en forsøgsperiode bemyndiget en bestyrelse til at  

 forestå ledelsen af Esbjerg Trafikhavn, jf.  

 forsøgsordningskontrakt fra 1. maj 1995 samt aktstykke nr. 266 af 18.  

 april 1995. Med lovforslaget gives mulighed for at bemyndige andre end  

 underordnede statslige myndigheder til at styre en statshavn.
Der skal som  

 hidtil ske forelæggelse for Finansudvalget med henblik på  

 bevillingsmæssig tilslutning.
Til stk. 2 Bestemmelsen omhandler nedsættelse af  

 havneråd.
Der er tale om en præcisering af gældende lovs  

 § 17, stk. 1, og der tilsigtes ikke en ændring i  

 havnerådenes funktion.
Havnerådene består typisk af 6 medlemmer.
Ud  

 over de 2 af vedkommende kommunalbestyrelse valgte medlemmer udpeges 1  

 repræsentant for det lokale erhvervsliv (i almindelighed  

 fiskerierhvervet), 1 medarbejderrepræsentant samt 2 medlemmer, der  

 repræsenterer Trafikministeriet.
Det foreslås præciseret, at ministeren  

 fastsætter havnerådets beføjelser.
Det sker i et  

 særligt forvaltningsreglement.
Til stk. 3 Statshavnene er ligestillede med de kommunale  

 selvstyrehavne for så vidt angår opgavevaretagelse, jf. § 9,  

 stk. 5, og bemærkninger hertil.
Til stk. 4 Ministeren har udnyttet bemyndigelsen i henhold til  

 aktstykke til ovennævnte forsøgsordning i Esbjerg Trafikhavn,  

 hvorefter styrelsen for Esbjerg Trafikhavn inden for rammerne af  

 forpligtelserne i forsøgsordningskontrakten selv fastsætter sine  

 takster.
Der er tale om en videreførsel af den ordning, som blev  

 indført med ændring til trafikhavneloven ved lov nr. 234 af 4.  

 april 1995.
Begrebet »takster« omfatter i statshavnene skibsafgifter  

 (herunder passagerafgifter), vareafgifter (herunder personbilafgifter),  

 areallejeafgifter o.lign.
Disse takster opkræves som i andre havne som  

 betaling for benyttelse af havnefaciliteterne.
Til stk. 5 Bestemmelsen er ny og skal kunne anvendes i forbindelse  

 med eventuel overdragelse af statens ejerskab af statshavnene til  

 lokalsamfundene.
Da mange af statshavnene er anlagt ved anlægslove,  

 findes det nødvendigt med en sådan bestemmelse i loven.
Da  

 statshavnene er mangeartede og befinder sig i forskellige situationer, er  

 bestemmelsen udformet bredt for at åbne for flere muligheder, og der er  

 således herved ikke taget stilling til, hvorledes den enkelte statshavn  

 fremover skal styres.
Dette beror på forhandlinger om den enkelte havn.  

 Resultatet af forhandlingerne vil blive forelagt de bevilligende myndigheder  

 til godkendelse Til § 8 Bestemmelsen tager udgangspunkt i den organisationsform,  

 som gælder i dag for kommunalt ejede havne, hvorefter havnen er en del  

 af den almindelige kommunale forvaltning og drives i overensstemmelse med de  

 regler, der gælder herom i den kommunale styrelseslov.  

 Trafikministerens beføjelser efter gældende lovs § 13,  

 stk. 1, til at godkende overgang fra kommunalt styret havn til kommunal  

 havn erstattes af lovregler for, hvornår en havn kan og skal  

 overgå til denne organisationsform, jf. § 9, stk. 10 og  

 11.
Til stk. 1 Det forudsættes, at denne organisationsform i  

 hovedsagen anvendes af havne, som ikke er i en egentlig konkurrencesituation  

 om at tiltrække gods i forhold til andre havne.
 Det er kommunalbestyrelsen, som har ansvaret for at  

 forvalte de offentlige ressourcer og værdier, herunder at finde  

 anvendelse for havnens arealer, anlæg m.v.
Til stk. 2 Havnen skal alene kunne varetage infrastrukturelle opgaver  

 som led i kommunens almindelige opgavevaretagelse, primært som  

 offentligt anlæg og service til brug for borgernes aktiviteter,  

 herunder færger og godstrafik i mindre omfang, fiskeri samt  

 fritidsaktiviteter med tilknytning til havne.
Som hidtil forudsættes der opkrævet takster  

 for havnens ydelser.
Kravet om, at indtægter mindst skal dække  

 udgifter i kommunale selvstyrehavne, jf. § 9, stk. 7, gælder  

 ikke for kommunale havne.
Havnen indgår som en integreret del af  

 kommunens økonomi, hvilket indebærer, at kommunen kan afholde  

 udgifter til havnens drift og anlæg.
Til stk. 3 Bestemmelsen skal ses som en pendant til § 9,  

 stk. 10. Det forventes, at der primært vil være tale om  

 omdannelse til en kommunal selvstyrehavn.
Til § 9 Bestemmelsen tager udgangspunkt i den organisationsform,  

 der i dag kendes som den kommunalt styrede trafikhavn.
 Lovforslaget indebærer dog visse justeringer, jf.  

 stk. 2-4, der først og fremmest sigter mod øget  

 konkurrencedygtighed gennem større forretningsorientering af  

 havnevirksomheden.
Til stk. 1 Kommunalbestyrelsen har det overordnede ansvar for  

 havnen.
Til stk. 2 Som noget nyt foreslås, at kommunalbestyrelsen  

 får fuld frihed til at sammensætte havnens ledelse.
Den kommunale  

 styrelseslovs § 19, stk. 2, hvorefter flertallet af havneudvalgets  

 medlemmer skal være kommunalbestyrelsesmedlemmer, ophæves, jf.  

 lovforslagets § 24. Der vil således kunne vælges flere  

 erhvervsrepræsentanter m.v., end der er mulighed for efter  

 gældende lovgivning.
Der vil endvidere kunne vælges  

 medarbejderrepræsentanter.
 Kommunalbestyrelsen kan dog også vælge at  

 sammensætte havnebestyrelsen som det hidtidige havneudvalg.
Til stk. 3 Kommunalbestyrelsen godkender vedtægter, regnskab,  

 optagelse af nye lån og ansættelse eller afskedigelse af  

 havnechef efter indstilling fra havnebestyrelsen.
Disse beføjelser vil  

 ikke kunne delegeres til havnebestyrelsen.
Derudover er det op til kommunalbestyrelsen at  

 fastlægge omfanget af selvstyret.
Den skal således beslutte, om  

 den ønsker at delegere godkendelse af f.eks. større  

 investeringsplaner, køb og salg af fast ejendom etc.
 Kommunalbestyrelsen kan til enhver tid tilbagekalde  

 delegationen.
Til stk. 4 Svarende til § 8, stk. 1, 2. pkt., i den gældende  

 lov om trafikhavne m.v. præciseres det i 1. pkt., at det påhviler  

 kommunalbestyrelsen og havnebestyrelsen at varetage havnens interesser.
Bestemmelsen i 2. pkt. om havnebestyrelsens ansvar over  

 for kommunalbestyrelsen er medtaget for at præcisere, at  

 havnebestyrelsen selvstændigt skal varetage hvervet.
Bestemmelsen  

 udgør ikke i sig selv et ansvarsgrundlag.
Til stk. 5 Havnen skal som hovedregel ikke kunne udføre  

 operatørvirksomhed som f.eks. stevedore-,  

 terminaloperatørvirksomhed m.v.
Der sker bortfald af den hidtidige  

 adgang for kommunalt styrede havne til at udføre f.eks.  

 stevedorevirksomhed i selskabsform i samarbejde med private virksomheder og  

 uden bestemmende indflydelse.
 De få allerede meddelte tilladelser vil dog ikke  

 blive tilbagekaldt, ligesom havne, der i dag udfører skibsrelaterede  

 hjælpetjenester, herunder lodsning, bugsering og trosseføring,  

 fortsat vil kunne udføre disse tjenester, jf. § 20.
Havnen vil således ikke selv kunne engagere sig i  

 udførelse af f.eks. stevedorevirksomhed.
Men havnen kan - og vil  

 muligvis oftere, end det praktiseres i dag - have fordel af at indgå  

 forretningsmæssige aftaler, inklusive langtidskontrakter med  

 stevedorer, mæglere og andre operatører, med flere af havnens  

 virksomheder.
Aftalerne skal gensidigt forpligte parterne til hver for sin  

 del (dvs. forretningsområde, regning og risiko) at levere drift og  

 anlæg (eller at aftage ydelser), som i henseende til priser,  

 faciliteter, serviceniveau, tilgængelighed m.v. bidrager til at  

 øge havnens samlede konkurrenceevne og dermed tjener alle parters  

 interesse.
Det ligger heri, at parterne skal have frihed til ud fra hver  

 deres forretningsmæssige vurdering at skønne, hvorvidt et  

 sådant samarbejde kan etableres.
 Hvis havnen ønsker at konkurrere med private  

 virksomheder, sker det bedst i aktieselskabsform, da der så er ens  

 privatretlige vilkår.
Til stk. 6 Det forventes, at der kun i særlige tilfælde  

 vil blive givet en sådan tilladelse.
Ministeren vil i forbindelse med  

 meddelelse af en tilladelse lægge vægt på, om havnen kan  

 sandsynliggøre, at den havnerelaterede operatørvirksomhed,  

 herunder især stevedorevirksomhed, ikke fungerer tilfredsstillende i  

 privat regi, og om havnen har forsøgt at tiltrække private  

 operatører og indgået forretningsmæssige aftaler med  

 disse, jf. bemærkningerne til stk. 5 samt de almindelige  

 bemærkninger, pkt. 3. Alene i de tilfælde vil havnen kunne  

 påregne at få en tilladelse til selv eller i samarbejde  

 (samarbejdsaftaler) med private virksomheder at udføre sådanne  

 aktiviteter.
 Såfremt en sådan tilladelse gives,  

 forudsættes det, at der etableres en selvstændig regnskabs- eller  

 opgørelsespligt, således at eksempelvis krydssubsidiering  

 undgås, og der skabes gennemsigtighed for brugerne.
Omvendt bør havnen lade private operatører  

 overtage sådanne skibsrelaterede hjælpetjenester (f.eks.  

 trosseføring og andre operatøropgaver), som havnen i dag  

 udfører, jf. § 20, stk. 2, i det omfang dette samlet set kan  

 bidrage til at fremme effektiviteten i havnen.
Det kan således f.eks.  

 overvejes at overlade disse opgaver til private operatører ved  

 ejerskifte eller udskiftning af aktiver.
Til stk. 7 Bestemmelsen præciserer formålet med og  

 indholdet af havnens økonomiske selvstyre.
Hvis kommunalbestyrelsen vælger selvstyremodellen,  

 forudsættes havnen tildelt passende frihedsgrader til at fungere  

 på et forretningsmæssigt grundlag.
Havnens ledelse  

 (havnebestyrelse og havnechef) skal selv i vidt omfang kunne disponere over  

 havnens anlægs- og driftsmidler til formål, som særlig  

 tjener havnens interesser, fastsætte takster og lægge  

 budgetter.
Om formål, som særlig tjener havnens  

 interesser, har hidtidig praksis fastlagt, at en havn ikke må anvende  

 midler til rekreative formål, herunder lystbådeanlæg.
En  

 havn må endvidere ikke anvende midler til rederivirksomhed, herunder  

 deltagelse i et driftsselskab.
Denne praksis ønskes ikke ændret.  

 Derimod vil tidligere spinkel praksis gående ud på, at en havn  

 kan deltage i et aktieselskab, som driver stevedorevirksomhed, ikke blive  

 videreført i denne organisationsmodel.
Såfremt havnen  

 ønsker at udføre denne aktivitet, vil det være naturligt,  

 om den overgår til et helt eller delvist kommunalt ejet aktieselskab  

 eller en privat havn, jf. dog § 20, stk. 1.
Den gældende lovs forudsætning om, at havnens  

 økonomi skal være adskilt fra kommunens, opretholdes.
Da havnen  

 er forankret i kommunen, vil kommunen dog som hidtil hæfte for  

 lån, som havnen ikke måtte kunne tilbagebetale.
 Havnen skal være selvfinansierende over tid og  

 således i det mindste hvile i sig selv.
Havnen afskæres ikke fra at opnå et overskud  

 inden for konkurrencelovgivningens almindelige regler mod uberettiget  

 overdækning (hidtil trafikhavneloven § 4, stk. 1). En gunstig  

 økonomisk stilling for en havn bør som hidtil komme havnens  

 brugere til gode gennem lavere takster, infrastrukturudbygning m.v.
Forslaget  

 indebærer ikke en videreførelse af gældende lovs  

 § 13, stk. 2, om, at hvis en havns formue væsentligt  

 overstiger det beløb, som havnen må forventes at få  

 anvendelse for i overskuelig fremtid, kan trafikministeren tillade, at en del  

 af formuen kan anvendes til fremme af lokale tiltag, fortrinsvis med  

 tilknytning til havnen og dens virksomheder.
Hvis en havn måtte  

 oparbejde en sådan væsentlig formue, ville det være  

 naturligt, at den overgik til et helt eller delvist kommunalt ejet  

 aktieselskab eller en privatretlig organiseret havn.
Til stk. 8 Som noget nyt foreslås det, at der skal udarbejdes  

 resultat og balance efter reglerne i årsregnskabsloven, samt at  

 regnskabsaflæggelse i øvrigt skal foregå efter  

 principperne i årsregnskabsloven.
 Bestemmelsen medfører, at trafikministeren ikke  

 længere skal have indsendt regnskaber og heller ikke skal godkende  

 tilskud, lån eller garanti for lån til kapacitetsudvidelser.  

 Kompetence og ansvar er herefter samlet hos kommunalbestyrelsen.
Til stk. 9 Efter den kommunale styrelseslov § 16 a, stk. 2, om  

 vederlæggelse af ikke-kommunalbestyrelsesmedlemmer i det i  

 medfør § 19, stk. 2, i styrelsesloven nedsatte havneudvalg til  

 varetagelse af den umiddelbare forvaltning i kommunalt styrede trafikhavne,  

 ydes der de pågældende diæter, erstatning for dokumenteret  

 tabt arbejdsfortjeneste og udgiftsgodtgørelse efter de almindelige  

 regler for kommunale hverv.
Kommunalbestyrelsesmedlemmer med sæde i  

 havneudvalget har derimod efter gældende lovgivning adgang til at  

 opnå udvalgsvederlag for dette hverv på linie med medlemskab af  

 andre stående udvalg under kommunalbestyrelsen.
Efter forslaget  

 får havnebestyrelsen imidlertid ikke status af et stående udvalg,  

 og denne form for vederlæggelse kan derfor ikke videreføres.
Det foreslås, at der gives trafikministeren  

 bemyndigelse til i en bekendtgørelse at fastsætte en ny  

 vederlagsordning for medlemmerne af havnebestyrelsen.
Det forudsættes,  

 at der bliver tale om en vederlæggelse, som er ens for  

 kommunalbestyrelsesmedlemmer og ikke-kommunalbestyrelsesmedlemmer, og som  

 baseres på det nuværende niveau.
Der vil blive givet de kommunale  

 parter adgang til at udtale sig om den fremtidige ordning.
 Udgifterne til vederlæggelse af medlemmerne af  

 havneudvalget afholdes efter de gældende regler af kommunen på  

 linie med udgifterne til vederlæggelse af andre udvalg under  

 kommunalbestyrelsen.
 Det foreslås, at udgifterne til vederlag m.v. til  

 medlemmerne af havnebestyrelsen, herunder formanden, afholdes af  

 havnekassen.
Til stk. 10 Det er sigtet fremover at gøre det lettere for  

 havne, som ikke kan drives som havne i egentlig konkurrence - i tide og uden  

 for mange fejlinvesteringer - at overgå til at blive en kommunal havn  

 for dermed at udfylde en mere nuanceret rolle i lokalsamfundet.
Havnen skal  

 således ikke nødvendigvis alene opfylde havneformål,  

 f.eks. kunne havnen - inden for planlovgivningens rammer - tænkes  

 omdannet til rekreativt område med lystbådehavn, boliger el.  

 lign.
Til stk. 11 Revisor for en kommunal selvstyrehavn skal kontrollere, om  

 den pågældende havn har haft et samlet (kumuleret) negativt  

 driftsresultat efter renter, men før afskrivninger i 3 år.  

 Driftsresultatet er negativt, såfremt driftsindtægter med fradrag  

 af driftsudgifter og nettorenteudgifter giver et negativt resultat.  

 3-års-perioden løber fra lovens ikrafttræden, jf.  

 § 22, stk. 4, og omfatter således ikke negativt  

 driftsresultat i år før lovens ikrafttræden.
Revisionen  

 skal give en anmærkning herom i regnskabet, som godkendes af  

 kommunalbestyrelsen, jf. § 9, stk. 3. Det er herefter  

 kommunalbestyrelsens ansvar at foranledige, at havnen overgår til  

 kommunal havn, hvis de i stk. 11 nævnte betingelser  

 foreligger.
En kommunalbestyrelse kan dog vælge efter  

 trafikministerens godkendelse at dække en havns negative driftsresultat  

 ved en gældssanering og dermed undgå at skulle overgå til  

 en kommunal havn, hvis dette ud fra en samlet vurdering ikke findes  

 formålstjenligt for havnen.
Det forudsættes, at en eventuel  

 dækning af et negativt driftsresultat bliver af  

 éngangskarakter.
Til § 10 Til stk. 1 Bestemmelsen tager udgangspunkt i de generelle  

 privatretlige regler om aktieselskaber.
Det nævnes i bestemmelsen, at  

 selskabet er en erhvervsdrivende virksomhed.
Herved tilkendegives, at havnens  

 formål er at drive virksomhed med overskud.
 Sigtet med at sidestille helt kommunalt ejede  

 aktieselskaber, der driver havnevirksomhed, med statslige aktieselskaber er  

 at sikre åbenhed om bl.a. regnskabsaflæggelse, ejerforhold,  

 vedtægter og generalforsamling.
 Sigtet er, at havnen etableres på et  

 økonomisk bæredygtigt grundlag og med vægt på  

 erhvervserfaring og kompetence i ledelsen (bestyrelse og havnechef).
 Havnen får fuld frihed til at optimere sin profil,  

 indgå strategiske partnerskaber (herunder i nye selskabsdannelser) og  

 træffe de nødvendige langsigtede dispositioner, som kan  

 tiltrække investorer eller overbevise långivere om havnens  

 fremtidige indtjeningsevne, og som derfor er villig til at bidrage med  

 kapital samt forretningsmæssig ekspertise og risikovurdering.
 Kommunens risiko begrænses til den indskudte kapital  

 (primært havneanlægsværdien), mens indtjeningen efter skat  

 tilfalder aktionærerne i form af udbytte og værdistigning  

 på aktierne.
 Det kommunale engagement kan på sigt afvikles gennem  

 aktiesalg, formentlig ofte efter en salgsmodningsperiode, hvori havnen  

 dokumenterer sin levedygtighed på forretningsmæssige  

 vilkår.
Til stk. 2 Det forudsættes, at kommuner alene kan etablere og  

 eje havneaktieselskaber med det formål at videreudvikle og drive havne  

 beliggende i de pågældende kommuner.
 Kommunalbestyrelsen kan vælge, om den vil etablere  

 aktieselskabet alene eller sammen med andre interessenter, herunder ved  

 fusion med eksisterende operatørvirksomheder på havnen, og om  

 den efterfølgende helt eller delvis vil frasælge aktierne eller  

 udvide aktiekapitalen.
Omdannelsen af havnen til et havneaktieselskab sker ved at  

 foretage apportindskud af havneanlæg m.v., efter at en nærmere  

 vurdering af den forventede markedsværdi er foretaget.
Det  

 forudsættes, at et apportindskud omfatter et samlet indskud af alt,  

 hvad havnen ejer for at undgå handel med enkelte afsnit af en havn.
Med omdannelse af en kommunalt styret havn til et  

 havneaktieselskab bliver udskillelsen fra den kommunale økonomi endnu  

 klarere, end tilfældet er med en selvstyrehavn, ikke mindst fordi  

 kommunen ikke hæfter for havnens nye lån.
Der er heller ikke  

 adgang til, at en kommune kan yde tilskud eller anden form for  

 økonomisk støtte til et kommunalt havneaktieselskab.
Kommunalbestyrelsen kan eventuelt sikre sine interesser  

 ved at betinge sig forkøbsret ved frasalg af arealer.
Omvendt sikres  

 havnen og dens brugere ved, at der først kan udbetales udbytte m.v.  

 til aktionærerne, efter at der er foretaget rimelige hensættelser  

 til vedligeholdelse og nyanlæg.
De nærmere bestemmelser herom  

 fastsættes i selskabets vedtægter ved stiftelsen.
Til stk. 3 Havneaktieselskabet forudsættes at opretholde  

 havnedriften med modtagepligt og almindelig godshåndtering i det  

 omfang, kapaciteten tillader.
Havnen vil kunne udføre al havne- og  

 havnerelateret virksomhed både som infrastruktur- og  

 suprastrukturudbyder som i den kommunale selvstyrehavn og om  

 forretningsmæssigt fordelagtigt også som operatør af  

 suprastrukturen.
Ved havnerelateret virksomhed forstås f.eks.  

 stevedorevirksomhed og transportcenteraktiviteter, men ikke f.eks.  

 rederivirksomhed, vognmandsvirksomhed, mæglervirksomhed eller  

 containerproduktion.
Begrebet havnerelateret virksomhed må ikke  

 forveksles med »havnens  formål« i selskabsskattelovens § 3, stk. 1,  

 nr. 4, hvor der foretages en meget snæver afgrænsning af  

 ligningsmyndighederne.
 Det er ikke hensigten med forslaget, at der skal gives  

 kommuner adgang til gennem et havneaktieselskab at drive almindelig  

 erhvervsvirksomhed. Ønsker et kommunalt havneaktieselskab derfor  

 direkte eller indirekte, f.eks. via datterselskab, at gå ud over det  

 havnerelaterede forretningsområde, skal kommunen afhænde hele sin  

 aktiekapital, hvad der i alle tilfælde vil være en naturlig  

 konsekvens af overgang til fuld markedsstyring.
 Klager over, at et kommunalt havneaktieselskab varetager  

 opgaver, som går ud over det havnerelaterede område,  

 afgøres af trafikministeren, jf. § 17, stk. 4.
Til § 11 En privatretligt organiseret havn omfatter andre  

 aktieselskaber end de i § 6, stk. 1, nr. 4, nævnte, herunder  

 de selskaber, staten ejer.
Helt eller delvist kommunaltejede  

 havneaktieselskaber er kategoriseret for sig, fordi de har et mere  

 begrænset forretningsområde end havne i § 6, stk. 1,  

 nr. 5. Herudover omfatter bestemmelsen andre privatretligt organiserede havne  

 som f.eks. interessentskaber eller enkeltmandsvirksomheder.
 Havnen er ikke i medfør af denne lov  

 begrænset i sit forretningsområde og kan således drive  

 f.eks. rederivirksomhed, vognmandsvirksomhed, mæglervirksomhed eller  

 containerproduktion.
 For så vidt angår havne, hvis  

 anvendelsesområde er begrænset, henvises til § 21.
Til § 12 Såfremt en statshavn omdannes til et statsligt  

 aktieselskab, bevarer statstjenestemændene deres hidtidige  

 ansættelsesmæssige status som statstjenestemænd.
Til stk. 1 De pågældende statstjenestemænd er  

 forpligtet til fortsat at gøre tjeneste ved de pågældende  

 havne, og de har under denne tjeneste som hidtil pligt til at tåle  

 forandringer i stillingen, jf. herved tjenestemandslovens § 12.  

 Udlån af en tjenestemand til det aktieselskab, der overtager den havn,  

 hvori den pågældende tjenestemand gør tjeneste på  

 omdannelsestidspunktet, indebærer ikke i sig selv forflyttelse.
Videre avancement for udlånte tjenestemænd  

 forudsætter, at de overgår til ansættelse i selskabet.
Der  

 kan dog ske generelle og gruppevise omklassificeringer, oprykninger i  

 automatisk lønforløb samt avancementer, som er naturlige for de  

 pågældende medarbejdergrupper, samtidig med, at de  

 pågældende opretholder deres ansættelsesmæssige  

 status som tjenestemænd.
Bestemmelserne i § 12 svarer til de  

 personalemæssige bestemmelser i tidligere gennemførte love om  

 omdannelse af statsinstitutioner til aktieselskaber.
Bestemmelserne  

 indebærer, at de på havnen tjenestegørende  

 statstjenestemænd ikke vil have krav på  

 ventepenge/rådighedsløn eller pension som følge af, at  

 havnen omdannes til et statsligt aktieselskab.
 Til stk. 2.
 Ved omdannelse af en havn skal det statslige aktieselskab  

 ved overtagelsen af havnen fremkomme med tilbud til de enkelte  

 tjenestemænd om overgang til ansættelse i havnevirksomheden.
 Tilbuddet vil, såfremt de berørte parter ikke  

 aftaler andet, omfatte bibeholdelse af retten til pension efter  

 tjenestemandslovgivningen samt opretholdelse af følgende løn-  

 og ansættelsesvilkår:
 -	Ansatte bevarer retten til ventepenge/rådighedsløn, jf.  

 reglerne i tjenestemandslovens § 32, og i tilknytning hertil også  

 tjenestemandens pligter som anført i tjenestemandslovens § 12,  

 herunder at de pågældende ikke kan omfattes af kollektive  

 konflikter.
 -	Ansatte vil med hensyn til pligter og disciplinære forhold  

 blive omfattet af reglerne i tjenestemandslovens §§ 10-12 samt  

 §§ 20-24. Kollektiv overtrædelse af § 10 behandles af  

 Tjenestemandsretten i medfør af tjenestemandslovens § 53,  

 stk. 5. I det omfang, Tjenestemandsretten ikke er kompetent hertil,  

 behandles sådanne sager i en særlig voldgift, der  

 sammensættes og fungerer efter samme principper som  

 Tjenestemandsretten.
 -	Adgang til lønforskrivning, jf. tjenestemandslovens § 57,  

 hvorefter tjenestemænd kan give transport på løn til  

 låneinstitutter, følger de til enhver tid gældende  

 regler.
 Muligheden for at overgå til selskabet med  

 ovennævnte vilkår gælder i en periode på 2 år  

 fra selskabets overtagelse af den pågældende havn.
 Selskabet afholder, jf. ovenfor, ud over udgifter til  

 løn til de tjenestemænd, der overgår til ansættelse  

 i selskabet, også udgifter til eventuel  

 rådighedsløn/ventepenge for disse medarbejdere.
 Accept af dette tilbud vil indebære, at den  

 pågældende herefter med det efter tjenestemandsloven  

 gældende varsel bringer sin ansættelse som tjenestemand til  

 ophør og indtræder i ansættelsesforhold til det statslige  

 aktieselskab, der herefter ejer havnen.
 Indtil et sådant ansættelsestilbud måtte  

 være accepteret og tjenestemandsansættelsen bragt til  

 ophør, eller hvis ansættelsestilbuddet ikke accepteres,  

 opretholder de pågældende deres ansættelsesforhold til  

 staten, og staten udbetaler i tiden fra overdragelse af havnen fortsat  

 løn m.v. og afholder pension til de pågældende i  

 overensstemmelse med reglerne i tjenestemandslovgivningen.
 Til stk. 3.
De statstjenestemænd, der ikke accepterer  

 ansættelsestilbuddet inden for perioden på 2 år, forbliver  

 udlånt til selskabet.
Ved eventuel senere overgang til ansættelse  

 i selskabet vil ansættelse ske på almindelige  

 overenskomst-/kontraktsvilkår.
 Til stk. 4.
 Det statslige aktieselskab, der overtager driften af  

 havnen, refunderer staten de lønninger m.v., der udbetales i henhold  

 til bestemmelserne, og indbetaler løbende pensionsbidrag til staten.  

 Pensionsbidraget fastsættes af finansministeren ud fra en  

 aktuarmæssig beregning.
 Selskabet skal ligeledes refundere den  

 rådighedsløn, som tjenestemænd vil have krav på i  

 tilfælde af afskedigelse i forbindelse med en indskrænkning eller  

 fuldstændig nedlæggelse af havnedriften, såfremt staten  

 ikke kan anvise de pågældende anden passende stilling.
 For overenskomstansatte og kontraktsansatte medarbejdere  

 samt ansatte på tjenestemandslignende vilkår i de  

 pågældende havne vil bestemmelserne i lov nr. 111 af 21. marts  

 1979 om lønmodtageres retsstilling ved virksomhedsoverdragelse finde  

 umiddelbar anvendelse.
Hvis staten senere måtte ønske at sælge  

 aktier til private i et havneaktieselskab, hvortil der er udlånt  

 statstjenestemænd, vil der kunne blive tale om forflyttelse i  

 tjenestemandslovgivningens forstand med den virkning, at  

 tjenestemændenes forpligtelse til at lade sig udlåne bortfalder,  

 hvorved tjenestemændenes særlige rettigheder afhængigt af  

 den konkrete situation kan blive udløst.
Da der kan være tale om  

 forskellige havne, hvor der i dag er ansat tjenestemænd, er det  

 vanskeligt i dag at forudse alle disse situationer, hvorfor der i givet fald  

 konkret skal søges den mest hensigtsmæssige løsning.  

 Denne vil blive beskrevet, når den fornødne  

 bevillingsmæssige hjemmel indhentes.
Til § 13 Bestemmelserne i § 13 svarer i princippet til de  

 personalemæssige bestemmelser i tidligere gennemførte love om  

 opgaveomlægninger mellem staten og amts- eller primærkommuner.  

 Bestemmelserne indebærer, at de på havnen tjenestegørende  

 statstjenestemænd ikke vil have krav på  

 ventepenge/rådighedsløn eller pension som følge af, at  

 havnen overdrages til en kommune, et kommunalt fællesskab eller et  

 kommunalt aktieselskab.
 Ved en kommunes eller et kommunalt fællesskabs  

 overtagelse af driften af en statshavn skal kommunen eller det kommunale  

 fællesskab fremkomme med tilbud til de enkelte tjenestemænd om  

 overgang til ansættelse i kommunen, jf. § 12, stk. 2 med  

 tilhørende bemærkninger, eller som kommunale  

 tjenestemænd.
 Hvor en eller flere kommuner ønsker at omdanne en  

 eller flere havne til et aktieselskab, kan der opstå tilsvarende  

 situationer som beskrevet i bemærkningerne til § 12, stk. 4,  

 hvor også de kommunale tjenestemænds særlige rettigheder  

 kan blive udløst.
Omdannes en tidligere statshavn, der er overgået til  

 kommunal havn eller kommunal selvstyrehavn, efterfølgende til et  

 kommunalt aktieselskab, må de eventuelle tilbageværende  

 udlånte statstjenestemænd tåle denne omdannelse efter  

 tilsvarende regler, som ville gælde, hvis havnen umiddelbart var blevet  

 etableret som et kommunalt aktieselskab.
For så vidt angår  

 retsstillingen for de kommunale tjenestemænd i denne situation henvises  

 til de almindelige bemærkninger pkt. 3.
Til § 14 Til stk. 1 Bestemmelsen indebærer, at i de tilfælde, hvor  

 et aktieselskab overtager driften af en havn, skal der ske valg af  

 medarbejderepræsentanter til bestyrelsen inden 4 måneder efter  

 omdannelsen, såfremt der i havnen er ansat mere end 35 medarbejdere,  

 jf. aktieselskabsloven § 49, stk. 2, 2. pkt. 3 års fristen i  

 bestemmelsen finder ikke anvendelse.
 Til stk. 2.
De tjenestemænd, der er omfattet af §§ 12 og  

 13, har på lige fod med selskabets medarbejdere ret til at vælge  

 medarbejderrepræsentanter til et aktieselskabs bestyrelse og er  

 på tilsvarende måde valgbare til bestyrelsen.
Tilsvarende  

 gælder for kommunale tjenestemænd, som kommunen udlåner til  

 et aktieselskab.
Til § 15 Efter § 14, stk. 1, i trafikhavneloven kan  

 trafikministeren efter forhandling med vedkommende havnebestyrelse  

 udfærdige et ordensreglement for en havn.
Der tilsigtes med den  

 foreslåede bestemmelse ingen ændring heri.
En havns ordensreglement består af en individuel  

 del, hvori vedkommende havns område (land- og søområde)  

 kort beskrives.
Heri er der fastsat regler for sejlads dels med henvisning  

 til de af Søfartsstyrelsen fastsatte regler for sejlads m.m. i visse  

 farvande, dels til særlige for vedkommende havn fastsatte bestemmelser,  

 som fraviger de almindelige søvejsregler.
Endvidere er der i  

 reglementet fastsat ordensbestemmelser, idet der i samtlige reglementer  

 henvises til det af trafikministeren udfærdigede  

 standardordensreglement, jf.
Trafikministeriets bekendtgørelse nr. 355  

 af 12. maj 1997 om standardreglement for overholdelse af orden i danske  

 havne.
 Der henvises til den foreslåede overgangsregel i  

 § 19, stk. 3, hvorefter såvel de for de enkelte havne  

 gældende ordensreglementer som standardordensreglementet forbliver i  

 kraft, indtil de måtte blive afløst af forskrifter udstedt i  

 medfør af denne lov.
 Trafikministeren udfærdiger »Standardordensreglement  

 for overholdelse af orden i danske havne«.
Til § 16 Bestemmelsen svarer i alt væsentligt til  

 formuleringen i lov nr. 294 af 28. april 1997 om ændring af lov om  

 trafikhavne m.v. (Nævnsbehandling af sager vedrørende  

 anløbsplads). Da lovens anvendelsesområde er udvidet til  

 også at omfatte havne, der anvendes til landinger af fisk, er det  

 fundet naturligt at udvide nævnet med et medlem med fiskerimæssig  

 ekspertise Til § 17 I henhold til § 6 i den gældende lov om  

 trafikhavne kan der indgives klage til trafikministeren over forvaltningen af  

 en trafikhavn, uanset klagens emne og havnens organisationsform.
 Efter Trafikministeriets opfattelse er der ikke grundlag  

 for at videreføre en så vidtgående klageadgang, hvilket  

 også skal ses i lyset af, at der med lovforslaget tillægges  

 kommunalbestyrelsen en større kompetence, og at der lægges op  

 til en større anvendelse af privatretlige organisationsformer.
 Den foreslåede bestemmelse om klageadgang er derfor  

 opdelt efter, hvilken organisationsform havnen bliver drevet i.
Klager vedrørende forvaltningen af en statshavn kan  

 efter stk. 1 indbringes for trafikministeren.
Der ændres ikke  

 herved i den eksisterende klageadgang.
Med stk. 2 foreslås det, at klager over  

 forvaltningen af kommunale selvstyrehavne skal indbringes for  

 kommunalbestyrelsen.
Klageadgangen er ikke undergivet nogen  

 begrænsninger.
Det påhviler således kommunalbestyrelsen at  

 påse, at havnebestyrelsen og havnens daglige ledelse overholder  

 lovgivningen.
Efter stk. 3 kan kommunalbestyrelsens  

 afgørelser indbringes for trafikministeren for så vidt  

 angår forhold omfattet af denne lov.
Adgangen til at indbringe  

 kommunalbestyrelsens afgørelser omfatter såvel afgørelser  

 efter stk. 2 som andre beslutninger vedrørende en kommunal  

 selvstyrehavns eller en kommunal havns forhold.
Andre klager  

 vedrørende lovligheden af kommunalbestyrelsens afgørelser om  

 havnens forhold kan indbringes for en eventuel særlig klagemyndighed,  

 f.eks.
Naturklagenævnet, eller for det almindelige kommunale  

 tilsyn.
Med stk. 4 tillægges der derudover  

 trafikministeren en adgang til at afgøre andre spørgsmål  

 om forhold omfattet af denne lov.
Klager vedrørende et kommunalt ejet  

 aktieselskabs eller en privat havns overholdelse af denne lov kan  

 således indbringes for ministeren i medfør af denne  

 bestemmelse.
Spørgsmål vedrørende  

 takstfastsættelsen i en havn, jf. gældende lovs § 4,  

 stk. 1 og 2, skal ikke længere indbringes for trafikministeren,  

 men for Konkurrencestyrelsen.
Der henvises til pkt. 4 i de almindelige  

 bemærkninger.
 Der kan ikke klages til trafikministeren over forhold, der  

 er omfattet af Havneklagenævnets kompetence, jf. § 16.
Til § 18 Bestemmelsen er en videreførelse af de relevante  

 bestemmelser i § 18 i gældende lov.
Til § 19 Til stk. 1 Loven foreslås at træde i kraft den 1. januar  

 2000.
Til stk. 2 Lov nr. 316 af 16. maj 1990 om trafikhavne m.v.  

 ophæves, samtidig med at denne lov træder i kraft.
 Bortfald af begrænsning af en privat havns  

 anvendelsesområde sker den 1. januar 2004, jf. § 21,  

 stk. 2.
 Bortfald af krav om »særlig grund« i forbindelse med  

 tilladelse til anlæg af ny havn sker først den 1. januar 2002,  

 jf. stk. 4.
Til stk. 3 De i henhold til de hidtil gældende regler for de  

 enkelte havne fastsatte ordensreglementer forbliver i kraft, indtil nye  

 reglementer måtte blive udfærdiget.
 Tilsvarende gælder Trafikministeriets  

 bekendtgørelse nr. 355 af 12. maj 1997 om standardreglement for  

 overholdelse af orden i danske havne.
 Endvidere forbliver de for de enkelte statshavne fastsatte  

 forvaltningsreglementer i kraft, indtil nye reglementer måtte blive  

 udfærdiget.
Til stk. 4 Kravet om »særlig grund« i forbindelse med  

 tilladelse til anlæg af ny havn foreslås videreført indtil  

 den 1. januar 2002, jf. også bemærkningerne til § 2.
Til § 20 Tilladelser, som er meddelt en havn før denne lovs  

 ikrafttræden om adgang til, at havnen selv kan drive  

 stevedorevirksomhed, forbliver i kraft.
Endvidere må havne, som  

 allerede udfører skibsrelaterede hjælpetjenester,  

 fortsætte hermed, jf. dog bemærkningerne til § 9,  

 stk. 6.
Til § 21 Til stk. 1 Bestemmelserne omfatter alene havne, som i medfør  

 af tidligere lovgivning er tilladt anlagt med klausulering om begrænset  

 anvendelsesområde.
Der er således kun tale om et udsnit af de  

 privatretligt organiserede havne nævnt i § 6, nr. 5.
Offentligt styrede havne har hidtil været beskyttet  

 mod konkurrence fra havne omfattet af disse bestemmelser således, at  

 den almindelige godsomsætning har været forbeholdt offentligt  

 styrede havne.
Tilladelse til anlæg af en havn, jf. disse bestemmelser,  

 ved elværker, raffinaderier og visse andre erhvervsvirksomheder er  

 følgelig blevet betinget af, at anlægget kun benyttes til  

 formål, der vedrører virksomhedens anlæg og drift og  

 således ikke til almindelig godsomsætning.
Den beskyttelse af  

 offentligt styrede havne, der ligger heri, ophæves med dette lovforslag  

 efter en overgangsperiode på 4 år.
Til stk. 2 En havn, hvis anvendelsesområde er begrænset,  

 kan vælge, om den vil fortsætte som hidtil eller udvide sit  

 anvendelsesområde og dermed få modtagepligt, jf. § 5.  

 Også de havne, hvis anvendelsesområde er begrænset, vil  

 herefter kunne bidrage til fremme af søtransporten gennem bedre og  

 mere dækkende havnebetjening.
 Det påhviler havneejeren at sikre den  

 nødvendige finansiering af eventuel udbygning af tilstødende  

 infrastruktur.
Til stk. 3 Der er her indføjet en bestemmelse om, at hvis en  

 havn, hvis anvendelsesområde er begrænset, inden den 1. januar  

 2004 ønsker at udvide sit anvendelsesområde, kan  

 trafikministeren give tilladelse hertil, når væsentlige  

 traftikpolitiske hensyn måtte tilsige det.
Til stk. 4 Ved udvidelse af en havns anvendelsesområde  

 får havnen pligt til at modtage skibe i det omfang, pladsforholdene  

 tillader det.
Til § 22 Til stk. 1 Beslutningen om en havns organisationsform kan  

 træffes inden den 1. januar 2000, således at beslutningen kan  

 få virkning på dette tidspunkt.
Til stk. 2 Kommunalt styrede trafikhavne overgår til at  

 være kommunale selvstyrehavne, medmindre vedkommende kommunalbestyrelse  

 træffer beslutning om anden organisationsform.
Til stk. 3 Havnebestyrelsen vælges for kommunalbestyrelsens  

 funktionsperiode, jf. § 9, stk. 2. For den resterende del af  

 indeværende funktionsperiode frem til udgangen af 2001 kan  

 kommunalbestyrelsen beslutte at lade det efter de hidtil gældende  

 regler siddende havneudvalg fortsætte som havnebestyrelse, eller  

 kommunalbestyrelsen kan udpege en havnebestyrelse med en anden  

 sammensætning.
Til stk. 4 En kommunal selvstyrehavn skal overgå til at  

 være en kommunal havn, når den i 3 på hinanden  

 følgende år samlet har haft et negativt driftsresultat efter  

 renter, men før afskrivninger, jf. § 9, stk. 11. 3 års  

 perioden regnes tidligst fra 1. januar 2000.
Til § 23 Der er tale om en konsekvensrettelse.
Til § 24 Der er tale om konsekvensændringer som følge  

 af, at det foreslås, at reglerne om styring af kommunale selvstyrehavne  

 samles i lov om havne.
Den kommunale styrelseslovs bestemmelser om kommunalt  

 styrede trafikhavne foreslås derfor ophævet.
 Det foreslås dog i nr. 9, at den kommunale  

 styrelseslovs bestemmelse om det kommunale løntilsyn ændres  

 således, at løn- og ansættelsesvilkår for personale  

 ved kommunale selvstyrehavne bliver omfattet af Kommunernes  

 Lønningsnævns tilsyn, således som det hidtil har  

 været tilfældet for personalet ved kommunalt styrede  

 trafikhavne.
 Med hensyn til vederlæggelse af medlemmerne af  

 havnebestyrelsen henvises til bemærkningerne til lovforslagets  

 § 9, stk. 9.
Til § 25 Bestemmelsen indebærer, at de særlige regler  

 for sammensætning af Hanstholm Havneråd bortfalder, således  

 at havnen sidestilles med de øvrige statshavne, jf. forslagets  

 § 7, stk. 2.
Til § 26 Det foreslås, at loven ikke gælder for  

 Færøerne og Grønland.
