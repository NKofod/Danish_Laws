I.
Overenskomstens ikrafttrædelse, dens område og almindelige principper.
Den 30. januar 1962 er der mellem Danmark og Forbundsrepublikken Tyskland  

 afsluttet en overenskomst til undgåelse af dobbeltbeskatning og om gensidig  

 administrativ og retslig bistand vedrørende skatter af indkomst og formue  

 samt erhvervsskat (Gewerbesteuer) og ejendomsskatter, jfr.  

 udenrigsministeriets bekendtgørelse nr. 7 (Lovtid.
C) af 25. februar 1964.  

 Overenskomsten træder i forhold til Forbundsrepublikken Tyskland i stedet for  

 den hidtil gældende aftale af 16. december 1938 til gennemførelse af art. 1 i  

 den den 14. februar 1928 mellem Danmark og Det tyske Rige afsluttede  

 foreløbige overenskomst angående ophævelse af dobbeltbeskatning for så vidt  

 angår indkomst- og formuebeskatning, jfr. art. 29. Aftalen af 16. december  

 1938 har i henhold til finansministeriets bekendtgørelse nr. 246 af 27. maj  

 1948 været sat ud af kraft for skatteårene 1948-49 - 1951-52 og er ved  

 finansministeriets bekendtgørelse nr. 271 af 7. oktober 1953 alene på ny  

 trådt i kraft i forholdet til Forbundsrepublikken Tyskland.
Den nye  

 overenskomst indeholder ligesom den tidligere aftale en række bestemmelser,  

 der i tilfælde, hvor en skattepligtig ville blive udsat for dobbeltbeskatning  

 på grund af sammenstødende skattekrav fra dansk og tysk side, kan medføre  

 afvigelser fra skattelovgivningens almindelige regler med hensyn til  

 indkomst- og formuebeskatningen.
I forhold til den hidtil gældende ordning medfører overenskomsten  

 ændringer, særlig med hensyn til hvilke personer der omfattes af  

 overenskomsten, og med hensyn til beskatningsretten til aktieudbytte og  

 indkomst af personligt arbejde.
Endvidere indeholder overenskomsten i  

 modsætning til den tidligere bestemmelser om gensidig administrativ og  

 retslig bistand.
 Overenskomsten kommer i sin helhed for Danmarks vedkommende første gang  

 til anvendelse på skatteansættelserne for skatteåret 1958-59, jfr. art. 28  

 (3), således at aftalen af 16. december 1938 sidste gang finder anvendelse på  

 skatteansættelserne for skatteåret 1957-58. Bestemmelsen i art. 11 (3) finder  

 dog allerede anvendelse fra og med skatteåret 1955-56, jfr. nærmere nedenfor.
Overenskomsten finder uanset statsborgerforhold anvendelse på alle  

 skattepligtige, der er bosat i Danmark og/eller i Forbundsrepublikken  

 Tyskland, samt på aktieselskaber og andre sammenslutninger, der er bosat i en  

 af de to stater.
Det er således en forudsætning for overenskomstens  

 anvendelse, at den pågældende person eller det pågældende selskab opfylder  

 betingelserne for fuld skattepligt i mindst et af de to lande.
 For Danmarks vedkommende omfatter overenskomsten (jfr. art. 1) indkomst-  

 og formueskatten til staten, kommunal indkomstskat (herunder kirkeskat),  

 invalide- og folkepensionsbidraget, sømandsskatten og den særlige  

 indkomstskat.
 For Forbundsrepublikkens vedkommende finder overenskomsten anvendelse på  

 indkomstskatten, herunder lønskatten (Lohnsteuer), skatten på kapitalindkomst  

 (Kapitalertragsteuer) og skatten af bestyrelseshonorarer  

 (Aufsichtsratsteuer), selskabsskatten, formueskatten samt erhversskatten  

 (Gewerbesteuer). Derimod omfattes den tyske kirkeskat ikke af overenskomsten.  

 Ejendomsskatterne er - ligesom i den dansk-østrigske overenskomst - medtaget  

 i overenskomsten, men dette vil kun få praktisk betydning ved overenskomstens  

 praktisering i Forbundsrepublikken.
 I henhold til art. 1 (4) finder overenskomsten endvidere anvendelse på  

 fremtidige skatter af samme eller lignende art, som måtte blive udskrevet ved  

 siden af eller i stedet for de nævnte skatter.
Det anføres i art. 1 (5), at overenskomsten ikke finder anvendelse på  

 eengangsskatter af indkomst, formue eller formueforøgelse.
Den i henhold til  

 den tyske byrdeudligningslov udskrevne afgift (den såkaldte  

 "Lastenausgleich") omfattes således ikke af overenskomsten.
Dansk  

 og tysk omsætningsafgift omfattes ikke af overenskomsten, hvilket ej heller  

 er tilfældet for så vidt angår arve- og gaveskatter.
Der findes ingen  

 særaftaler mellem Danmark og Forbundsrepublikken om disse skatter.
 Der er ikke til overenskomsten knyttet nogen slutprotokol, men  

 definitioner m.v. er optaget i selve overenskomstens tekst, jfr. art. 2.
 Udtrykket "person" i overenskomsten omfatter ikke alene fysiske  

 personer, men også juridiske personer og personsammenslutninger og  

 formuemasser, der som sådanne beskattes som juridiske personer.
 Ved udtrykket "kompetente myndigheder" i overenskomsten forstås  

 for Danmarks vedkommende finansministeren og for Forbundsrepublikkens  

 vedkommende finansministeren (der Bundesminister der Finanzen), jfr. art. 2  

 (1) 6.
 Overenskomsten gælder ikke for Færøerne og Grønland, men kan i sin helhed  

 eller med ændringer ved noteveksling udvides til at gælde for disse områder,  

 såfremt der her udskrives skatter af samme eller lignende karakter som dem,  

 der omfattes af overenskomsten, jfr. art. 26. Overenskomsten finder  

 anvendelse på Land Berlin, jfr. art. 27.
Det land, der har givet afkald på sin beskatningsret, er efter  

 overenskomsten afskåret fra at beskatte den pågældende indkomst eller formue,  

 selv om der ikke pålignes skat i det til beskatning berettigede land.
Der kan  

 derfor ikke kræves dokumentation for stedfunden beskatning som betingelse for  

 at undlade beskatning.
Godtgør en dansk skatteyder således, at han har haft  

 en indkomst f.eks. af fast ejendom beliggende i Forbundsrepublikken, skal der  

 på dette grundlag gives nedslag i de danske skatter, jfr. i øvrigt nærmere  

 nedenfor om overenskomstens praktisering.
 Hvor det land, som har fået tillagt en beskatningsret, på grund af dets  

 interne lovgivning ikke kan gøre brug heraf, gøres der dog i visse tilfælde  

 undtagelse fra denne hovedregel, jfr. nærmere herom under omtalen af  

 bestemmelserne i art. 8 (4) om beskatningen af kunstnere og af  

 bestyrelseshonorarer, art. 9 (5) om beskatningsretten til arbejdsvederlag og  

 art. 10 (2) om tilfælde, hvor løn udbetales af offentlige myndigheder.
 De i overenskomsten indeholdte regler falder i øvrigt i tre hovedgrupper:
1. regler om undgåelse af dobbeltbeskatning (art.  

 2-21), 2. regler, der skal tilsikre ensartet skattemæssig  

 behandling af skatteyderne i de to lande (art. 24), og 3. regler om udveksling af oplysninger af skattemæssig  

 karakter og om gensidig bistand med hensyn til opkrævning af skatter m.v.  

 (art. 22 og 23).
 Reglerne til undgåelse af dobbeltbeskatning kan opdeles i 2 afsnit, dels  

 regler til løsning af den konflikt, der opstår, når en person eller et  

 selskab opfylder betingelserne for fuld skattepligt i begge de kontraherende  

 lande, og begge lande derfor med hjemmel i deres interne lovgivning gør krav  

 på at beskatte den pågældende af hele hans indkomst og formue uanset, hvorfra  

 indkomsten og formuen hidrører (art. 2 (1) 2, jfr. afsnit IIA nedenfor), og  

 dels regler til løsning af konflikten mellem den beskatningsret, der kan  

 tilkomme det land, hvorfra en indkomst hidrører, eller hvori en formue er  

 placeret (kildelandet), og det land, hvor den pågældende skatteyder er bosat  

 eller har hjemsted og derfor opfylder betingelserne for fuld skattepligt  

 (bopælslandet) (art. 3-18 incl., jfr. afsnit IIB nedenfor).
Begge sæt regler kan finde anvendelse i det samme konkrete tilfælde.  

 Opfylder en person betingelserne for fuld skattepligt i begge lande, må det  

 først efter de i art. 2 (1) 2 givne regler fastslås, hvilket af de to lande  

 der skal have ret til at beskatte den pågældende som der bosat.
Når dette er  

 afgjort, må det ved hjælp af reglerne i art. 3-18 incl. bestemmes, om  

 bopælslandet skal give afkald på at beskatte visse indkomster eller  

 formuedele.
 Som regel vil der dog kun blive tale om at anvende de sidstnævnte regler,  

 idet der formentlig kun forholdsvis sjældent vil opstå tilfælde, hvor  

 betingelserne for fuld skattepligt opfyldes i begge stater.
 Overenskomsten indeholder derimod ikke regler til løsning af den  

 dobbeltbeskatningskonflikt, der kan opstå, hvor en fysisk person eller et  

 selskab er begrænset skattepligtig i begge lande.
 For personer bosat i Danmark indeholder bestemmelsen i art. 19 (4) hjemmel  

 til at frafalde de danske skatter, der forholdsmæssigt falder på de  

 indkomster og formuedele, til hvilke Forbundsrepublikken i henhold til  

 overenskomstens bestemmelser har beskatningsret, jfr. nærmere nedenfor under  

 VIII.
 For så vidt angår forholdet mellem Danmark og Forbundsrepublikken bliver  

 der herefter ikke anvendelse for reglen i ligningslovens § 33 om nedslag i  

 dansk skat for skat erlagt i udlandet, jfr. dog nedenfor side 8.
 I det følgende vil først reglerne om indkomstbeskatningen blive  

 gennemgået, medens der i afsnit V gøres nogle særlige bemærkninger om  

 formuebeskatningen.
II.
Overenskomstens bestemmelser vedrørende undgåelse af  

 dobbeltbeskatning.
A.
Reglerne om ophævelse af dobbeltbeskatning, når fuld skattepligt  

 foreligger i begge lande.
 Opfylder en person betingelserne for fuld skattepligt i begge lande og  

 således efter de interne regler er skattepligtig i begge lande af hele sin  

 indkomst og formue, afgøres det i art. 2 (1) 2, hvor retten til at betragte  

 den pågældende som fuldt skattepligtig skal vige.
For fysiske personer fastslår art. 2 (1) 2 b) den hovedregel, at det land,  

 hvor der er en fast bolig til rådighed, har prioriteten.
Er der herefter fast  

 bolig i det ene land og en løsere tilknytning til det andet land - for  

 Danmarks vedkommende f.eks. ligningslovsophold - tilkommer retten til at  

 betragte den pågældende skatteyder som fuldt skattepligtig det land, hvor den  

 faste bolig haves.
 Foreligger der fast bolig i begge lande, tilkommer den fulde  

 beskatningsret det land, med hvilket den pågældende skatteyder har de  

 stærkeste personlige og økonomiske forbindelser (midtpunkt for sine  

 livsinteresser).
 Kan spørgsmålet om, hvilket land der skal have beskatningsretten, ikke  

 afgøres på grundlag af den pågældende skatteyders boligforhold eller  

 personlige og økonomiske forhold, får det land, hvor den pågældende  

 sædvanligvis opholder sig, fortrinsretten.
Såfremt heller ikke dette kriterium fører til en løsning, tilkommer  

 beskatningsretten den stat, i hvilken den pågældende er statsborger.
Er han  

 ikke statsborger i nogen af staterne, eller er han statsborger i begge  

 stater, må der træffes aftale mellem de kompetente myndigheder i de to  

 stater.
I så fald må sagen derfor altid forelægges for skattedepartementet.
 Hvor en juridisk person skal anses for fuldt skattepligtig i tilfælde,  

 hvor der efter de interne regler foreligger fuld skattepligt i begge stater,  

 afgøres efter, hvor den virkelige ledelse for virksomheden har sæde, jfr.  

 art. 2 (1) 2 c).
B.
Reglerne om ophævelse af dobbeltbeskatning i tilfælde af konflikt  

 mellem kildelandets og bopælslandets beskatningsret.
Bopælslandets beskatningsret.
I art. 16 fastslås det som hovedregel, at  

 beskatningsretten tilkommer det land, hvor den pågældende skatteyder er  

 bosat, det vil sige det land, der har ret til at betragte den pågældende som  

 fuldt skattepligtig.
Er der ikke i overenskomsten fastsat andet, skal  

 kildelandet derfor give afkald på sin beskatningsret til fordel for  

 bopælslandet.
Indkomst af fast ejendom beskattes ifølge art. 3 i det land, hvor den  

 faste ejendom er beliggende.
I art. 3 (2) redegøres der nærmere for, hvad der  

 skal forstås ved udtrykket fast ejendom.
Udtrykket omfatter tilbehør til fast  

 ejendom, besætning og inventar i landbrug og skovbrug, rettigheder, på hvilke  

 de privatretlige regler om fast ejendom finder anvendelse, brugsrettigheder  

 til fast ejendom samt royalty, der erlægges for udnyttelse af  

 mineralforekomster, kilder og andre naturforekomster.
Art. 3 finder også  

 anvendelse på fortjeneste ved salg af fast ejendom, og såfremt en her i  

 landet bosat person har oppebåret fortjeneste ved salg af fast ejendom i  

 Forbundsrepublikken, kan der derfor ikke kræves særlig indkomstskat her i  

 landet af fortjenesten.
Det fastslås i art. 3 (3), at som indkomst af fast ejendom skal anses ikke  

 blot den indkomst, der erhverves ved den umiddelbare udnyttelse af  

 ejendommen, men også indtægt ved ejendommens udlejning eller bortforpagtning  

 såvel som ved enhver anden form for udnyttelse af fast ejendom.
Som indtægt  

 af fast ejendom betragtes derimod ikke renter af fordringer sikrede ved pant  

 i fast ejendom, men sådanne renter omfattes af art. 13.
 Bestemmelserne i art. 3 gælder også for indkomst af faste ejendomme  

 tilhørende andre erhvervsvirksomheder end landbrug og skovbrug samt for  

 indkomst af fast ejendom, der anvendes ved udøvelsen af et frit erhverv.
Indkomst af erhvervsvirksomhed beskattes ifølge art. 4 (1) i den stat,  

 hvor den person, der driver foretagendet, er bosat, medmindre der inden for  

 den anden stats område findes et fast driftssted.
I så fald beskattes så stor  

 en del af foretagendets fortjeneste, som kan henføres til det faste  

 driftssted, i den anden stat.
 Som indkomst af erhvervsvirksomhed behandles også indkomst ved deltagelse  

 i et foretagende med undtagelse af indkomst i form af dividender, jfr.  

 nærmere nedenfor om beskatningen af dividender.
Bestemmelsen omfatter også en kommanditists udbytte af en  

 erhvervsvirksomhed, hvoraf følger, at Forbundsrepublikken har  

 beskatningsretten til en dansk kommanditists indtægt fra og formue i  

 Forbundsrepublikken.
Dette gælder såvel den egentlige indskudskapital som  

 pågældendes øvrige tilgodehavende hos selskabet samt indtægter heraf.
En  

 person, der er bosat i Forbundsrepublikken og som kommanditist deltager i en  

 virksomhed i Danmark, vil omvendt blive beskattet her i landet af sin andel i  

 udbyttet, jfr. bestemmelsen i ligningslovens § 3, stk. 2, hvorefter blandt  

 andet kommanditister bosat i udlandet er begrænset skattepligtige her i  

 landet.
 Bestemmelsen i art. 4 (1) gælder såvel indkomst, der erhverves ved  

 umiddelbar udnyttelse, som indkomst, der erhverves ved udleje,  

 bortforpagtning og enhver anden form for udnyttelse af erhvervsvirksomheden,  

 samt indkomst ved salg af virksomheden eller en del af denne eller af  

 genstande, der anvendes i virksomheden.
 I art. 4 (2) fastsættes de nærmere retningslinier vedrørende fordelingen  

 af beskatningsretten mellem hovedvirksomheden og det faste driftssted og  

 mellem flere faste driftssteder.
 Med hensyn til, hvad der skal forstås ved "fast driftssted",  

 henvises til bestemmelserne i art. 2 (1) 4.
 Beskatningsretten til indkomst ved skibs- og luftfartsvirksomhed i  

 international trafik og indkomst ved skibsfart på floder, kanaler og søer  

 tilkommer ifølge art. 6 det land, hvori en sådan virksomheds virkelige  

 ledelse har sæde, uanset om virksomheden har et fast driftssted i den anden  

 stat.
Såfremt en i en af staterne bosat person oppebærer indkomst ved salg af en  

 andel i et i den anden stat bosat kapitalselskab, har bopælsstaten ifølge  

 art. 7 beskatningsretten, medmindre den pågældende person har et fast  

 driftssted i den anden stat og oppebærer indkomsten gennem dette driftssted.  

 I så tilfælde har denne stat beskatningsretten.
Bestemmelsen indeholder et  

 ensidigt beskatningsafkald fra tysk side.
Art. 8 omhandler indkomst ved frit erhverv og andet selvstændigt arbejde  

 af lignende karakter.
Det bestemmes, at indkomst ved udøvelse af sådan  

 virksomhed af personer, der er bosat i en af de to stater, beskattes i  

 bopælsstaten, medmindre den pågældende udøver sin virksomhed i den anden stat  

 under benyttelse af et fast sted, som regelmæssigt står til hans disposition.  

 Såfremt dette er tilfældet, tilkommer beskatningsretten til den del af  

 indkomsten, der kan henføres til dette sted, den anden stat.
Ved fast sted  

 forstås f.eks. en klinik, et kontor eller lignende sted, hvor der kan finde  

 henvendelse sted for at træffe aftale med den pågældende.
For så vidt angår de selvstændige professionelle kunstnere, herunder  

 teater-, film-, radio- eller fjernsynskunstnere og musikere samt sportsfolk  

 bestemmes det i art. 8 (2), at beskatningsretten til deres indkomster alene  

 tilkommer den stat, i hvilken de udøver deres virksomhed, selv om de ikke har  

 et fast sted i denne stat.
Såfremt en af staterne ikke kan udnytte sin  

 beskatningsret, forbeholdes beskatningsretten dog den anden stat, en  

 bestemmelse som særlig vil få betydning for Forbundsrepublikkens vedkommende,  

 da Danmark som følge af reglerne i ligningslovens § 2, stk. 2, om  

 skattepligtens indtræden i almindelighed ikke vil være i stand til at udøve  

 sin beskatningsret.
For så vidt angår beskatningen af ikke selvstændige  

 kunstneres indkomst vil reglerne i art. 9 finde anvendelse, således også  

 reglen i art. 9 (2), jfr. nærmere nedenfor.
Bestyrelseshonorarer eller mødegodtgørelser og lignende vederlag til  

 medlemmer af en bestyrelse eller et repræsentantskab m.v. for en juridisk  

 person beskattes ifølge art. 8(3) i den stat, hvor selskabet har sit  

 skatteretlige domicil, d.v.s. at en herboende person, der oppebærer  

 bestyrelseshonorarer fra tyske aktieselskaber, ikke kan beskattes af disse  

 honorarer her i landet.
Det bestemmes dog, at beskatningsretten, såfremt en  

 af staterne ikke kan gøre brug af denne, forbeholdes den anden stat.
Gage, løn og lignende vederlag for et ikke-selvstændigt arbejde beskattes  

 ifølge art. 9 (1) som hovedregel i den stat, hvor arbejdet udføres.
En  

 herboende person, der har lønindtægt ved arbejde udført i  

 Forbundsrepublikken, kan således som hovedregel ikke beskattes i Danmark af  

 den oppebårne løn.
 Fra denne hovedregel gælder - bortset fra reglerne i art. 10 om offentlige  

 lønninger - dog følgende undtagelser:
1. Løn m.v. beskattes i henhold til art. 9 (2) i  

 modtagerens bopælsstat, såfremt den pågældende ikke i det pågældende  

 kalenderår opholder sig i den anden stat i mere end ialt 183 dage, og  

 vederlaget betales af eller for en arbejdsgiver, der ikke har bopæl i den  

 anden stat, under sådanne forhold, at det ikke trækkes fra overskudet af et  

 fast driftssted eller et fast sted, som arbejdsgiveren har i den anden stat.  

 Denne regel vil være at praktisere således, at de 183 dage regnes straks fra  

 den pågældendes ankomst her til landet.
Ankommer en person f.eks. hertil den  

 15. august 1965, og omfattes han af den her omhandlede regel, indtræder hans  

 skattepligt først, såfremt han uden afbrydelser bliver her til den 3. juli  

 1966. Er dette tilfældet, bliver han skattepligtig fra den 1. januar 1966 at  

 regne.
2. Personer, der studerer ved et universitet, en  

 højere læreanstalt eller lignende i en af staterne, og som mod vederlag er  

 beskæftiget i ikke over ialt 183 dage inden for et kalenderår hos en  

 virksomhed i den anden stat for at opnå en praktisk uddannelse, kan ifølge  

 art. 9 (4) kun beskattes af dette vederlag i bopælslandet.
Fastsættelsen af  

 opholdsperioden sker på samme måde som foran under omtalen af art. 9 (2)  

 angivet.
Bestemmelsen vil f.eks. kunne finde anvendelse på medicinske eller  

 polytekniske studerende, der får uddannelse i det andet land.
 Søfolk og personer, der gør tjeneste om bord på luftfartøjer, anses ifølge  

 art. 9 (3) for at have udført deres virksomhed i den af de to stater, hvor  

 den virkelige ledelse for det foretagende, der driver skibene eller  

 luftfartøjerne, befinder sig.
 Danmark har således beskatningsretten for så vidt angår personer, der gør  

 tjeneste i danske rederier.
For så vidt angår de i art. 9 (1) og 9 (3) nævnte tilfælde, hvor  

 kildestaten har beskatningsretten, gælder der dog ifølge art. 9 (5) den  

 regel, at såfremt en af staterne på grund af dens lovgivning ikke kan gøre  

 brug af beskatningsretten, har bopælsstaten beskatningsretten.
Hvis f.eks. en  

 person med bopæl i Forbundsrepublikken kommer til Danmark den 3. april 1965  

 på et midlertidigt ophold, og den pågældende i september måned 1965 rejser  

 tilbage til Forbundsrepublikken, har Danmark haft beskatningsretten til hans  

 lønindtægt i den tid, han har arbejdet her i landet.
Da hans skattepligt i  

 Danmark i henhold til ligningslovens regler imidlertid først ville indtræde  

 den 1. oktober 1965, har Danmark ikke været i stand til at udøve sin  

 beskatningsret, og Forbundsrepublikken er så berettiget til at beskatte den  

 pågældende også af den lønindtægt, han har haft under opholdet i Danmark.
Danmark har - som nævnt - ifølge overenskomsten beskatningsretten til  

 lønindkomst, der tilfalder personer, der er bosat i Forbundsrepublikken, men  

 som har arbejdstilladelse i Danmark og eventuelt daglig tager frem og tilbage  

 mellem hjem og arbejdsplads, da de pågældende har udøvet deres virksomhed her  

 i landet.
Da Danmark imidlertid ifølge sin interne lovgivning som regel ikke  

 kan udnytte denne beskatningsret, da de pågældende i almindelighed ikke vil  

 opfylde de danske skattepligtsbetingelser, er Forbundsrepublikken berettiget  

 til at beskatte de pågældendes lønindtægter, når Danmark ikke beskatter dem,  

 jfr. art. 9 (5), og de danske skattemyndigheder kan i henhold til art. 22  

 underrette de tyske myndigheder om de af de pågældende her i landet oppebårne  

 lønindtægter, jfr. nærmere nedenfor under VI.
 Beskatningsretten til lønindtægt oppebåret i Forbundsrepublikken af  

 personer, der er bosat i Danmark, men som eventuelt daglig tager frem og  

 tilbage mellem deres hjem og arbejdsplads, tilkommer Forbundsrepublikken, og  

 da denne er i stand til at udnytte denne beskatningsret, skal Danmark, der  

 uanset den tyske beskatningsret kan medregne den tyske indtægt til den danske  

 skattepligtige indkomst, give nedslag i skatterne i overensstemmelse med  

 reglerne i art. 19 (4), jfr. nedenfor under under VIII.
Gage, løn eller lignende vederlag, som udbetales af stat, kommuner,  

 kommunalforbund eller andre offentligretlige juridiske personer, beskattes i  

 henhold til art. 10 i udbetalingslandet (kildelandet) uden hensyn til, hvor  

 de pågældende tjeneste- eller arbejdsydelser er præsteret.
Såfremt modtageren  

 er statsborger i den stat, hvor han er bosat, uden samtidig at være  

 statsborger i den stat, hvorfra udbetalingen finder sted, og udøver han sin  

 virksomhed i bopælsstaten, har denne stat dog beskatningsretten til denne  

 indkomst, såfremt den stat, hvorfra udbetalingen finder sted, på grund af  

 dens lovgivning ikke kan gøre brug af sin beskatningsret.
 Beskatningsretten med hensyn til vederlag for tjenesteydelser, der er  

 præsteret i forbindelse med virksomhed, der drives erhvervsmæssigt af en af  

 staterne m.v., afgøres dog efter reglerne i art. 9, jfr. art. 10 (3).
 Overenskomsten indeholder i modsætning til den dansk-østrigske  

 overenskomst til undgåelse af dobbeltbeskatning ingen særlige regler om  

 beskatningen af beløb, der udbetales i henhold til reglerne om lovpligtig  

 socialforsikring, og beskatningsretten med hensyn til sådanne beløb, der fra  

 tysk side udbetales til her i landet bosatte personer, tilkommer derfor  

 Danmark, jfr. bestemmelsen i art. 16.
 Pensioner beskattes, såfremt de er offentlige, d.v.s. udbetales af stat,  

 kommuner, kommunalforbund og andre offentligretlige juridiske personer, i det  

 land, hvorfra udbetalingen finder sted (kildelandet), jfr. art. 11 (2).  

 Såfremt de er private, beskattes de derimod i modtagerens bopælsstat, jfr.  

 art. 11 (1).
Ifølge art. 11 (3) finder reglerne om offentlige pensioner tilsvarende  

 anvendelse på pensioner, livrenter og andre periodisk eller ikke-periodisk  

 udgående beløb, der udbetales af en af de kontraherende stater eller en anden  

 offentligretlig juridisk person som godtgørelse for en skade, der er opstået  

 som følge af krigshandlinger eller politisk forfølgelse, og ifølge art. 28  

 (4) finder denne bestemmelse anvendelse fra og med skatteåret 1955-56.  

 Beskatningsretten med hensyn til de i art. 11 (3) omhandlede beløb, der  

 udbetales fra tysk side, tilkommer derfor Forbundsrepublikken, men Danmark er  

 i medfør af bestemmelsen i art. 19 (4) berettiget til at medregne de  

 omhandlede beløb ved opgørelsen af modtagernes skattepligtige indkomst, dog  

 således, at der sker afgangsførelse af den del af de pålignede skatter, som  

 forholdsmæssigt falder på de nævnte beløb.
Heraf følger, at der ikke sker  

 nogen egentlig beskatning af selve de omhandlede ydelser her i landet, men at  

 de får indflydelse på den skattesats, hvormed modtagernes øvrige indkomst  

 beskattes her i landet.
 Ifølge indhentede oplysninger fra tysk side omfattes særlig følgende  

 godtgørelser fra Forbundsrepublikken af bestemmelsen i art. 11 (3):
 1. Ydelser udbetalt af offentlige midler til  

 krigsinvalider, faldnes efterladte og personer ligestillet med disse.
 Det drejer sig om ydelser udbetalt i henhold til forbundsforsorgsloven  

 (Bundesversorgungsgesetz) af 20. december 1950 med senere ændringslove.
 For så vidt det drejer sig om ydelser, der tillægges personer på grundlag  

 af de pågældendes tjenestetid - og ikke som understøttelse - finder dog  

 overenskomstens almindelige regler i art. 10 om ydelser fra det offentlige  

 anvendelse.
 2. Ydelser udbetalt i henhold til byrdeudligningsloven  

 (Lastenausgleichgesetz) af 14. august 1952 med senere ændringslove.
 3. Ydelser til ofre for nationalsocialistisk  

 forfølgelse (Wiedergutmachungsleistungen). Det drejer sig om ydelser udbetalt  

 i henhold til lov om erstatning til ofre for nationalsocialistisk forfølgelse  

 (forbundserstatningsloven, Gesetz zur Entschadigung von Opfern der  

 nationalsozialistischen Verfolgung (Bundesentschadigungsgesetz)) af 29. juni  

 1956.
 Den særlige regel i overenskomsten omfatter dog ikke indtægter af et under  

 godtgørelsesordningen nyetableret eller genoptaget tjenesteforhold eller  

 indtægter på grundlag af et tidligere tjenesteforhold, der er tillagt den  

 pågældende som godtgørelse eller hvis udbetaling genoptages, men på disse  

 ydelser finder dobbeltbeskatningsoverenskomstens almindelige regler i art. 10  

 om ydelser fra det offentlige anvendelse.
 Dette gælder især godtgørelse, der udbetales i henhold til lov af 11. juli  

 1951 om udbetaling af godtgørelse for nationalsocialistisk uret til personer  

 i offentlig tjeneste (Gesetz zur Regelung der Wiedergutmachung  

 nationalsozialistischen Unrecht fuer Angehoerige d oeffentlichen Dienstes).
 Udover de ydelser, der udbetales i henhold til forbundserstatningsloven,  

 omfattes også følgende ydelser af særreglen i art. 11 (3), nemlig  

 godtgørelser, der betales i henhold til lov af 25. juni 1958 om godtgørelse  

 for nationalsocialistisk uret i forsorgen for krigsofre (Gesetz zur  

 Wiedergutmachung nationalsozialistischen Unrechts in der  

 Kriegsopferversorgung) og i henhold til lov af 25. juni 1958 om godtgørelse  

 for nationalsocialistisk uret i forsorgen for krigsofre for så vidt angår  

 erstatninsberettigede i udlandet (Gesetz zur Wiedergutmachung  

 nationalsozialistischen Unrechts in der Kriegsopferversorgung fuer  

 Berechtigte im Ausland).
 Art. 12 giver regler om beskatningen af dividender, hvilket udtryk ifølge  

 art. 2 (1) 5 betyder indkomst af aktier, mineaktier (Kuxen), udbyttebeviser  

 (Genussscheinen), andele i selskaber med begrænset ansvar (f.eks. et tysk  

 G.m.b.H.) eller andelsselskaber samt indkomst ved deltagelse som stille  

 interessent, når den pågældende ikke har andel i selskabets formue, samt  

 udbytte af andelsbeviser i et investeringsselskab.
 Sådan indkomst beskattes alene i den stat, hvor modtageren har bopæl, men  

 det følger af art. 12 (2), jfr. art. 19 (1), at indkomst af denne art dog må  

 beskattes i den anden stat i form af fradrag ved kilden.
 Medens gældende dansk skattelovgivning ikke giver hjemmel for beskatning  

 ved kilden af udbytter, der flyder fra Danmark til ejere i udlandet, rammes  

 ifølge tysk ret sådanne udbytter af en kildeskat, der i henhold til art. 12  

 (3) dog ikke må overstige 15 pct. af udbyttet.
Art. 12 (4) og (5) indeholder særregler for det tilfælde, hvor dividender  

 udbetales af et kapitalselskab, der er bosat i en af staterne, til et  

 kapitalselskab, der er bosat i den anden stat, og som ejer mindst 25 pct. af  

 de stemmeberettigede andele i det førstnævnte selskab.
Skattefradraget må i  

 dette tilfælde ikke overstige 10 pct. af dividenderne, dog 25 pct., så længe  

 satsen for selskabsskat i Forbundsrepublikken er lavere for udloddet indkomst  

 end skattesatsen for ikke-udloddet indkomst, og forskellen udgør 20 pct.  

 eller mere.
 Til forståelse af denne sidste regel skal der gøres nogle bemærkninger  

 angående det tyske beskatningssystem med hensyn til aktieselskabers indkomst:
Tyske aktieselskaber og tyske selskaber med begrænset ansvar (G.m.b.H.)  

 skal erlægge selskabsskatten (Koerperschaftsteuer) efter forskellige satser,  

 eftersom de udlodder eller ikke udlodder udbytte til aktionærerne.  

 Skattesatsen af udloddet udbytte udgør for tiden i almindelighed 15 pct., og  

 skattesatsen af ikke-udloddet udbytte 51 pct., d.v.s. at forskellen mellem de  

 to satser er 36 pct.
Når et tysk datterselskab udlodder udbytte til et tysk  

 moderselskab, som ejer mindst 25 pct. af aktiekapitalen i datterselskabet,  

 beskattes udbyttet, der i datterselskabet er beskattet med 15 pct., ikke hos  

 moderselskabet, såfremt dette påny udlodder det modtagne udbytte.
Udlodder  

 moderselskabet ikke udbyttet, opkræves der hos moderselskabet en særlig  

 selskabsskat (Nachsteuer) på 36 pct. svarende til forskellen mellem de  

 ovennævnte satser.
 Når modtageren af udbyttet ikke er et moderselskab, der ejer mindst 25  

 pct. af aktiekapitalen i datterselskabet, fradrages ved udbetalingen den  

 sædvanlige skat på kapitalindkomst (Kapitalertragsteuer) på 25 pct., og  

 såfremt modtageren af udbyttet er bosat i Forbundsrepublikken, kan han  

 modregne denne skat i den indkomstskat, han skal svare i Forbundsrepublikken,  

 medens skatten for så vidt angår modtagere bosat i udlandet er definitiv.
Baggrunden for reglerne i art. 12 (4) og (5) er herefter, at såfremt man  

 fra tysk side skulle frafalde nogen del af dividendeskatten ved uddeling fra  

 et tysk datterselskab til et dansk moderselskab, ville et dansk moderselskab  

 blive gunstigere stillet end et tysk moderselskab, som modtager udbytte fra  

 et tysk datterselskab, og man har derfor fra tysk side ikke ment at kunne  

 give afkald på nogen del af dividendeskatten i denne situation.
Da forskellen  

 mellem satsen for selskabsskat for udloddet og ikke-udloddet indkomst i  

 Forbundsrepublikken, som det fremgår af det foregående, udgør over 20 pct.,  

 er Forbundsrepublikken i henhold til art. 12 (5) derfor for tiden berettiget  

 til at opkræve en kildeskat på 25 pct. af dividender, der udbetales fra et  

 tysk datterselskab til et dansk moderselskab, som ejer mindst 25 pct. af  

 andelene i det tyske datterselskab.
 Ifølge art. 12 (6) finder de foran omhandlede regler ikke anvendelse, hvis  

 en person, som er bosat i en af staterne, har et fast driftssted i den anden  

 stat og oppebærer indkomsten gennem dette driftssted, idet den stat, hvor det  

 faste driftssted er beliggende, i dette tilfælde har beskatningsretten til  

 denne indkomst.
Ifølge art. 12 (7) er Forbundsrepublikken berettiget til at opkræve skat  

 ved kilden efter de satser, som skulle anvendes, hvis man ikke tog hensyn til  

 overenskomsten.
Såfremt den tilbageholdte skat herefter overstiger den skat,  

 som fremkommer ved anvendelsen af bestemmelserne i overenskomsten, skal det  

 overskydende beløb tilbagebetales efter ansøgning fra den person, der har  

 krav på dette beløb.
Tilbagebetaling skal finde sted, såfremt andragende  

 herom indgives inden for et tidsrum af 2 år regnet fra det tidspunkt, da  

 beløbene er tilflydt den pågældende.
For så vidt angår beløb, der er tilflydt  

 den pågældende inden overenskomstens ikrafttrædelse, begynder fristen at løbe  

 fra det tidspunkt, hvor overenskomsten er trådt i kraft, det vil sige fra den  

 5. marts 1964. Med hensyn til dividender, der er tilflydt en skatteyder inden  

 den 5. marts 1964, skal andragende om tilbagesøgning derfor være indgivet  

 inden den 5. marts 1966.
 Blanketter til brug ved andragender om tilbagebetaling af den nævnte  

 kildeskat kan fås hos amtsligningsinspektoraterne (i København, Frederiksberg  

 og Gentofte kommuner hos vedkommende skattedirektorat) samt hos  

 skattedepartementets 7. kontor.
I henhold til art. 19 (4) sammenholdt med reglen i ligningslovens § 33  

 skal der gives fradrag (credit) i den danske skat på aktieudbytter for den  

 skat på disse udbytter, som Forbundsrepublikken i henhold til art. 12 er  

 berettiget til endeligt at oppebære.
Der skal altså kun gives fradrag  

 (credit) for de skattebeløb, som Forbundsrepublikken har krav på endeligt at  

 beholde (hhv. 15, 10 eller 25 pct.), men ikke de skattebeløb, som kan kræves  

 tilbagebetalt ved henvendelse til de tyske myndigheder.
 Opmærksomheden henledes på, at tilbagebetalte tyske kildeskattebeløb skal  

 medregnes i den danske skattepligtige indkomst på  

 tilbagebetalingstidspunktet.
Renter, hvorved forstås indkomst af lån, obligationer (herunder  

 konverteringslån (Wandelanleihen) og udbytteobligationer  

 (Gewinnobligationen)) eller en hvilken som helst anden gældsforpligtelse,  

 beskattes ifølge art. 13 i modtagerens bopælsstat.
Renter af fordringer  

 sikrede ved pant i fast ejendom omfattes af denne bestemmelse.
 I tilfælde, hvor en person, som er bosat i en af staterne, har et fast  

 driftssted i den anden stat og oppebærer renten gennem dette driftssted, har  

 dog den stat, hvor det faste driftssted er beliggende, beskatningsretten til  

 renteindkomsten.
Medens som foran nævnt royalty, der erlægges for udnyttelsen af  

 naturforekomster, skal beskattes i den stat, hvor naturforekomsten er  

 beliggende, beskattes ifølge art. 14 anden royalty i den af staterne, hvor  

 modtageren er bosat.
Ved anden royalty forstås indkomst i form af  

 licensafgifter, herunder lejeafgifter og lignende vederlag for overladelse af  

 kinematografiske film (herunder film, der anvendes ved fjernsynsudsendelser),  

 for benyttelse af industrielt, kommercielt eller videnskabeligt udstyr eller  

 for overladelse af erhvervsmæssige erfaringer, samt andet vederlag for  

 benyttelsen eller retten til benyttelse af ophavsrettigheder, patenter,  

 mønstre, fabrikationsmetoder, varemærker eller lignende rettigheder.
Indkomst  

 ved afhændelse af de nævnte rettigheder beskattes ligeledes i bopælslandet.  

 Indkomst af rettigheder, der oppebæres gennem et fast driftssted, beskattes  

 dog i den stat, hvor det faste driftssted er beliggende.
Det tyske finansministerium har udfærdiget en vejledning (Merkblatt), der  

 indeholder nærmere retningslinier for, hvorledes man skal forholde sig for at  

 få godtgjort tysk skat på kapitalindkomst og blive fritaget for beskatning af  

 royalties i Forbundsrepublikken.
Eksemplarer af dette på tysk udformede  

 cirkulære kan fås ved henvendelse til amtsligningsinspektoraterne,  

 skattedirektoraterne eller skattedepartementets 7. kontor.
Studerende, lærlinge, praktikanter eller volontører fra en af de to  

 stater, som udelukkende i studie- eller uddannelsesøjemed opholder sig i den  

 anden stat, skal ifølge art. 15 ikke beskattes i opholdsstaten af beløb, som  

 de modtager til underhold, studium eller uddannelse fra kilder uden for  

 opholdsstaten, d.v.s. heller ikke af beløb, som de modtager fra en tredie  

 stat.
En tysker, der studerer her i landet, og som udelukkende lever af  

 beløb, han får tilsendt fra udlandet, skal således ikke beskattes her i  

 landet af disse indtægter.
Har han derimod personlige formueindtægter eller  

 indtægt ved arbejde her i landet, skal han beskattes her af sådan indtægt og  

 ligeledes af eventuelle fra Danmark ydede legatbeløb eller underholdsydelser.
 Overenskomsten indeholder ikke særlige regler om beskatningen af vederlag  

 for undervisning, som oppebæres af professorer m.v., og disse vederlag må  

 derfor beskattes efter de almindelige regler, f.eks. efter art. 9 eller art.  

 10.
 Ifølge art. 18 finder dansk lovgivnings bestemmelser om indkomst- og  

 formuebeskatning af uafsluttede dødsboer ikke anvendelse, for så vidt  

 arvingen ifølge overenskomstens bestemmelser beskattes direkte i  

 Forbundsrepublikken af indkomst og formue hidrørende fra boet.
III.
Beskatning ved til- og fraflytning.
 Der er i overenskomstens art. 2 (2) givet særlige regler om løsning af de  

 dobbeltbeskatningsproblemer, der kan opstå i forbindelse med flytning mellem  

 de to stater, hvorved forstås den definitive forlægning af bopælen fra den  

 ene stat til den anden.
a.
Ved flytning fra Danmark til Forbundsrepublikken ophører  

 indkomstskattepligten i Danmark med udløbet af den dag, hvor flytningen er  

 afsluttet.
Opgiver herefter en person sin bopæl i Danmark f.eks. den 15.  

 juli, skal de indkomstskatter, der vedrører tiden fra den 16. juli og  

 skatteåret ud, føres til afgang, medens de skatter, der vedrører tiden fra  

 skatteårets begyndelse til 15. juli, skal betales.
For så vidt angår  

 formueskatten ophører skattepligten ifølge overenskomsten først med udløbet  

 af det kalenderår, i hvilket flytningen har fundet sted, men da  

 formueskattepligten i henhold til vore interne regler i ligningslovens § 2A  

 ophører med udgangen af det kvartal, hvor flytningen var afsluttet, må denne  

 regel også finde anvendelse, hvor der sker flytning fra Danmark til  

 Forbundsrepublikken.
b.
Ved flytning fra Forbundsrepublikken til Danmark må tilflytteren  

 skatteansættes til indkomstskat her i landet på sædvanlig måde fra  

 begyndelsen af det efter tilflytningen førstkommende kvartal af sin  

 forventede fremtidige indkomst i henhold til reglerne i ligningslovens § 2.
Formuebeskatning kan derimod først finde sted ved udløbet af det  

 kalenderår, i hvilket flytningen har fundet sted.
Flytter en person sin bopæl  

 fra Forbundsrepublikken til Danmark den 1. februar 1966, kan vi således  

 indkomstbeskatte ham fra 1. april 1966 at regne, men først formuebeskatte ham  

 fra 1. januar 1967.
IV.
Særlige bestemmelser.
Med hensyn til diplomatiske og konsulære tjenestemænd bestemmes det i art.  

 20, at overenskomstens bestemmelser ikke berører kravet på eventuelle  

 videregående fritagelser, der i henhold til folkerettens almindelige regler  

 eller særlige overenskomster tilkommer de pågældende.
I det omfang der på  

 grund af sådanne fritagelser ikke finder beskatning sted i modtagerstaten,  

 forbeholdes beskatningsretten udsendelsesstaten.
 For Forbundsrepublikkens diplomatiske og konsulære tjenestemænd vil dette  

 sige, at de her i landet vil være at behandle ganske efter de hidtil gældende  

 regler.
I henhold til art. 21 kan en person, der har været genstand for en  

 dobbeltbeskatning, der strider mod overenskomstens principper, rette  

 henvendelse til de kompetente myndigheder i den stat, hvor han er bosat.
De  

 kompetente myndigheder i den pågældende stat skal derefter søge at træffe  

 aftale med de kompetente myndigheder i den anden stat for at undgå  

 dobbeltbeskatning, såfremt de anser indsigelsen for begrundet.
Sager af denne  

 art må derfor forelægges for skattedepartementet.
Der er ikke fastsat  

 bestemte tidsfrister eller formkrav for sådanne henvendelser, og der sker  

 ikke nogen suspension af skattekravet, fordi der sker en sådan henvendelse.
Art. 24 indeholder regler, hvorefter den ene stats statsborgere (herunder  

 juridiske personer) ikke i den anden stat må underkastes anden eller mere  

 tyngende beskatning end den, der under samme forhold gælder for statsborgere  

 i denne stat.
I artiklen fastslås det, at der ved udtrykket  

 "beskatning" i denne bestemmelse forstås skatter af enhver art og  

 betegnelse, d.v.s. også skatter, som ikke omfattes af overenskomsten.
 Udtryk, som ikke er defineret i overenskomsten, skal ifølge art. 2 (3)  

 have den betydning, som udtrykket har ifølge lovene i den stat, som anvender  

 overenskomsten.
 Endvidere bestemmes det i art. 25 (2) og (3), at de kompetente myndigheder  

 i de to stater kan træde i direkte forbindelse med hinanden ved behandlingen  

 af spørgsmål, der opstår i anledning af overenskomsten, ligesom de vil træffe  

 særlige aftaler for at løse vanskeligheder eller tvivl ved fortolkningen  

 eller anvendelsen af overenskomsten, og for at undgå urimeligheder som følge  

 af dobbeltbeskatning i tilfælde, der ikke er reguleret ved overenskomsten.
V.
Særlige bemærkninger om formuebeskatningen.
 Formue bestående af fast ejendom i en af de to stater beskattes alene i  

 den stat, i hvilken ejendommen er beliggende, jfr. art. 17 (1).
Beskatningsretten med hensyn til formue, der tilhører en person med bopæl  

 i en af de to stater, og som udgør erhvervsformue for et foretagendes faste  

 driftssted, eller som hører til et til udøvelsen af et frit erhverv tjenende  

 fast sted, tilkommer ifølge art. 17 (2) den stat, i hvilken det faste  

 driftssted eller det faste sted er beliggende.
Formue bestående i skibsog  

 luftfartsvirksomheder beskattes kun i den stat, i hvilken foretagendets  

 virkelige ledelse har sit sæde, jfr. art. 17 (3).
 Formuebeskatningen skal således i de nævnte tilfælde følge  

 indkomstbeskatningen.
 I øvrigt beskattes formue kun i den stat, i hvilken den person, som  

 formuen tilhører, har bopæl, jfr. art. 17 (4).
 For så vidt angår reglerne i tilfælde af flytning fra den ene stat til den  

 anden henvises til bemærkningerne foran under III.
VI.
Reglerne om gensidig administrativ og retslig bistand.
Ifølge art. 22 vil de øverste finansmyndigheder udveksle sådanne  

 oplysninger, som står til deres rådighed, eller som de kan fremskaffe i  

 henhold til gældende love, og som er nødvendige for at gennemføre  

 overenskomstens bestemmelser eller for at forhindre skattesvig.
Der pålægges  

 dog ingen af staterne pligt til at foretage forvaltningsakter, der strider  

 mod deres retsregler eller forvaltningspraksis, eller at meddele enkeltheder,  

 hvorom oplysning ikke kan forlanges ifølge lovgivningen i en af de to stater.
Ifølge art. 23 forpligter de to stater sig til at yde hinanden gensidig  

 hjælp og bistand ved inddrivelse af de skatter, som omfattes af  

 overenskomsten, herunder tillæg til skatter, morarenter, renter og  

 omkostninger.
Reglerne i art. 23 svarer i øvrigt i det væsentlige til  

 reglerne i den dansk-amerikanske dobbeltbeskatningsoverenskomsts art.
XVIII,  

 den dansk-hollandske dobbeltbeskatningsoverenskomsts art. 24 og den  

 dansk-franske dobbeltbeskatningsoverenskomsts art. 24, og det er således en  

 betingelse for, at et skattekrav fra den ene stat kan inddrives i den anden  

 stat, at det er eksigibelt i henhold til lovgivningen i den stat, der anmoder  

 om bistand, og enhver henvendelse skal indeholde en attestation om, at dette  

 er tilfældet.
For at et dansk skattekrav kan inddrives i Forbundsrepublikken,  

 skal fristerne for påklage være udløbet, ligesom skattekrav, der hviler på en  

 ansættelse, der er påklaget til landsskatteretten (eventuelt de ordinære  

 domstole) ikke kan kræves inddrevet, før landsskatteretten (de ordinære  

 domstole) har truffet afgørelse i sagen.
For så vidt angår skattekrav, som  

 endnu ikke er eksigible, kan den stat, hvem kravet tilkommer, for at sikre  

 sine rettigheder dog kræve af den anden stat, at den træffer de  

 sikkerhedsforanstaltninger, som er hjemlet i den anden stats lovgivning.
Det fremgår af en mellem det danske og det tyske finansministerium indgået  

 aftale, hvori de nærmere bestemmelser vedrørende anvendelsen af art. 22 og 23  

 er fastsat, at administrativ og retslig bistand ydes uden hensyn til de  

 pågældende personers statsborgerforhold, og at bistand i inddrivelsessager  

 kun kan kræves, hvis det beløb, der skal inddrives, overstiger henholdsvis  

 150 DM og 250 kr.
Den nævnte aftale er optrykt som bilag til nærværende  

 cirkulære.
Sager, hvori der er spørgsmål om indhentelse af oplysninger m.v. i  

 Forbundsrepublikken, skal forelægges for skattedepartementet.
Man har derimod  

 bemyndiget sømandsskattekontoret, Landgreven 4, København K, til at varetage  

 ekspeditionen af sager om inddrivelse af danske skattekrav i  

 Forbundsrepublikken samt sager om inddrivelse af tyske skattekrav i Danmark.  

 Anmodninger om inddrivelse af danske skattekrav i Forbundsrepublikken vil  

 derfor være at indsende til sømandsskattekontoret, hvorfra de nødvendige  

 blanketter til brug ved inddrivelse vil være at rekvirere.
For så vidt angår  

 den nærmere fremgangsmåde, der skal følges i inddrivelsessager, henvises til  

 de pågældende blanketters tekst.
Det må dog betones, at det er af afgørende  

 betydning for gennemførelsen af en inddrivelsessag, at oplysningerne om  

 skyldnerens adresse i Forbundsrepublikken er så fuldstændige som muligt.
 Hver anmodning skal fremsendes i 3 eksemplarer og må kun omfatte en enkelt  

 skatteyder og skatterne for et enkelt skatteår.
 Uanset at skatterestancer er sendt til inddrivelse i Forbundsrepublikken,  

 kan restancer af statsskatter ved afregning til amtstuen føres til afgang i  

 overensstemmelse med hidtil gældende praksis.
 Opmærksomheden henledes på, at bestemmelsen i art. 23 finder anvendelse på  

 danske og tyske skatter fra og med skatteåret 1958-59, og skattebeløb, der  

 tidligere har måttet afskrives som uerholdelige, fordi pågældende skatteyder  

 ikke frivilligt har villet efterkomme en opfordring fra de danske  

 diplomatiske eller konsulære repræsentationer om at betale skyldig dansk  

 skat, vil nu kunne søges tvangsinddrevet, såfremt betingelserne herfor er til  

 stede.
 Anmodning om bistand til inddrivelse kan kun fremsættes, for så vidt der  

 ikke her i landet foreligger tilstrækkelige inddrivelsesmuligheder.
VII.
Henstandsordninger i særlige tilfælde.
 Som det fremgår af det under II anførte, kan en person, der med bevarelse  

 af bopæl her i landet oppebærer lønindtægt i Forbundsrepublikken, blive udsat  

 for at skulle betale skat samtidig i Danmark og Forbundsrepublikken, og den  

 pågældende kan da være nødsaget til at ansøge om henstand med  

 skattebetalingen i Danmark.
Andragende om henstand med betaling af statsskat samt invalide- og  

 folkepensionsbidrag skal af den skattepligtige indgives til vedkommende  

 amtsligningsinspektorat, i København, Frederiksberg og Gentofte til  

 skattedirektoratet, ledsaget af dokumentation for, at der betales skat i  

 Forbundsrepublikken af der oppebåret arbejdsløn.
Henstand med betalingen af  

 kommunale skatter skal søges hos vedkommende kommunalbestyrelse.  

 Amtsligningsinspektoratet (skattedirektoratet) samt vedkommende  

 kommunalbestyrelse træffer herefter afgørelse om, hvorvidt henstand bør  

 gives.
Som vejledende for denne afgørelse skal det anføres, at man i  

 almindelighed bør stille sig velvillig over for et sådant andragende.
Er der  

 tale om en person, der her i landet alene har haft indtægt ved personligt  

 arbejde, og som med bevarelse af bopælen her opgiver dette og tager  

 lønarbejde i Forbundsrepublikken, vil der i almindelighed kunne gives  

 henstand med betalingen af den danske skat, der forfalder i den periode, hvor  

 den pågældende bliver beskattet i Forbundsrepublikken.
Henstand kan i  

 almindelighed gives indtil det tidspunkt, hvor den pågældendes skattebetaling  

 her i landet bliver påvirket af, at der ved skatteberegningen skal gives  

 nedslag på grund af indtægter, som Forbundsrepublikken har beskatningsretten  

 til.
En dansk arbejder, der med bevarelse af bopælen her tager arbejde i  

 Forbundsrepublikken f.eks. i tiden 1. april 1965 til 15. oktober 1965, kan  

 herefter eventuelt få henstand med betalingen af de danske skatter, der  

 forfalder til betaling i det nævnte tidsrum.
Indbetaling af det beløb,  

 hvormed der er givet henstand, bør i almindelighed først kræves, når  

 opkrævningen af skatterne for skatteåret 1966-67 sker, idet skatterne for  

 dette skatteår vil være formindskede under hensyn til, at der ved  

 skatteberegningen gives nedslag på grund af tysk indtægt i tiden 1. april  

 1965 til 15. oktober 1965.
Er den pågældendes tyske lønindtægt kun en del af den skattepligtiges  

 løbende indtægter, idet han f.eks. har renteindtægter eller indtægt ved anden  

 virksomhed, vil der i almindelighed kun være at give henstand med en  

 forholdsmæssig del af det skattebeløb, der forfalder til betaling i den  

 periode, hvori den tyske skattebetaling foregår.
I almindelighed vil der i  

 sådanne tilfælde kunne gives henstand med den del af de løbende skatter, der  

 svarer til de indtægter, der er bortfaldet i anledning af, at der er taget  

 lønarbejde i Forbundsrepublikken.
Er de løbende indtægter i Danmark  

 uforandrede trods beskæftigelsen i Forbundsrepublikken, eller skønnes den  

 tyske skattebetaling i øvrigt under hensyn til den pågældendes økonomiske  

 forhold ikke tyngende for ham, er der ikke grund til at give henstand.
Det beløb, hvormed der er givet henstand, kan tillades afviklet i rater  

 eventuelt i forbindelse med den løbende skattebetaling.
Hvor der i  

 henstandstilfælde skønnes at være særlig grund dertil, kan krav på  

 forrentning frafaldes.
Amtsligningsinspektoraterne (skattedirektoraterne i  

 København, Frederiksberg og Gentofte) bemyndiges herved til at frafalde krav  

 på renter af statsskat m.v. i sådanne tilfælde.
 Amtsligningsinspektoratets (skattedirektoratets) afgørelse kan indbringes  

 for skattedepartementet.
I de tilfælde, hvor der på grund af fraflytning ikke kan ske den  

 forudsatte efterfølgende reduktion af de danske skatter, vil den dobbelte  

 skattebetaling ikke blive afhjulpet, og disse tilfælde vil derfor være at  

 forelægge for skattedepartementet.
I tilfælde, hvor det viser sig, at en  

 skatteyder har en så varig beskæftigelse i Forbundsrepublikken, at en  

 henstandsordning må anses for upraktisk, vil sagen ligeledes være at  

 forelægge for skattedepartementet.
VIII.
Overenskomstens praktisering.
 For personer bosat i Danmark indeholder bestemmelsen i art. 19 (4) hjemmel  

 til i beskatningsgrundlaget også at medregne de indkomster og formuedele, med  

 hensyn til hvilke Forbundsrepublikken har en beskatningsret.
Dette betyder, at indkomst hidrørende fra eller formue beroende i  

 Forbundsrepublikken skal medregnes til den skattepligtige indkomst eller  

 formue her i landet, således at der i tilfælde, hvor størrelsen af den  

 skattepligtige indkomst eller formue har betydning, f.eks. ved beregning af  

 nedslag i skatteansættelsen for folkepensionister og af visse sociale  

 ydelser, skal regnes med den samlede indkomst og formue i Danmark og  

 Forbundsrepublikken.
Iøvrigt svarer ordningen til den i henhold til den  

 tidligere overenskomst med Det tyske Rige praktiserede såkaldte  

 exemptionsordning med progressionsforbehold, som vi også kender i vore  

 overenskomster med Norge, Sverige, Schweiz, Frankrig og Østrig, idet en  

 foreliggende dobbeltbeskatning ophæves ved, at Danmark i den af den samlede  

 indkomst eller den samlede formue beregnede skat indrømmer fradrag for den  

 del af skatten, der forholdsmæssigt falder på de indkomster eller formuedele,  

 med hensyn til hvilke Forbundsrepublikken i henhold til overenskomsten har en  

 beskatningsret.
 Ved indkomst i form af dividender må det skattefradrag, der indrømmes, dog  

 ikke overstige det beløb, som Forbundsrepublikken er berettiget til endeligt  

 at oppebære, jfr. foran side 8. Fradraget ydes i den skat, der er pålignet på  

 grundlag af den regnskabsperiode, hvori det kildebeskattede udbytte indgår i  

 regnskabet.
 For så vidt en her bosat person såvel oppebærer dividender som anden  

 indkomst, hvortil Forbundsrepublikken har en beskatningsret, må man fordele  

 de danske skatter forholdsmæssigt på dividendebeløbet og på anden indkomst.  

 Såfremt den forholdsmæssige andel af de danske skatter, der falder på  

 dividendebeløbet, overstiger den i Forbundsrepublikken endeligt erlagte  

 kildeskat, skal der herefter alene gives fradrag med den erlagte kildeskat,  

 således at Danmark for så vidt angår dividendebeløb bevarer retten til at  

 oppebære forskelsskatten, medens den del af de danske skatter, der  

 forholdsmæssigt falder på den anden indkomst, hvortil Forbundsrepublikken har  

 en beskatningsret, uden videre kan føres til afgang.
Aftalen fritager ikke skatteyderen for ved selvangivelsen at medtage også  

 den indkomst og formue, med hensyn til hvilken beskatningsretten tilkommer  

 Forbundsrepublikken alene, og det er for aftalens anvendelse ved  

 skatteligningen ubetinget nødvendigt, at der forelægges de skattelignende  

 myndigheder oplysning ikke blot om størrelsen af den del af skatteyderens  

 indkomst og formue, der undergives beskatning i Forbundsrepublikken, men også  

 om, hvilken art af indkomst og formue, det drejer sig.
Såfremt disse  

 oplysninger ikke tilstrækkelig klart fremgår af skatteyderens selvangivelse  

 eller af en supplerende begæring om skattelempelse i henhold til den  

 dansk-tyske dobbeltbeskatningsoverenskomst, må de fornødne yderligere  

 oplysninger indfordres, forinden ansættelsen endeligt foretages.
Overenskomstens regler vil være at praktisere ved selve skatteligningen.  

 For skatteårene 1958-59 1965-66 incl. - for så vidt angår ydelser,der  

 omfattes af art. 11 (3) dog skatteårene 1955-56 1965-66 incl. - vil der,  

 såfremt skatteansættelser eller skatteberegninger er foretaget i strid med  

 overenskomstens bestemmelser, kunne blive spørgsmål om genoptagelse af de  

 pågældende ansættelser eller beregninger.
For så vidt begæring om regulering  

 af skatteansættelser eller skatteberegninger for de nævnte skatteår i  

 overensstemmelse med overenskomstens bestemmelser allerede er fremsat eller  

 fremsættes af vedkommende skattepligtige inden den 31. december 1965,  

 bemyndiges skatterådene herved til at optage vedkommende ansættelser eller  

 beregninger til fornyet behandling uden forud indhentet bemyndigelse fra  

 statens ligningsdirektorat.
Fremkommer begæringen først efter nævnte  

 tidspunkt, vil bemyndigelse til genoptagelse være at indhente på sædvanlig  

 måde.
 Som følge af at overenskomsten allerede skal finde anvendelse fra og med  

 skatteåret 1958-59 (1955-56), vil der i tilfælde, hvor beskatningsretten til  

 en vis indkomst efter den hidtil gældende overenskomst tilkommer  

 Forbundsrepublikken som bopælsland, men hvor beskatningsretten efter den nye  

 overenskomst skal tilfalde Danmark som kildeland, med tilbagevirkende kraft  

 kunne opstå en skærpet beskatning for personer bosat i Forbundsrepublikken,  

 dersom den danske skat af vedkommende indkomst er højere end den tyske.
 Det drejer sig om to indkomstarter, nemlig dels indkomst ved kunstnerisk  

 og lignende virksomhed i Danmark og dels indkomst ved ikke-selvstændigt  

 arbejde, udført i Danmark, herunder indkomst ved arbejde udført om bord på  

 dansk skib.
 Spørgsmålet om en skærpet beskatning i Danmark vil dog kun kunne opstå i  

 meget få tilfælde, da Danmark - bortset fra sømandsskatten - ikke i de nævnte  

 tilfælde har nogen kildebeskatning, men såfremt en i Forbundsrepublikken  

 bosat person måtte kunne påvise, at han som følge af overgang fra tysk til  

 dansk beskatning med tilbagevirkende kraft er blevet udsat for skærpet  

 beskatning, idet en ham pålignet dansk skat overstiger, hvad der er erlagt i  

 tysk skat af den pågældende indkomst, har man over for det tyske  

 finansministerium erklæret sig rede til at træffe foranstaltninger til at  

 frafalde det danske skattekrav i det omfang, hvori det overstiger det tyske.  

 Sager af denne art vil være at forelægge for skattedepartementet.
 Personer bosat i Danmark vil ligeledes kunne blive udsat for en skærpet  

 beskatning for tidligere skatteår som følge af, at overenskomsten finder  

 anvendelse fra og med skatteåret 1958-59 (1955-56). Skatterådene kan i så  

 fald undlade at optage ansættelser eller beregninger for skatteår, der ligger  

 før overenskomstens ikrafttrædelse den 5. marts 1964, til fornyet behandling.
 Tvivlsspørgsmål med hensyn til overenskomstens praktisering vil være at  

 forelægge for skattedepartementet.
 Skattedepartementet, den 11. august  

 1965.
Hans P.
Gøtrik.
/B.
Blume.
 Bilag.
AFTALE til gennemførelse af artikel 22 og artikel 23 i overenskomsten af 30.  

 januar 1962 mellem Kongeriget Danmark og Forbundsrepublikken Tyskland til  

 undgåelse af dobbeltbeskatning og om gensidig administrativ og retslig  

 bistand vedrørende skatter af indkomst og formue samt erhvervsskat  

 (Gewerbesteuer) og ejendomsskatter.
 Den danske finansminister og den tyske finansminister er blevet enige om  

 at indgå følgende aftale om anvendelsen af artikel 22 og artikel 23 i  

 overenskomsten af 30. januar 1962 mellem Kongeriget Danmark og  

 Forbundsrepublikken Tyskland til undgåelse af dobbeltbeskatning og om  

 gensidig administrativ og retslig bistand vedrørende skatter af indkomst og  

 formue samt erhvervsskat (Gewerbesteuer) og ejendomsskatter (herefter benævnt  

 "overenskomsten"):
Artikel 1 Administrativ og retslig bistand ydes med hensyn til de i overenskomstens  

 artikel 1 nævnte skatter, herunder morarenter, tillæg på grund af undladt  

 betaling (Suemniszuschlaege), renter og omkostninger.
Artikel 2 Administrativ og retslig bistand ydes uden hensyn til de pågældendes  

 statsborgerforhold.
Artikel 3 Anmodningerne skal fremsættes på særlige blanketter og sendes til den  

 kompetente myndighed i den stat, til hvilken anmodningen er rettet.
De må  

 ikke indeholde forkortelser, heller ikke for så vidt angår betegnelsen af  

 love.
Artikel 4 adressen på modtageren af de dokumenter, der skal forkyndes, eller adressen på en person, der kan give oplysninger, et vidne eller en sagkyndig, skal den oplyse alle de den bekendte forhold, der kan være af betydning for fremskaffelsen.
afhøring, optagelse af syns- og skønsforretning, undersøgelser af virksomheders bøger o.l. anmode om at blive holdt underrettet om tid og sted for den embedsforretning, der skal foretages; den kan endvidere udbede sig meddelelse om, hvorvidt og i hvilket omfang vedkommende parter efter de almindelige regler i den stat, til hvilken anmodningen er rettet, er berettiget til at overvære embedsforretningen eller lade sig repræsentere ved denne.
Den kan anmode om, at dens egne repræsentanter får adgang til at være til stede ved foretagelsen af forretningen.
Disse repræsentanter må ikke gribe ind i embedsforretningen, men kan dog fremsætte forslag vedrørende anmodningens gennemførelse.
vidner eller sagkyndige, må det anføres, om afhøringen skal foretages under ed eller ikke.
Artikel 5 sprog, til hvilken anmodningen er rettet.
 skal bære tydelig påtegning herom.
Artikel 6 Forkyndelsesmåden retter sig efter den stats love, til hvilken anmodningen er rettet.
Den myndighed, der anmoder om bistand, kan anføre, i hvilken form forkyndelsen ønskes foretaget.
Artikel 7 kræves, hvis det beløb, der skal inddrives, overstiger 150 tyske mark eller 250 danske kroner.
eksigible, skal foruden de i artikel 23, 2. stk. nævnte dokumenter følge en erklæring fra de kompetente myndigheder i den stat, der anmoder om bistand, hvori det attesteres, at de er endelige.
Som det grundlag for en inddrivelsesbegæring, der skal vedlægges i henhold til artikel 23, 2. stk., er i Forbundsrepublikken Tyskland restancelisten (Die Rueckstandsanzeige) tilstrækkelig.
Artikel 8 Den myndighed, til hvilken anmodningen rettes, skal omregne det beløb, der skal inddrives, til sit eget lands mønt.
Ved omregningen anvendes den officielle kurs, som gjaldt den dag, da anmodningen blev modtaget af den myndighed, der skal inddrive beløbet.
Artikel 9 Beløb, som er indkasseret i tyske mark af de tyske myndigheder, til hvilke anmodningen er rettet, overføres til Den Danske Nationalbanks konto i Deutsche Bundesbank for den pågældende danske myndigheds regning.
Beløb, der er indkasseret i danske kroner af de danske myndigheder, til hvilke anmodningen er rettet, overføres til Deutsche Bundesbanks konto i Den danske Nationalbank for den pågældende tyske myndigheds regning.
Artikel 10 ekspeditionen af anmodninger, kan ikke kræves refunderet mellem de kontraherende stater.
oplysninger, vidner eller sagkyndige, kan kræves refunderet, såfremt disse udgifter ialt overstiger 100 tyske mark eller 175 danske kroner.
efter de i en stat gældende regler, tilfalder den stat, til hvilken anmodningen er rettet.
Artikel 11) For at sager om bistand kan gennemføres efter ensartede retningslinier vedlægges som bilag 1-3 eksempler på begæringer (* 1).
 (* 1) Ikke optrykt i cirkulæret.
