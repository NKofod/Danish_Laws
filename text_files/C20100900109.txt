Kapitel 1   Omfang og definitioner Kapitel 2   Forhåndsanmeldelse Kapitel 3   Veterinærkontrol generelt Kapitel 4   Dokumentkontrol Kapitel 5   Identitetskontrol Kapitel 6   Fysisk kontrol, herunder laboratorieanalyser Kapitel 7   Kanaliseret import Kapitel 8   Dokumentation af veterinærkontrollen Kapitel 9   Ledsagedokumenter Kapitel 10   Forskudt veterinærkontrol Kapitel 11   Transit Kapitel 12   Kontrol på grænsekontrolstedet af ikke-konforme animalske produkter m.v., der skal oplagres på toldoplag, lager i frizone eller skibsprovianteringsoplag Kapitel 13   Indførsel af ikke-harmoniserede produkter Kapitel 14   Anløb og mellemlanding Kapitel 15   Mistankekontrol og skærpet kontrol Kapitel 16   Beslaglæggelse, returnering, forarbejdning og destruktion Kapitel 17   Vareprøver Kapitel 18   Kontrol med indsamling, transport og bortskaffelse af animalsk affald som kategori 1-materiale Kapitel 19   Registrering og indberetning Kapitel 20   Kontakt til andre myndigheder m.v.
Bilag 1 Bilag 2 Bilag 3 Bilag 4 Bilag 5 Bilag 6 Bilag 7 Bilag 8 Cirkulære om veterinærkontrol ved indførsel af animalske produkter m.v. fra tredjelande (Til fødevareregionerne, grænsekontrollen) I henhold til § 16 i bekendtgørelse om veterinærkontrol ved indførsel af animalske fødevarer og § 17 i bekendtgørelse om veterinærkontrol ved indførsel af avlsmateriale og animalske nonfood produkter m.v. skal animalske produkter underkastes veterinærkontrol på grænsekontrolstedet i henhold til de i bilag 3 i bekendtgørelse om veterinærkontrol ved indførsel af animalske fødevarer og bilag 5 i bekendtgørelse om veterinærkontrol ved indførsel af avlsmateriale og animalske nonfood produkter m.v. anførte kontrolfrekvenser eller nærmere bestemmelser truffet af Fødevarestyrelsen.
Kapitel 1 Omfang og definitioner § 1. Cirkulæret omfatter veterinærkontrol af animalske produkter m.v., som anført i bilag I i Kommissionens beslutning 2007/275/EF, som indføres fra tredjelande.
Stk. 2. Cirkulæret omfatter endvidere veterinærkontrol af sammensatte produkter, jf.
Kommissionens beslutning 2007/275/EF, som indføres fra tredjelande.
 Stk. 3. Cirkulæret omfatter endvidere grænsedyrlægens overvågning og kontrol med indsamling, transport og bortskaffelse af køkken- og madaffald fra skibe og fly i international fart i havne og lufthavne med godkendt grænsekontrolsted samt af andet kategori 1-affald.
 § 2. Ved animalske produkter m.v. forstås:
1) animalske fødevarer, herunder sammensatte fødevarer, 2) avlsmateriale (sæd, oocytter og embryoner), 3) produkter af animalsk oprindelse, herunder sammensatte produkter, som ikke er bestemt til menneskeføde, 4) hø, og 5) halm.
Afsnit I Veterinærkontrol Kapitel 2 Forhåndsanmeldelse § 3. Grænsekontrollen skal sikre, at der modtages forhåndsanmeldelser for alle partier inden partierne ankommer til havnen eller lufthavnens område.
 § 4. Grænsekontrollen må ikke påbegynde veterinærkontrollen af et parti animalske produkter m.v. fra et tredjeland, før der er modtaget en forhåndsanmeldelse vedrørende partiet fra den ansvarlige for partiet.
 Stk. 2. Grænsekontrollen skal modtage forhåndsanmeldelse, når et parti skal veterinærkontrolleres i forbindelse med:
1) indførsel til fri omsætning, 2) indførsel til kontrolleret destination, 3) transit fra et tredjeland til et andet via samhandelsområdet, 4) midlertidig oplagring under toldkontrol, 5) genindførsel fra et tredjeland eller hjemtagelse under transporten til et tredjeland efter partiet har forladt samhandelsområdet, eller 6) privat indførsel, jf. § 37, stk. 3 i bekendtgørelse om veterinærkontrol ved indførsel af animalske fødevarer.
 Stk. 3. Forhåndsanmeldelse, jf. stk. 2, nr. 2, skal ske til grænsekontrolstedet, hvor partiet føres ind i samhandelsområdet, såvel som til grænsekontrolstedet, hvor partiet forlader samhandelsområdet.
 § 5. Før veterinærkontrollen påbegyndes skal grænsekontrollen sikre sig, at alle felter i forhåndsanmeldelsen (del 1 af CVED) er korrekt udfyldt eller annulleret, og at der ikke er foretaget rettelser.
 Stk. 2. Forhåndsanmeldelser er bindende, og kun såfremt den fremsendte forhåndsanmeldelse er mangelfuldt udfyldt eller rettet, skal grænsekontrollen forlange en ny forhåndsanmeldelse udskrevet.
 § 6. Grænsekontrollen skal i videst muligt omfang foretage veterinærkontrol den dag, importøren ønsker, dvs. den dato der er anført i rubrik 9 på del 1 af CVED.
Kapitel 3 Veterinærkontrol generelt § 7. Et parti må ikke opsplittes på grænsekontrolstedet før veterinærkontrollen er foretaget og der er udarbejdet et CVED, jf. dog stk. 2.
Stk. 2. I tilfælde hvor en del af et parti er blevet transportskadet, kan grænsekontrollen bedømme og træffe afgørelse om den transportskadede del af partiet og den resterende del af partiet hver for sig.
Den ansvarlige for partiet skal instrueres om, at der skal udarbejdes to nye CVEDer  en for den transportskadede del af partiet og en for den øvrige del af partiet Det oprindelige parti betragtes herefter som to partier.
 § 8. En forsendelse bør kun påbydes aflæsset i følgende tilfælde:
1) når læssemetoden bevirker, at grænsekontrollen ikke kan få adgang til alle animalske produkter i forsendelsen, 2) ved mistankekontrol og skærpet kontrol.
§ 9. Grænsekontrollen skal sikre sig, at et parti, der er blevet afvist ved et andet grænsekontrolsted, ikke forsøges indført igen.
Kontrollen skal bl.a. ske på grundlag af de oplysninger, der fremgår af importørens forhåndsanmeldelse.
Stk. 2. Der skal foretages kontrol til be- eller afkræftelse af, om der er tale om et allerede afvist parti.
Er der tale om et allerede afvist parti, anvender grænsekontrollen reglerne i kapitel 16.
§ 10. Grænsekontrollen skal kontrollere, at der modtages cargomanifester fra alle mæglere, linieagenter m.v. over alt gods, der ankommer til havne og lufthavne i regionens område, hvor der er oprettet et godkendt grænsekontrolsted.
Dette gælder også for transportmidler, der hovedsageligt transporterer produkter, som ikke er omfattet af cirkulæret.
 Stk. 2. Grænsekontrollen skal hver dag stikprøvevis kontrollere modtagne cargomanifester for last i fly eller skibe, der ankommer til Danmark eller som mellemlander i eller anløber Danmark.
 Stk. 3. Grænsekontrollen skal hver dag stikprøvevis kontrollere de lister, der modtages fra havne eller lufthavne over skibe eller fly der ankommer til havne eller lufthavne i regionens område.
 Stk. 4. Grænsekontrollen skal dagligt foretage stikprøvevis dobbelt krydskontrol af cargomanifester og forhåndsanmeldelser for at sikre, at alle veterinærkontrolpligtige animalske produkter m.v. bliver forhåndsanmeldt, og at der modtages cargomanifester og havne-/lufthavnslister for alle skibe/fly, der ankommer til området.
 Stk. 5. Den i stk. 1-4 nævnte kontrol skal sikre, at alle veterinærkontrolpligtige animalske produkter m.v. identificeres og udvælges til kontrol.
Stk. 6. Grænsekontrollen skal dokumentere 1) den foretagne kontrol af cargomanifester samt af lister over skibe og fly, som ankommer til grænsekontrolstedet, og 2) den foretagne dobbelte krydskontrol af cargomanifester og forhåndsanmeldelser.
Kapitel 4 Dokumentkontrol § 11. Grænsekontrollen skal foretage dokumentkontrol af alle partier animalske produkter m.v., der:
1) ankommer direkte fra tredjelandsvirksomheder eller fartøjer, der er registreret i tredjelande, 2) ankommer fra andre grænsekontrolsteder i forbindelse med forskudt veterinærkontrol, 3) ankommer til et grænsekontrolsted efter at have transiteret gennem EU eller midlertidigt har været oplagret i EU som ikke-konforme animalske produkter m.v. eller 4) i forbindelse med anløb eller mellemlanding har været aflæsset i længere tid end 7 dage for skibsfragt henholdsvis 12 timer for flyfragt.
Stk. 2. Grænsekontrollen skal ved dokumentkontrollen kontrollere, at oplysningerne i det dokument, der ledsager partiet 1) svarer til de oplysninger, der fremgår af forhåndsanmeldelsen for partiet, og 2) giver de krævede garantier.
Stk. 3. Grænsekontrollen skal endvidere kontrollere 1) at ledsagedokumentet består af:
a) et enkelt ark papir, b) to eller flere sider, som er en del af et integreret og udeleligt ark papir, eller c) en sekvens af sider, der er nummereret, så det fremgår, at der er tale om en bestemt side i en afgrænset sekvens (f.eks. »side 2 ud af 4 sider«), 2) at ledsagedokumentet er forsynet med ét enkelt identifikationsnummer, 3) identifikationsnummeret er anført på hver side af ledsagedokumentet, hvis dette består af en sekvens af sider, jf. nr. 1, litra c, 4) at der ikke findes flere ledsagedokumenter, som er forsynet med samme identifikationsnummer, og 5) at ledsagedokumentets attestationer, som ikke er gyldige, er gennemstregede af den certifikatunderskrivende myndighed.
 Stk. 4. Ledsagedokumentet skal være udstedt før partiet, som det vedrører, forlader afsendelsestredjelandets kompetente myndigheds kontrol.
 Stk. 5. Dokumentkontrollen skal foretages i overensstemmelse med bilag I i forordning (EF) nr. 136/2004 af 22. januar 2004 om procedurerne for EF-grænsekontrolstedernes veterinærkontrol af tredjelandsprodukter.
 Stk. 6. Partier der er bestemt til et samhandelsland eller område, der kan stille særlige krav i medfør af EF-lovgivningen (f.eks. salmonellakontrol af visse partier bestemt til Norge, Sverige eller Finland) skal kontrolleres stikprøvevis for navnlig at konstatere, om de pågældende partier opfylder gældende regler i bestemmelseslandet.
Kapitel 5 Identitetskontrol § 12. Hvis et parti animalske produkter m.v. ikke består dokumentkontrollen må identitetskontrollen ikke påbegyndes.
 Stk. 2. Grænsekontrollen skal foretage identitetskontrol af alle partier animalske produkter, der:
1) ankommer direkte fra tredjelandsvirksomheder eller fartøjer, der er registreret i tredjelande, 2) ankommer fra andre grænsekontrolsteder i forbindelse med forskudt veterinærkontrol, 3) ankommer til et grænsekontrolsted efter at have transiteret gennem EU eller midlertidigt har været oplagret i EU som ikke-konforme fødevarer, eller 4) i forbindelse med anløb eller mellemlanding har været aflæsset i længere tid end 20 dage for skibsfragt henholdsvis 24 timer for flyfragt.
 Stk. 3. Grænsekontrollen skal kontrollere:
 1) at de animalske produkter m.v. er i overensstemmelse med oplysningerne i det dokument, der ledsager partiet, jf. dog stk. 5.
2) at stemplerne, de officielle mærker og identifikations- eller sundhedsmærker til identifikation af oprindelseslandet og oprindelsesvirksomheden forefindes og stemmer overens med oplysningerne i ledsagedokumentet, og 3) at den specifikke mærkning, som kræves i veterinærforskrifterne, findes på emballerede animalske produkter m.v.
Stk. 4. For animalske produkter m.v., der ikke er bulkvarer, og som ankommer i containere, der er officielt forseglede med nummereret forseglingsmateriale, kan grænsekontrollen i stedet for den i stk. 4 nævnte kontrol foretage kontrol af, at forseglingen er intakt, og at nummeret på dette segl svarer til det, som er anført i det ledsagende dokument, hvis seglnummeret er anført med samme typografi som den øvrige påførte tekst i dokumentet.
Dette gælder dog ikke hvis der kan rejses tvivl om identiteten af et parti.
Stk. 5. Hvis et parti fisk eller fiskeprodukter importeres direkte fra søen kan grænsekontrollen acceptere en mindre afvigelse mellem partiets faktiske vægt og vægtangivelsen i det ledsagende dokument, men kun hvis den faktiske vægt er mindre end det der er anført i ledsagedokumentet.
I tilfælde af difference skal grænsekontrollen anmode importøren om en ny forhåndsanmeldelse, hvor vægtangivelsen er i overensstemmelse med partiets faktiske vægt.
Grænsekontrollen må ikke acceptere vægtafvigelser i partier, der importeres fra en landbaseret virksomhed.
 Stk. 6. Grænsekontrollen skal for at kunne foretage regelret identitetskontrol af animalske produkter m.v., der ankommer i et andet transportmiddel end det, der er anført i ledsagedokumenterne, kontrollere tolddokumentationen for overflytningen.
Stk. 7. Identitetskontrollen skal foregå på grænsekontrolstedet eller inspektionscentret.
Identitetskontrol af containere ved kontrol af forsegling kan dog foretages uden for grænsekontrolstedet eller inspektionscentret men inden for samme havns eller lufthavns område.
Identitetskontrollen skal udføres på en sådan måde, at krydskontamination undgås og at der tages hensyn til den kontrollerede temperatur ved hvilken produkterne transporteres.
Kontrollen skal udføres i ly af vejrliget, og der skal sørges for hygiejnisk håndtering og beskyttelse af produkterne under af- og pålæsning.
 Stk. 8. Identitetskontrollen skal foretages i overensstemmelse med bilag 1.
Kapitel 6 Fysisk kontrol, herunder laboratorieanalyser § 13. Hvis et parti animalske produkter m.v. ikke består identitetskontrollen må den fysiske kontrol af partiet ikke påbegyndes.
 Stk. 2. Grænsekontrollen skal foretage fysisk kontrol af partier med animalske produkter m.v., der indføres direkte fra tredjelandsvirksomheder eller fartøjer, der er registreret i tredjelande, eller som ankommer fra andre grænsekontrolsteder i forbindelse med forskudt veterinærkontrol, og som er bestemt til fri omsætning i samhandelslandene, jf. dog § 20. Det skal kontrolleres:
1) at produkterne opfylder kravene i Fællesskabslovgivningen, eller for ikke-harmoniserede produkter kravene i dansk lovgivning, 2) at produkterne er i en sådan tilstand, at de kan anvendes til det formål, der er angivet i det dokument, der ledsager partiet, 3) at de garantier, som tredjelandet har givet, er opfyldt, og 4) at transporten ikke har ændret produkterne i forhold til deres tilstand ved afsendelsen, og at transporten ikke har ændret forudsætningerne for de garantier, der blev givet ved afsendelsen.
Stk. 3. Fysisk kontrol skal foregå på grænsekontrolstedet eller inspektionscentret.
Fysisk kontrol skal udføres på en sådan måde, at krydskontamination undgås og at der tages hensyn til den kontrollerede temperatur ved hvilken produkterne transporteres.
Kontrollen skal udføres i ly af vejrliget, og der skal sørges for hygiejnisk håndtering og beskyttelse af produkterne under af- og pålæsning.
 Stk. 4. Fysisk kontrol skal foretages i overensstemmelse med bilag 2.
§ 14. De partier, der udvælges til fysisk kontrol, skal udvælges i henhold til de i bilag 3 i bekendtgørelse om veterinærkontrol ved indførsel af animalske fødevarer henholdsvis bilag 5 i bekendtgørelse om veterinærkontrol ved indførsel af avlsmateriale og animalske nonfood produkter m.v. anførte kontrolfrekvenser eller nærmere bestemmelser truffet af Fødevarestyrelsen.
Hvis frekvensen af de partier der skal udtages til fysisk kontrol er reduceret, må frekvensen ikke overskrides, medmindre Fødevarestyrelsen bestemmer andet.
 Stk. 2. For animalske produkter m.v., hvor der ikke er krav om systematisk fysisk kontrol, skal kontrollen planlægges sådan, at den ansvarlige for fragten ikke kan forudsige, hvornår et parti udtages til fysisk kontrol.
 Stk. 3. Planen for udvælgelse af partier til fysisk kontrol skal udarbejdes fuldstændig tilfældigt efter et system til elektronisk, tilfældig udvælgelse af partier.
 Stk. 4. Den i stk. 3 nævnte plan skal udarbejdes for hvert tredjeland og for hver produktkategori.
 § 15. Grænsekontrollen må ikke reducere den fysiske kontrol, når der foretages:
1) Kontrol af partier, der mistænkes for at indebære en fare for folke- eller dyresundheden eller være behæftet med fejl, jf. § 39, 2) skærpet kontrol, jf. kapitel 15, og 3) kontrol af animalske produkter omfattet af importrestriktioner.
 § 16. Partier der er bestemt til et samhandelsland eller område, der kan stille særlige krav i medfør af EF-lovgivningen (f.eks. salmonellakontrol af visse partier bestemt til Norge, Sverige eller Finland) skal kontrolleres stikprøvevis for navnlig at konstatere, om de pågældende partier opfylder gældende regler i bestemmelseslandet.
 § 17. Grænsekontrollen skal udtage stikprøver af partier bestemt til fri omsætning i samhandelsområdet til mikrobiologisk eller kemisk analyse i henhold til de frekvenser, der er anført i bilag 3.
 Stk. 2. Grænsekontrollen skal udtage stikprøver af partier med toskallede bløddyr, pighuder, sækdyr og marine snegle bestemt til fri omsætning i samhandelsområdet til algetoksinanalyse i henhold til de frekvenser, der er anført i bilag 4.
 Stk. 3. Grænsekontrollen skal udtage prøver af partier med forarbejdet animalsk protein til analyse for Salmonella og Enterobacteriaceae i overensstemmelse med bilag VII, kapitel II, jf. kapitel I i forordning (EF) nr. 1774/2002 om sundhedsbestemmelser for animalske biprodukter, som ikke er bestemt til konsum.
 Stk. 4. Grænsekontrollen skal udtage prøver af samtlige partier med fiskemel (forarbejdet animalsk protein af havdyr, undtagen havpattedyr) til analyse hos Plantedirektoratet for indhold af animalsk protein fra landdyr i overensstemmelse med bestemmelserne i bilag 5.
Stk. 5. Grænsekontrollen skal tilbageholde de i stk. 4 omhandlede partier på grænsekontrolstedet eller, hvis resultatet af veterinærkontrollen tillader det, på et godkendt kommercielt lager, herunder bestemmelsesvirksomheden, indtil Plantedirektoratet har underrettet grænsekontrollen om analyseresultatet og grænsekontrollen har truffet afgørelse om partiet kan frigives eller skal afvises.
Ved ufavorabelt analyseresultat skal grænsekontrollen træffe afgørelse i henhold til § 19 i bekendtgørelse om veterinærkontrol ved indførsel af avlsmateriale og animalske nonfood produkter m.v.
 Stk. 6. Grænsekontrollen skal desuden udtage prøver i henhold til de udmeldte CKL-projekter.
Stk. 7. Der skal udarbejdes et prøveudtagningsskema i forbindelse med den i stk. 1-4 og 6 anførte prøveudtagning.
Skemaet skal være i overensstemmelse med den i bilag 6 omhandlede model.
Stk. 8. Grænsekontrollen skal omgående underrette fødevareregionen, i hvis område modtagevirksomheden er beliggende, når grænsekontrollen udtager stikprøver til laboratorieanalyse.
Er modtagevirksomheden beliggende i et andet samhandelsland skal underretningen foretages til den kompetente myndighed, i hvis område modtagevirksomheden er beliggende.
§ 18. Grænsekontrollen skal, ved prøveudtagning af emballerede produkter m.v. med pakninger på højst 1 kg, udtage ubrudte pakninger.
Af partier med pakninger på over 1 kg udtages prøver på 200 gram, så vidt muligt i ét stykke.
Stk. 2. Grænsekontrollen skal, ved prøveudtagning af ikke-emballerede produkter m.v., udtage mindst 13 prøver af hvert parti, medmindre andet specifikt er anført i CKL-projektbeskrivelsen for den pågældende analyse.
Hver af de 13 prøver skal være på mindst 200 gram, og så vidt muligt i ét stykke.
 Stk. 3. Prøver, udtaget efter stk. 1 eller 2, skal være repræsentative for hele partiet.
 Stk. 4. Hver enkelt prøveemballage skal mærkes entydigt.
§ 19. Partier, hvoraf der er udtaget stikprøver til laboratorieundersøgelser, må ikke tilbageholdes på grænsekontrolstedet medmindre der er særlige forhold der taler derfor.
Sådanne partier frigives til fri omsætning.
Dette gælder dog ikke for de i § 17, stk. 4 anførte partier Stk. 2. Partier, hvoraf der er udtaget prøver til laboratorieundersøgelser på grund af mistanke om en uregelmæssighed eller som følge af skærpet kontrol, skal tilbageholdes på grænsekontrolstedet, jf. dog § 42, stk. 2.
Kapitel 7 Kanaliseret import § 20. Følgende animalske produkter fra tredjelande skal indføres som kanaliseret import:
1) Råvarer til fremstilling af foder til selskabsdyr, 2) råvarer til teknisk eller farmaceutisk anvendelse, 3) blod og blodprodukter, bortset fra blod og blodprodukter fra dyr af hestefamilien, til teknisk eller farmaceutisk anvendelse, 4) ben og benprodukter, bortset fra benmel, til teknisk anvendelse, 5) horn og hornprodukter, bortset fra hornmel, til teknisk anvendelse, 6) hove og klove samt produkter heraf, bortset fra hov- og klovmel, til teknisk anvendelse, 7) afsmeltet fedt fra kategori 2-materiale til oliekemisk anvendelse,, 8) fedtderivater, 9) mellemprodukter, 10) kroppe af vildtlevende hårvildt med påsiddende hår, 11) urensede fisk, og 12) agn som kategori 2-materiale, der ikke indføres i detailpakker bestemt til detailsalg.
 Stk. 2. Uanset kapitel 5 og 6 kan identitetskontrollen og den fysiske kontrol, herunder prøveudtagning til laboratorieanalyser, af partier omfattet af stk. 1, foretages af den kompetente myndighed på den godkendte modtagevirksomhed.
Stk. 3. Grænsekontrollen skal sikre, at partier omfattet af stk. 1 videresendes fra grænsekontrolstedet til den godkendte virksomhed under myndighedstilsyn i transportmidler eller beholdere, som er forseglede af grænsekontrollen.
Dette gælder uanset om identitetskontrollen og den fysiske kontrol foretages på grænsekontrolstedet eller af den kompetente myndighed ved den godkendte modtagevirksomhed.
Grænsekontrollen skal i rubrik 42 i CVEDet anføre tolddokumentreferencen (T5-proceduren) for partiet.
 Stk. 4. Grænsekontrollen skal via TRACES og evt. e-mail underrette den kompetente myndighed ved den godkendte modtagevirksomhed hver gang et parti omfattet af stk. 1 videresendes fra grænsekontrolstedet.
Stk. 5. Hvis grænsekontrollen ikke inden 15 dage fra partiets videresendelse til den godkendte modtagevirksomhed har modtaget underretning fra den kompetente myndighed ved modtagevirksomheden om, at det pågældende parti er modtaget som kanaliseret import, skal grænsekontrollen straks forespørge den pågældende myndighed om partiet er ankommet.
Hvis den kompetente myndighed ved modtagevirksomheden oplyser, at partiet ikke er ankommet, skal grænsekontrollen straks anmode Skat om at foretage de nødvendige undersøgelser for at fastslå, hvor partiet befinder sig.
Stk. 6. Hvis identitetskontrollen og den fysiske kontrol ikke er foretaget på grænsekontrolstedet skal grænsekontrollen fra den kompetente myndighed ved den godkendte modtagevirksomhed modtage resultatet af denne kontrol, herunder af laboratorieanalyser.
Grænsekontrollen skal udstede et datter-CVED, som skal indeholde resultatet af identitetskontrollen og den fysiske kontrol, herunder laboratorieanalyser.
 Stk. 7. Grænsekontrollen skal for hvert parti, der indføres som kanaliseret import, føre register over, om 15 dages tidsfristen i stk. 5 er overholdt, og hvilken opfølgning grænsekontrollen har foretaget i tilfælde, hvor tidsfristen er overskredet.
Kapitel 8 Dokumentation af veterinærkontrollen § 21. Grænsekontrollen skal dokumentere enhver foretagen fysisk kontrol.
 Stk. 2. Grænsekontrollens dokumentation af den foretagne fysiske kontrol skal mindst bestå af følgende data:
1) CVED nummer, 2) antal lots, som partiet består af, 3) beskrivelse af de udtagne prøver, herunder:
a) Antal udtagne prøver, b) prøvernes individuelle vægt, og c) om de udtagne prøver repræsenterer alle lots i partiet, 4) resultatet af temperaturkontrollen, 5) resultatet af pH-målingen, hvis aktuelt, 6) resultatet af den organoleptiske (sensoriske) bedømmelse bestemt ved:
a) Syn, b) lugt, c) smag, hvis aktuelt (kun for fødevarer), og d) konsistens, 7) resultatet af laboratorieanalyser af udtagne prøver, herunder om laboratorieanalyserne vedrører:
a) Stikprøveanalyser, eller b) analyser som følge af mistanke- eller skærpet kontrol, og 8) Samlet resultat af den fysiske kontrol (f.eks. »partiet godkendes« eller »partiet afvises«).
 Stk. 3. Grænsekontrollen skal være særlig omhyggelig med dokumentationen af den fysiske kontrol ved ikke-favorable fund.
 § 22. Når veterinærkontrollen er udført, og når den ansvarlige for partiet har betalt omkostningerne ved veterinærkontrollen eller har stillet garanti for betalingen, skal grænsedyrlægen udfylde alle relevante rubrikker i CVED (del 2) samt datere, stemple og underskrive dokumentet.
 Stk. 2. Kopier af CVED skal være fotokopier og må ikke forsynes med original underskrift eller stempel.
 Stk. 3. Grænsekontrollen skal i rubrik 42 i CVEDet anføre tolddokumentreferencen for ethvert parti, som efter veterinærkontrollen føres ind i samhandelsområdet under toldkontrol.
 Stk. 4. Udfyldelse af CVED for partier, hvoraf der er udtaget prøver til mistankekontrol eller skærpet kontrol, skal afvente modtagelsen af analyseresultaterne.
Stk. 5. Uanset stk. 4 skal partier, hvoraf der er udtaget prøver til mistankekontrol eller skærpet kontrol, og som med grænsedyrlægens tilladelse oplagres i overensstemmelse med § 42, stk. 2, ledsages til den kommercielle lagervirksomhed af et udfyldt CVED.
CVEDet skal tydeligt forsynes med følgende tekst: »Beslaglagt parti «.
Del 1 såvel som del 2 på det udleverede CVED skal desuden forsynes med et tydeligt diagonalt kryds.
§ 23. Hvis grænsekontrollens afgørelse om afvisning af et parti omgøres ved klagesagsbehandling i anden instans, skal grænsekontrollen udstede et datter-CVED.
Datter-CVEDet tildeles et nyt løbenummer i TRACES.
Grænsekontrollen skal påføre moder-CVEDets løbenummer i rubrik 24 på datter-CVEDet og datter-CVEDets løbenummer i rubrik 43 på moder-CVEDet.
§ 24. Grænsekontrollen skal straks orientere importøren om resultatet af foretagne stikprøveanalyser.
Hvis analyseresultatet er ikke-favorabelt, skal grænsekontrollen endvidere straks orientere fødevareregionen, i hvis område modtagevirksomheden er beliggende.
Er modtagevirksomheden beliggende i et andet samhandelsland skal underretningen foretages til den kompetente myndighed, i hvis område modtagevirksomheden er beliggende.
 Stk. 2. Grænsekontrollen skal give yderligere oplysninger til den kompetente myndighed i hvis område bestemmelsesvirksomheden er beliggende, når et parti animalske produkter m.v. er bestemt til et samhandelsland, som kan stille særlige krav i medfør af EF-lovgivningen (f.eks. salmonellakontrol af visse partier bestemt til Norge, Sverige eller Finland).
 § 25. Grænsekontrollen skal føre register over følgende oplysninger for hvert parti animalske produkter m.v., der afvises og påbydes returneret:
1) CVED nummer, 2) ledsagecertifikatets dato og nummer, 3) certifikatudstedende myndighed, 4) navn på certifikatudsteder, 5) eksportørens navn, 6) importørens navn, 7) navn på den virksomhed, hvortil returvaren skal sendes, 8) identifikation af transportmidlet, der transporterer returvaren, 9) afsendelsesstedet, og 10) dato for partiets endelige returnering.
Kapitel 9 Ledsagedokumenter § 26. Animalske produkter m.v., der præsenteres for veterinærkontrol, skal altid være ledsaget af originale ledsagedokumenter, dvs. certifikater, handelsdokumenter eller landingserklæringer.
 Stk. 2. Ledsagedokumenter skal være fuldstændigt udfyldt og være forsynet med udstedelsesdato og certifikatudstederens originale stempel og underskrift.
Stk. 3. Landingserklæringer må kun anvendes ved indførsel af frosne fiskevarer fra frysefartøjer.
Landingserklæringer skal være afstemplet og underskrevet af skibsføreren på frysefartøjet.
Forarbejdede fiskevarer fra fabriksfartøjer skal altid være ledsaget af et sundhedscertifikat.
 Stk. 4. Hvis et frysefartøj selv foretager landingen til grænsekontrollen, skal skibsføreren udstede en landingserklæring pr. parti.
 Stk. 5. Frosne og forarbejdede fiskevarer, som landes direkte fra havet til en virksomhed i et tredjeland, skal ved indførslen i Danmark være ledsaget af et sundhedscertifikat som er udstedt af den kompetente myndighed i det afsendende tredjeland.
§ 27. Hvis veterinærkontrollen viser at et parti opfylder importbetingelserne og partiet kan frigives, skal grænsekontrollen udstede en bekræftet kopi af det originale ledsagedokument og udlevere denne til den ansvarlige for partiet.
Grænsekontrollen påstempler kopien: »CERTIFIED COPY« og i umiddelbar nærhed heraf forsynes kopien med dato og grænsedyrlægens underskrift og embedsstempel.
Kapitel 10 Forskudt veterinærkontrol § 28. Forskydning af veterinærkontrollen til et andet grænsekontrolsted er kun tilladt, hvis:
1) der er tale om et parti, der er forhåndsanmeldt til indførsel i EU, 2) forskydningen af veterinærkontrollen sker til et grænsekontrolsted, der er godkendt til at kontrollere den pågældende kategori animalske produkter m.v., og 3) transporten mellem de to grænsekontrolsteder sker med fly eller skib.
Stk. 2. Landtransport, f.eks. med »lavtgående fly«, mellem de to grænsekontrolsteder i stk. 1, opfylder ikke betingelserne for forskudt veterinærkontrol.
I sådanne tilfælde skal hele veterinærkontrollen være foretaget på det første grænsekontrolsted.
Overtrædelser behandles som overtrædelser af § 11, stk. 2, i bekendtgørelse om veterinærkontrol ved indførsel af animalske fødevarer og § 12, stk. 2, i bekendtgørelse om veterinærkontrol ved indførsel af avlsmateriale og animalske nonfood produkter m.v.
 § 29. I tilfælde af forskudt veterinærkontrol skal partiet underkastes følgende kontrol på det første grænsekontrolsted hvor partiet aflæsses:
 1) Dokumentkontrol hvis partiet opbevares i længere tid end syv dage i ankomsthavnen henholdsvis tolv timer i ankomstlufthavnen.
 2) Dokument-, identitets- og fysisk kontrol hvis partiet opbevares i længere tid end 20 dage i ankomsthavnen henholdsvis 48 timer i ankomstlufthavnen.
 Stk. 2. Veterinærkontrollen af et parti animalske produkter m.v. må kun forskydes én gang.
 Stk. 3. Grænsekontrollen skal have kendskab til hvor mange dage henholdsvis timer hvert enkelt parti har været opbevaret i ankomsthavnen henholdsvis ankomstlufthavnen.
§ 30. Hvis et parti animalske produkter m.v. er blevet underkastet dokumentkontrol ved det første grænsekontrolsted skal der udstedes et CVED.
CVEDet skal tydeligt forsynes med følgende tekst: »Article 9 Transhipment to BIP (navn og enhedsnummer på det andet grænsekontrolsted)«.
Del 1 såvel som del 2 på det udleverede CVED skal desuden forsynes med et tydeligt diagonalt kryds.
Afsnit II Transit, oplagring og ikke-harmoniserede produkter Kapitel 11 Transit § 31. Grænsekontrollen på indgangsgrænsekontrolstedet skal straks efter veterinærkontrollen underrette grænsekontrollen på udgangsgrænsekontrolstedet via TRACES om, at der ankommer et parti, som skal forlade samhandelsområdet.
Grænsekontrollen skal forsegle partiet inden transporten.
 Stk. 2. Grænsekontrollen skal i rubrik 42 i CVEDet anføre tolddokumentreferencen for partiet (T1-proceduren).
 § 32. Grænsekontrollen på udgangsgrænsekontrolstedet skal foretage dokument- og identitetskontrol af det frembudte parti for at bekræfte, at det frembudte parti svarer til det parti, der blev afsendt fra indgangsgrænsekontrolstedet.
Stk. 2. Grænsekontrollen skal udfylde rubrik 41 på CVEDet, når den i stk. 1 omhandlede kontrol er udført.
Grænsekontrollen skal straks herefter pr. telefax sende en kopi af det påtegnede CVED til grænsekontrollen på indgangs­grænse­kontrol­stedet.
 Stk. 3. Grænsekontrollen på udgangsgrænsekontrolstedet udleverer det originale, påtegnede CVED til den ansvarlige for partiet og opbevarer en kopi heraf i tre år.
§ 33. Hvis grænsekontrollen på indgangsgrænsekontrolstedet ikke inden 30 dage fra partiets afsendelse har modtaget det i § 32, stk. 2, andet pkt. omhandlede påtegnede CVED fra grænsekontrollen på udgangsgrænsekontrolstedet, skal grænsekontrollen straks forespørge grænsekontrollen på udgangs­grænse­kontrol­stedet om partiet er ankommet.
Hvis udgangsgrænsekontrolstedet oplyser at partiet ikke er ankommet, skal grænsekontrollen straks anmode Skat om at foretage de nødvendige undersøgelser for at fastslå, hvor produkterne befinder sig.
 Stk. 2. Grænsekontrollen skal for hvert parti som transiteres føre register over, om 30 dages tidsfristen i stk. 1 er overholdt, og hvilken opfølgning grænsekontrollen har foretaget i tilfælde, hvor tidsfristen er overskredet.
Kapitel 12 Kontrol på grænsekontrolstedet af ikke-konforme animalske produkter m.v., der skal oplagres på toldoplag, lager i frizone eller skibsprovianteringsoplag § 34. Grænsekontrollen skal før den påbegynder veterinærkontrollen af ikke-konforme animalske produkter m.v. til midlertidig oplagring på lager i frizone, toldoplag eller skibsprovianteringsvirksomhed, sikre sig at den kompetente myndighed ved modtagelageret skriftligt har accepteret modtagelsen af partiet.
 Stk. 2. Grænsekontrollen skal i rubrik 42 i CVEDet anføre tolddokumentreferencen for partiet (T1-proceduren).
 Stk. 3. Produkterne må kun føres til oplagring i et lager i en frizone, et toldoplag eller en skibsprovianteringsvirksomhed, der er veterinært udpeget af Fødevarestyrelsen, eller til et godkendt frilager, lager i en frizone, frilager, toldoplag eller skibsprovianteringsvirksomhed i et andet samhandelsland.
 Stk. 4. Grænsekontrollen skal forsegle partiet inden transporten.
 Stk. 5. Grænsekontrollen skal straks efter veterinærkontrollen via TRACES underrette den kompetente myndighed ved bestemmelseslageret om, at partiet er afsendt.
Stk. 6. Hvis grænsekontrollen ikke inden 30 dage fra partiets afsendelse er blevet underrettet om, at partiet er ankommet til bestemmelseslageret, skal grænsekontrollen straks forespørge den kompetente myndighed ved lageret om partiet er ankommet.
Hvis den kompetente myndighed ved lageret oplyser at partiet ikke er modtaget, skal grænsekontrollen straks anmode Skat om at foretage de nødvendige undersøgelser for at fastslå, hvor produkterne befinder sig.
 Stk. 7. Grænsekontrollen skal for hvert parti ikke-konforme produkter m.v. som oplagres på toldoplag, lager i frizone, frilager (kun til andre samhandelslande) eller skibsprovianteringsvirksomhed føre register over, om 30 dages tidsfristen i stk. 6 er overholdt, og hvilken opfølgning grænsekontrollen har foretaget i tilfælde, hvor tidsfristen er overskredet.
Stk. 8. Grænsedyrlægen skal have kendskab til lagre i en frizone, toldoplag eller skibsprovianteringsvirksomheder, der er beliggende i samme fødevareafdeling som grænsekontrolstedet.
Grænsedyrlægen skal sammen med fødevareafdelingen foretage regelmæssig kontrol med disse lagre og virksomheder, og grænsedyrlægen skal føre et register til dokumentation af denne kontrol.
Registeret skal opbevares på grænsekontrolstedets kontor.
 § 35. Grænsekontrollen skal før den påbegynder veterinærkontrollen af ikke-konforme fødevarer, som skal føres direkte fra grænsekontrolstedet til et skib, der skal sejle i international fart uden for samhandelsområdet, sikre sig at skibsføreren skriftligt erklærer at partiet er bestemt til det pågældende skib.
 Stk. 2. Grænsekontrollen udsteder efter veterinærkontrollen:
1) et CVED, og 2) et provianteringscertifikat, jf. bilag 6 i bekendtgørelse om veterinærkontrol ved indførsel af animalske fødevarer.
 Stk. 3. Grænsekontrollen skal i rubrik 42 i CVEDet anføre tolddokumentreferencen for partiet (T1-proceduren).
Stk. 4. Fødevarerne må kun føres direkte ombord på det navngivne skib.
Fødevarerne kan dog midlertidigt oplagres i et særligt godkendt provianteringslager i samme havn, hvor provianteringen af skibet finder sted, men kun såfremt dette særlige godkendte provianteringslager på forhånd er veterinært udpeget af Fødevarestyrelsen.
 Stk. 5. Hvis grænsekontrollen ikke inden 30 dage fra partiets afsendelse har modtaget provianteringscertifikatet påført skibsførerens kontrasignatur og dato, skal grænsekontrollen straks anmode Skat om at foretage de nødvendige undersøgelser for at fastslå, hvor fødevarerne befinder sig.
 Stk. 6. Grænsekontrollen skal for hvert parti ikke-konforme fødevarer, som skal føres direkte fra grænsekontrolstedet til skibet efter stk. 1, føre register over, om 30 dages tidsfristen i stk. 5 er overholdt, og hvilken opfølgning grænsekontrollen har foretaget i tilfælde, hvor tidsfristen er overskredet.
Kapitel 13 Indførsel af ikke-harmoniserede produkter § 36. Grænsekontrollen kan kun give tilladelse til at ikke-harmoniserede animalske produkter m.v. videresendes fra grænsekontrolstedet til en navngiven dansk virksomhed, hvor produkterne enten forarbejdes eller omsættes i detailsalg i Danmark.
 Stk. 2. Grænsekontrollen kan dog tillade, at ikke-harmoniserede animalske produkter m.v. videresendes fra grænsekontrolstedet til en navngiven virksomhed i et andet samhandelsland, såfremt den ansvarlige for partiet kan forevise en tilladelse hertil fra den kompetente myndighed i det pågældende samhandelsland.
 Stk. 3. Grænsekontrollen skal sikre, at ikke-harmoniserede animalske produkter m.v. efter gennemført veterinærkontrol videresendes fra grænsekontrolstedet direkte til den navngivne modtagevirksomhed under myndighedstilsyn i transportmidler eller beholdere, som er forseglede af grænsekontrollen.
 Stk. 4. Grænsekontrollen skal i rubrik 42 i CVEDet anføre tolddokumentreferencen for partiet (T5-proceduren).
 Stk. 5. Grænsekontrollen skal underrette den kompetente myndighed ved modtagevirksomheden om, at der ankommer ikke-harmoniserede produkter.
Kapitel 14 Anløb og mellemlanding § 37. Ved anløb og mellemlanding af transportmidler med animalske produkter fra et tredjeland, som er bestemt til et tredjeland, skal partier, som føres fra transportmidlet og midlertidigt opbevares på havnens eller lufthavnens område, underkastes følgende kontrol:
 1) Dokumentkontrol hvis partiet opbevares i længere tid end syv dage i ankomsthavnen henholdsvis tolv timer i ankomstlufthavnen.
 2) Dokument-, identitets- og fysisk kontrol hvis partiet opbevares i længere tid end 20 dage i ankomsthavnen henholdsvis 48 timer i ankomstlufthavnen.
 Stk. 2. Grænsekontrollen skal have kendskab til hvor mange dage henholdsvis timer hvert enkelt parti har været opbevaret i ankomsthavnen henholdsvis ankomstlufthavnen.
Afsnit III Mistanke- og skærpet kontrol, beslaglæggelser, returnering og destruktion Kapitel 15 Mistankekontrol og skærpet kontrol § 38. Grænsekontrollen foretager den veterinærkontrol, der skønnes relevant for at bekræfte eller afkræfte enhver mistanke om:
1) at produkternes identitet eller faktiske bestemmelse er fejlagtigt anført eller fejlbehæftet, 2) at produkterne ikke opfylder de garantier, som lovgivningen kræver for den pågældende produktkategori, eller 3) at produkterne ikke er i overensstemmelse med EF-lovgivningens dyre- eller folkesundheds­mæssige krav, eller for produkter hvor importbetingelserne ikke er harmoniserede, de nationale krav.
 Stk. 2. Grænsekontrollen skal beslaglægge de pågældende partier indtil resultatet af mistankekontrollen foreligger, jf. § 42.
 Stk. 3. Grænsekontrollen skal annullere proceduren for reduktion af frekvensen af partier, der skal underkastes fysisk kontrol, ved mistankekontrol eller skærpet kontrol.
 § 39. Hvis grænsekontrollen konstaterer en sundhedsmæssig risiko, grove eller gentagne fejl, eller hvis en mistanke bekræftes, skal grænsekontrollen foretage skærpet kontrol med efterfølgende partier med samme oprindelse.
 Stk. 2. Grænsekontrollen skal beslaglægge de pågældende partier indtil resultatet af den skærpede kontrol foreligger, jf. § 42.
 Stk. 3. Den skærpede kontrol overgår til stikprøvekontrol når ti på hinanden følgende partier af samme oprindelse er undersøgt med tilfredsstillende resultat.
 Stk. 4. Ved samme oprindelse forstås:
1) Samme oprindelsesvirksomhed hvis der er tale om en sundhedsrisiko, der alene vedrører den pågældende virksomhed, f.eks. ved kontaminering med patogener, og 2) samme oprindelsesland hvis der er tale om en sundhedsrisiko, der berører hele landet eller dele heraf, f.eks. ved kontaminering af miljøgifte som dioxin.
Kapitel 16 Beslaglæggelse, returnering, forarbejdning og destruktion § 40. Hvis et parti animalske produkter m.v. ikke består veterinærkontrollen, skal grænsekontrollen træffe afgørelse om at partiet ikke må indføres.
 Stk. 2. I de tilfælde hvor et parti kan tillades returneret træffer grænsekontrollen i samråd med den ansvarlige for partiet (partshøring) beslutning om, hvorvidt partiet skal returneres, destrueres eller for fødevarer oparbejdes.
 Stk. 3. Stk. 1 gælder også i tilfælde hvor et parti animalske produkter m.v. er ført ind i EU uden at være underkastet veterinærkontrol.
 Stk. 4. Grænsekontrollen giver importøren påbud om:
1) at partiet returneres inden for en fastsat frist, eller 2) at partiet destrueres ved forbrænding inden for en fastsat frist.
 Stk. 5. Grænsekontrollen kan endvidere give importøren af et parti animalske fødevarer påbud om, at partiet oparbejdes til foder til selskabsdyr eller pelsdyr inden for en fastsat frist.
 Stk. 6. Grænsekontrollen skal, hvor det skønnes relevant, oplyse importøren om, at der kan søges om dispensation fra reglerne i:
1) § 19, stk. 1 i bekendtgørelse om veterinærkontrol ved indførsel af animalske fødevarer, således at importøren kan få mulighed for at oparbejde et afvist parti fødevarer med det formål, at gøre fødevarerne egnede til menneskeføde, eller 2) § 19, stk. 2, i bekendtgørelse om veterinærkontrol ved indførsel af avlsmateriale og animalske nonfood produkter m.v., således at importøren kan få mulighed for at sterilisere et afvist parti animalske biprodukter i et godkendt hygiejniseringsanlæg, hvorved produkterne i partiet bringes til at opfylde gældende bestemmelser.
 Stk. 7. Partier der afvises med henvisning til § 20 i bekendtgørelse om veterinærkontrol ved indførsel af animalske fødevarer eller § 20 i bekendtgørelse om veterinærkontrol ved indførsel af avlsmateriale og animalske nonfood produkter m.v. skal dog altid destrueres ved forbrænding, jf. § 44.
Stk. 8. Grænsekontrollen skal denaturere animalske produkter m.v. før de føres til destruktion ved forbrænding.
Denaturering kan ske ved at overhælde produkterne med grøn farve.
 § 41. Ved beslutning om returnering, skal grænsekontrollen påbyde den ansvarlige for partiet:
1) at fødevarerne returneres til oprindelseslandet eller et andet tredjeland.
Returneringen til Liechtenstein, Schweiz eller San Marino skal foregå med fly og kun fra et grænsekontrolsted beliggende i en lufthavn, 2) at fødevarerne sendes ud af EU fra det samme grænsekontrolsted, hvor fødevarerne blev præsenteret for veterinærkontrol i overensstemmelse med bilag 7, og med samme type transportmiddel, og 3) at fødevarerne returneres inden for en frist på højst 60 dage.
 Stk. 2. Tilladelse til returnering af fødevarer og animalsk foder skal ske i overensstemmelse med bestemmelserne i artikel 21 i forordning (EF) nr. 882/2001 (Kontrolforordningen).
 § 42. Grænsekontrollen skal sikre, at afviste partier animalske produkter m.v. lægges under beslag på grænsekontrolstedet adskilt fra andre animalske produkter m.v. eller i særlige containere, der er under grænsedyrlægens kontrol, indtil produkterne kan returneres, oparbejdes eller destrueres.
Stk. 2. Med mindre der er mistanke om eller vished for at produkterne indebærer en umiddelbar risiko for dyresundheden, kan produkterne endvidere lægges under beslag på et af grænsekontrollen anvist lager inden for kontrolafdelingens område, der er autoriseret eller registreret til oplagring af de pågældende produkter.
Det anviste lager må dog ikke være bestemmelseslageret.
Anvisningen af lageret og den faktiske beslaglæggelse aftales med den tilsynsførende ved lageret.
 § 43. Grænsekontrollen skal sikre, at det ledsagende originale certifikat beslaglægges på grænsekontrolstedet.
Stk. 2. Grænsekontrollen skal annullere det beslaglagte certifikat når returneringen, forarbejdningen eller destruktionen er effektueret.
Grænsekontrollen kan udlevere en bekræftet kopi af det annullerede certifikat til importøren.
 § 44. For partier, der afvises med henvisning til § 20 i bekendtgørelse om veterinærkontrol ved indførsel af animalske fødevarer eller § 20 i bekendtgørelse om veterinærkontrol ved indførsel af avlsmateriale og animalske nonfood produkter m.v., skal grænsekontrollen:
straks beslaglægge partiet, 2) påbyde destruktion af partiet inden for en fastsat frist, og 3) annullere det ledsagende certifikat når destruktionen er effektueret.
Stk. 2. Grænsekontrollen skal sikre, at de i stk. 1 omhandlede animalske produkter m.v. lægges under beslag på grænsekontrolstedet eller i særlige containere, der er under grænsedyrlægens kontrol.
De beslaglagte animalske produkter m.v. skal oplagres adskilt fra andre animalske produkter m.v., indtil produkterne føres til destruktion.
Stk. 3. Grænsekontrollen skal denaturere animalske produkter m.v. før de føres til destruktion ved forbrænding.
Denaturering kan ske ved at overhælde produkterne med grøn destruktionsfarve.
Afsnit IV Vareprøver Kapitel 17 Vareprøver § 45. Grænsekontrollen må umiddelbart give tilladelse til, at animalske fødevarer som vareprøve til analyse, undervisning, fremvisning på udstillinger eller brug i ambassader i Danmark kan indføres, hvis fødevarerne har oprindelse i tredjelande eller dele af tredjelande:
1) Som er godkendt af EU i dyresundhedsmæssig henseende, og 2) hvor der ikke er indført importrestriktioner som følge af mistanke om eller vished for risici over for folke- eller dyresundheden.
 Stk. 2. Uanset stk. 1, nr. 1, må grænsekontrollen umiddelbart give tilladelse til indførsel af:
1) Honning som vareprøve fra alle tredjelande, 2) animalske fødevarer som vareprøve med oprindelse i Grønland, Færøerne eller Island, og 3) animalske fødevarer, der har undergået en varmebehandling til en Fo-værdi på mindst 3,00, som vareprøve fra alle tredjelande.
Stk. 3. Grænsekontrollen må kun give tilladelse til indførsel af animalske fødevarer som vareprøve, som ikke opfylder bestemmelsen i stk. 1, nr. 1, på betingelse af, at Mørkhøj meddeler tilladelse hertil efter en forudgående vurdering af den dyresundhedsmæssige situation i det pågældende tredjeland eller del heraf.
Grænsekontrollen skal sende anmodning om en sådan tilladelse til mail­adressen: »3kontor@fvst.dk«.
 Stk. 4. Grænsekontrollen skal fremsende en kopi af indførselstilladelsen til dels den fødevareafdeling, hvor modtageren er beliggende, dels den fødevareafdeling, hvor importøren er beliggende.
 § 46. Grænsekontrollen må umiddelbart give tilladelse til, at animalske produkter m.v., som ikke er bestemt til konsum, kan indføres som vareprøve til analyse, undervisning, forskning eller brug til fremvisning på udstillinger i Danmark, hvis vareprøven overholder Mørkhøjs indførselsbetingelser, og hvis produkterne har oprindelse i tredjelande eller dele af tredjelande:
1) Som er godkendt af EU i dyresundhedsmæssig henseende, og 2) hvor der ikke er indført importrestriktioner som følge af mistanke om eller vished for risici over for folke- eller dyresundheden.
 Stk. 2. Uanset stk. 1, nr. 1 må grænsekontrollen umiddelbart give tilladelse til indførsel af:
1) animalske produkter m.v. som vareprøve med oprindelse i Grønland, Færøerne eller Island, og 3) animalske produkter m.v., der har undergået en varmebehandling til en Fo-værdi på mindst 3,00, som vareprøve fra alle tredjelande.
Stk. 3. Grænsekontrollen må kun give tilladelse til indførsel af animalske produkter m.v. som vareprøve, som ikke opfylder bestemmelsen i stk. 1, nr. 1, på betingelse af, at Mørkhøj meddeler tilladelse hertil efter en forudgående vurdering af den dyresundhedsmæssige situation i det pågældende tredjeland eller del heraf.
Grænsekontrollen skal sende anmodning om en sådan tilladelse til mail­adressen: »3kontor@fvst.dk«.
Stk. 4. Hvis Mørkhøj ikke har fastsat indførselsbetingelser for et givent animalsk produkt m.v. som vareprøve, må grænsekontrollen kun give tilladelse til indførslen på betingelse af, at Mørkhøj fastsætter indførselsbetingelserne.
Grænsekontrollen skal sende anmodning om udarbejdelse af indførselsbetingelser til mail­adressen: »3kontor@fvst.dk«.
Afsnit V Kontrol med affaldshåndtering Kapitel 18 Kontrol med indsamling, transport og bortskaffelse af animalsk affald som kategori 1-materiale § 47. Grænsedyrlægen skal overvåge og kontrollere indsamlingen, transporten og bortskaffelsen af køkken- og madaffald fra transportmidler i international fart, der fraføres i havne og lufthavne, hvor der er et godkendt grænsekontrolsted.
 Stk. 2. Grænsedyrlægen skal kontrollere.
1) at alt animalsk affald, jf. stk. 1, indsamles, transporteres, identificeres og bortskaffes i overensstemmelse med bilag II i forordning 1774/2002, 2 )  at de krævede handelsdokumenter og dokumentation for forbrændingen eller medforbrændingen (vejesedler) af det i stk. 1 nævnte affald udarbejdes, jf. vejledning om indsamling, transport og bortskaffelse af køkken- og madaffald fra skibe og fly i international fart i havne og lufthavne med godkendt grænsekontrolsted samt andet kategori 1-affald, og 3) at containere, beholdere og køretøjer, der har været i kontakt med det i stk. 1 nævnte affald, er blevet tilfredsstillende rengjorte, vaskede og desinficerede efter anvendelsen, og at de er rene og tørre før de på ny tages i anvendelse.
 Stk. 3. Grænsedyrlægen skal foretage krydskontrol mellem de i stk. 2 anførte handelsdokumenter og vejesedler for at undersøge, om alt indsamlet affald omfattet af stk. 1 er blevet destrueret ved forbrænding.
 Stk. 4. Grænsedyrlægen skal kontrollere, at følgende kategori 1-affald indsamles på passende måde og bortskaffes ved forbrænding eller medforbrænding i overensstemmelse med bilag II i forordning 1774/2002:
1) animalske produkter med oprindelse i tredjelande eller ukendt oprindelse, som afleveres af private i toldkontrollen eller som konfiskeres af politiet, 2) animalske produkter med oprindelse i tredjelande, som på anden måde end i nr. 1 konfiskeres, f.eks. i internationale postterminaler, og 3) animalske produkter med oprindelse i tredjelande, som har været udtaget til fysisk kontrol på grænsekontrolstederne med tilhørende inspektionscentre og som ikke udleveres til importøren.
Stk. 5. Grænsedyrlægen skal føre et register over den i stk. 2-4 nævnte kontrol.
Registeret skal indeholde en beskrivelse af:
1) Dato for kontrollen, 2) resultatet af kontrollen, 3) eventuel opfølgende korrigerende handling, sanktioneret af grænsedyrlægen ved konstaterede uregelmæssigheder, 4) navnet på den virksomhed, som har ansvaret for at følge op på konstaterede uregelmæssigheden, og 5) grænsedyrlægens kontrol af, at den ansvarlige for opfølgningen, jf. nr. 4, har fulgt op på alle konstaterede uregelmæssigheder.
Afsnit VI Indberetninger og kontakt til andre myndigheder m.v.
Kapitel 19 Registrering og indberetning § 48. Når grænsekontrollen konstaterer, at et parti fødevarer indebærer en direkte eller indirekte risiko for folkesundheden, skal grænsekontrollen straks udarbejde en rapid alert i TRACES.
 Stk. 2. Grænsekontrollen skal kontakte Fødevareberedskabsenheden inden en rapid alert afsendes.
 § 49. Grænsekontrollen skal månedligt indberette samtlige resultater af laboratorieanalyser af animalske produkter m.v., hvoraf der er udtaget prøver på hvert grænsekontrolsted og tilhørende inspektionscenter.
Stk. 2. Indberetningen foretages ved udfyldelse af det i bilag 8 anførte skema.
Den månedlige indberetning skal senest den 10. arbejdsdag i den efterfølgende måned fremsendes til mailadressen: »3kontor@fvst.dk« med emneteksten: »Indberetning analyseresultater«.
 § 50. Grænsekontrollen skal en gang om året udarbejde en rapport om de foranstaltninger, der er truffet for at oplyse og håndhæve bestemmelserne i forordning (EF) nr. 206/2009.
 Stk. 2. Den i stk. 1 nævnte rapport skal udarbejdes ved udfyldelse af et skema i overensstemmelse med bilag V i forordning (EF) nr. 206/2009. Rapporten skal senest den første arbejdsdag i februar i det følgende år sendes til mailadressen: »3kontor@fvst.dk« med emneteksten: »Rapport om privat indførsel«.
 § 51. Grænsekontrollen skal føre register over returnerede partier, jf. § 25, samt over udlevering af retssikkerhedsblanket forud for veterinærkontrollen.
Kapitel 20 Kontakt til andre myndigheder m.v.
 § 52. Grænsekontrollen skal holde fire officielle møder årligt med Skat for drøftelse af:
1) Importspørgsmål af mere generel karakter, 2) dataudveksling, jf. artikel 6, litra a og artikel 7 i forordning (EF) nr. 136/2004, og 3) en fælles indsats mod ulovlig import.
 Stk. 2. De i stk. 1 nævnte møder skal afholdes med godkendt dagsorden, og grænsekontrollen skal sikre, at der skrives referat fra disse møder.
 Stk. 3. Grænsekontrollen skal udover de i stk. 1 nævnte møder have hyppig kontakt til Skat for drøftelse af specifikke importspørgsmål og for udveksling af informationer på importområdet.
 § 53. Grænsekontrollen skal holde mindst et officielt møde årligt med ledelsen i havne og lufthavne med godkendt grænsekontrolsted for drøftelse af følgende emner:
1) Havnenes og lufthavnenes etablering og vedligeholdelse af procedurer for indsamling og destruktion ved forbrænding eller medforbrænding af køkken- og madaffald fra transportmidler i international fart, der fraføres i havne og lufthavne, hvor der er et godkendt grænsekontrolsted, samt dokumentationen for denne indsamling og destruktion, 2) havnens og lufthavnens information af grænsekontrollen om skibe og fly, der ankommer til havnen eller lufthavnen.
3) opsætning af plakater om privates indførsel af animalske produkter m.v. fra tredjelande, jf. § 37, stk. 13 i bekendtgørelse om veterinærkontrol ved indførsel af animalske fødevarer og § 35, stk. 6, i bekendtgørelse om veterinærkontrol ved indførsel af avlsmateriale og animalske nonfood produkter m.v., og 4) udveksling af relevante informationer på importområdet.
 Stk. 2. Grænsekontrollen skal sikre, at der skrives referat fra disse møder.
 Stk. 3. Grænsedyrlægen skal have indgående kendskab til de i stk. 1, nr. 1 nævnte procedurer.
Afsnit VII Ikrafttrædelsesbestemmelser § 54. Cirkulæret træder i kraft den 11. januar 2010.
 Stk. 2. Samtidig ophæves cirkulære nr. 9883 af 19. december 2008 om veterinærkontrol ved indførsel af animalske produkter m.v. fra tredjelande.
Fødevarestyrelsen, den 7. januar 2010 Erik Engelst Bilag 1 Identitetskontrol Bilag 2 Fysisk kontrol Bilag 3 Frekvenser for mikrobiologiske eller kemiske analyser, bortset fra algetoksinanalyser, af fisk og fiskevarer fra tredjelande til konsum» Bilag 4 Frekvenser for algetoksinanalyser af toskallede bløddyr, pighuder, sækdyr og marine snegle fra tredjelande1 Bilag 5 Kontrol af fiskemel for indhold af animalsk protein fra landdyr Bilag 6 Model af prøveudtagningsskema Bilag 7 Procedure ved afvisning af partier ved veterinærkontrollen på grænsekontrolstedet Bilag 8 Model af skema til indberetning af resultater af laboratorieanalyser Der kan være krav om andre mikrobiologiske eller kemiske analyse, f.eks. i CKL projekter eller som følge af restriktioner.
