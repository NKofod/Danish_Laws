Fremsat den 6. november 2002 af  

 skatteministeren (Svend Erik Hovmand) Forslag til Lov om ændring af skattekontrolloven og  

 andre skatte- og afgiftslove (Forenkling) § 1 I skattekontrolloven, jf. lovbekendtgørelse nr. 726 af 13. august  

 2001, som ændret ved § 12 i lov nr. 313 af 21. maj 2002, § 7  

 i lov nr. 403 af 6. juni 2002 og § 6 i lov nr. 438 af 10. juni 2002,  

 foretages følgende ændringer:
 1. Efter § 7 H indsættes:
»§ 7 J.
Enhver, der som  

 led i sin virksomhed i det foregående kalenderår har ydet  

 vederlag for personligt arbejde i tjenesteforhold, skal efter  

 skatteministerens nærmere bestemmelse oplyse de statslige told- og  

 skattemyndigheder om adressen på den ansattes arbejdsplads og den  

 periode, den pågældende har været ansat.
Stk. 2. Bestemmelserne i § 7, stk. 5 og 7, finder  

 tilsvarende anvendelse.« 2. I § 8 P indsættes efter stk. 2 som nyt  

 stykke:
»Stk. 3. Skatteministeren kan fastsætte særlige  

 regler for indberetningen af renter på studielån, herunder  

 særligt de renter, der er påløbet, indtil afdragsordningen  

 påbegyndes.« Stk. 3-5 bliver herefter stk. 4-6.
 3. I § 9 A, stk. 1, indsættes efter  

 »§ 7 G,«: »§ 7 J,«.
 4. I § 14, stk. 2, indsættes efter »§ 7  

 H,«: »§ 7 J,«.
 5. § 21, 2. pkt., ophæves.
 6. I § 21 indsættes som stk. 2:
»Stk. 2. Hvis en person ikke kan anerkende et krav om  

 tillægsskat efter stk. 1, afgøres spørgsmålet  

 under en sag i strafferetsplejens former.« § 2 I lov om beskatning ved dødsfald (dødsboskatteloven), jf.  

 lovbekendtgørelse nr. 760 af 10. september 2002, foretages  

 følgende ændringer:
 1. I overskriften til Afsnit VII udgår:  

 »tillægsskat,«.
 2. § 86 samt overskriften »Tillægsskat«  

 ophæves.
 3. I § 88, stk. 1, 1. pkt., to steder i  

§ 88, stk. 2, og i § 88, stk. 3,  

 ændres »§§ 86 og 87« til: »§ 87«.
§ 3 I lov om opkrævning af skatter og afgifter m.v., jf. lov nr. 169 af  

 15. marts 2000, som ændret ved § 6 i lov nr. 461 af 31. maj 2000,  

 § 47 i lov nr. 462 af 31. maj 2000, § 33 i lov nr. 1029 af 22.  

 november 2000 og § 4 i lov nr. 1299 af 20. december 2000, foretages  

 følgende ændring:
 1. § 11 a, stk. 4, affattes således:
»Stk. 4. Krav om sikkerhedsstillelse ophører, når  

 virksomheden har en formue på mindst 125.000 kr., og virksomheden i de  

 seneste 18 måneder har indbetalt moms, A-skat, arbejdsmarkedsbidrag og  

 lønsumsafgift rettidigt og ikke er i restance hermed eller  

 vedrørende andre registreringsforhold.
Sikkerhedsstillelsen kan dog  

 frigives på et tidligere tidspunkt end efter udløbet af 18  

 måneders perioden, hvis virksomheden på frigivelsestidspunktet  

 kan dokumentere at have en formue på mindst 125.000 kr., og hvis  

 virksomheden hidtil har indbetalt moms, A-skat, arbejdsmarkedsbidrag og  

 lønsumsafgift rettidigt og ikke er i restance hermed eller  

 vedrørende andre registreringsforhold.« § 4 I lov nr. 437 af 26. juni 1998 om ændring af forskellige  

 energiafgiftslove. (Afgiftsforhøjelser og afgift af varme produceret  

 ved affaldsforbrænding m.v.), som ændret ved § 2 i lov nr.  

 389 af 2. juni 1999, foretages følgende ændring:
 1. § 8, stk. 2, 2. pkt., affattes  

 således:
»Bestemmelserne i § 4, nr. 1 og 2, har kun gyldighed  

 indtil 31. december 2006.« § 5 Stk. 1. Loven træder i kraft den 1. januar 2003.
 Stk. 2. § 1, nr. 5 og § 2, har virkning  

 for:
1)	boer vedrørende personer, der afgår ved døden  

 den 1. januar 2003 eller senere, 2)	beskatningen af efterlevende ægtefæller efter personer,  

 der afgår ved døden den 1. januar 2003 eller senere, samt 3)	skifte af uskiftede boer i den efterlevende ægtefælles  

 levende live, når anmodning om skifte indgives den 1. januar 2003 eller  

 senere.
Bemærkninger til lovforslaget Almindelige bemærkninger Det er regeringens ønske, at den offentlige sektor  

 skal gøres enklere, mere åben og mere lydhør over for  

 borgere og virksomheder.
Derfor har regeringen med handlingsplanen for  

 regelforenkling og administrative lettelser fra august i år taget fat  

 på en omfattende forenkling af den offentlige sektor.
Handlingsplanen  

 er begyndelsen på en løbende proces, hvor fokus er på  

 administrative lettelser til gavn for borgere og virksomheder, og en mere  

 effektiv offentlig sektor.
Det er ikke færre regler, der er målet  

 i sig selv.
Målet er reelle forenklinger, der opleves som en lettelse i  

 hverdagen.
I tråd med regeringens overordnede  

 målsætning er formålet med dette lovforslag at tage fat  

 på en række forenklingsforslag på skatte- og  

 afgiftsområdet, som umiddelbart kan gennemføres, og som letter  

 de administrative byrder for borgere og virksomheder såvel som for  

 skatte- og afgiftsmyndighederne.
Da hensigten med lovforslaget bl.a. er at  

 forenkle skatte- og afgiftsmyndighedernes administration internt, vil de  

 kommunaløkonomiske konsekvenser af lovforslaget være omfattet af  

 DUT-reglerne.
 Således indebærer et par af  

 forenklingsforslagene, at der til gavn for såvel skattemyndigheder som  

 skatteydere kan fortrykkes befordringsfradrag og fradragsberettigede renter  

 af studielån (SU-lån) på selvangivelsen vedrørende  

 indkomståret 2003 og fremover.
Alle skattepligtige er i kontakt med skattemyndighederne  

 mindst en gang om året, når der skal selvangives.
I de senere  

 år er det blevet meget nemmere at selvangive, fordi flere og flere  

 oplysninger er fortrykt på selvangivelsesblanketten.
Skatteydere, der  

 ikke har rettelser til de fortrykte beløb, eller tilføjelser  

 til selvangivelsen i øvrigt, kan undlade at indsende selvangivelsen,  

 idet den pågældende dermed anses for at have selvangivet som  

 fortrykt.
En stor del af de skatteydere, der får tilsendt den fortrykte  

 selvangivelse, får samtidig med selvangivelsen tilsendt en  

 årsopgørelse.
Det sker som udgangspunkt, hvis de  

 pågældende i det forrige indkomstår ikke har haft  

 indtægter eller fradrag ud over, hvad der er indberettet til  

 skattemyndighederne af arbejdsgivere, pengeinstitutter m.v.
Dette  

 indebærer en væsentlig forenkling af arbejdet med selvangivelsen  

 for såvel skatteydere som skattemyndigheder.
Befordringsfradraget er den væsentligste hindring  

 for, at flere skatteydere kan få en årsopgørelse sammen  

 med den fortrykte selvangivelse.
Der foreslås derfor en ændring  

 af skattekontrolloven, som gør det muligt at fortrykke  

 befordringsfradraget på selvangivelsesblanketten for visse skatteydere.  

 Det betyder, at flere skatteydere end i dag kan modtage en  

 årsopgørelse sammen med selvangivelsen, således at de kun  

 behøver at indsende selvangivelsen, hvis de har rettelser til de  

 fortrykte beløb, eller hvis de har tilføjelser i øvrigt.  

 Det forventes således, at der i ToldSkat kan spares udgifter til  

 separat udsendelse af årsopgørelsen til en del af de  

 skatteydere, der får fortrykt befordringsfradrag.
 Når befordringsfradraget fortrykkes på  

 selvangivelsesblanketten, vil det medføre en administrativ lettelse i  

 forbindelse med selvangivelsesproceduren for skatteyderne, ligesom de  

 kommunale skattemyndigheders kontrol med befordringsfradraget vil blive  

 lettet, hvilket dog i et vist omfang modsvares af et merarbejde i staten til  

 øget arbejdsgiverkontrol.
Regeringen ønsker, at denne administrative lettelse  

 i den årlige kontakt med skattemyndighederne skal komme så mange  

 som muligt til gode.
Med de gældende materielle regler om  

 befordringsfradrag vil det dog ikke uden omfattende nye indberetningspligter  

 for arbejdsgiverne være muligt at fortrykke befordringsfradraget  

 på selvangivelsesblanketten til samtlige skatteydere, der er berettiget  

 til befordringsfradrag.
Det skyldes bl.a., at befordringsfradraget er knyttet  

 til nogle individuelle forhold, som ikke vil være skattemyndighederne  

 bekendt.
Regeringen lægger stor vægt på, at der  

 ikke pålægges arbejdsgiverne unødige administrative  

 byrder.
Der lægges derfor op til en ordning i flere faser.
I  

 første fase fortrykkes befordringsfradraget således uden at det  

 kræver væsentligt andre indberetninger fra arbejdsgiverne, end  

 dem de allerede i dag indberetter på den årlige oplysningsseddel  

 vedrørende den enkelte ansatte.
Det betyder, at der i første  

 fase kun kan fortrykkes befordringsfradrag for skatteydere, der ikke har haft  

 flere samtidige arbejdsgivere, og som har arbejdet hos en arbejdsgiver, der  

 kun har én arbejdsplads.
Derfor vil det ikke være samtlige skatteydere, der i  

 dag selvangiver befordringsfradrag, der vil kunne få fortrykt fradraget  

 på selvangivelsesblanketten allerede for indkomståret 2003.  

 Desuagtet ønsker regeringen at iværksætte de tiltag, der  

 skal gøre det muligt at fortrykke befordringsfradraget.
Det forhold,  

 at ikke alle berettigede vil opleve en forenkling med det samme, skal ikke  

 være begrundelse for at undlade at gennemføre en forenkling til  

 fordel for en del af de berettigede.
Målet er imidlertid, at så  

 mange som muligt af de berettigede på sigt kan få fortrykt deres  

 befordringsfradrag på selvangivelsen og dermed få gavn af dette  

 forenklingstiltag.
 Skatteministeriet vil derfor gennemføre et  

 analysearbejde med henblik på, at ordningen i næste fase kan  

 udvides til en større kreds af skatteydere, herunder til skatteydere,  

 der arbejder hos en arbejdsgiver, der har mere end én arbejdsplads.  

 Det skal bl.a. analyseres, hvordan LetLøn og Det Centrale  

 Virksomhedsregisters produktionsenhedsnumre kan være en hjælp  

 hertil.
Selv om befordringsfradraget bliver fortrykt på  

 selvangivelsen, gælder selvangivelsespligten uændret.
Det vil  

 sige, at hvis det fortrykte beløb ikke er korrekt, skal skatteyderen  

 skrive det rette beløb på selvangivelsen og indsende den til  

 skattemyndighederne.
I tråd med ønsket om en forenkling af  

 selvangivelsen stilles der også forslag om en ændring af  

 skattekontrolloven, som skal gøre det muligt at fortrykke  

 fradragsberettigede renter af studielån (SU-lån) på  

 selvangivelsen for indkomståret 2003 og senere.
Forslaget  

 indebærer, at Finansstyrelsen skal indberette de oplysninger, der er  

 nødvendige herfor.
De øvrige forenklingstiltag, der umiddelbart kan  

 gennemføres på skatte- og afgiftsområdet, er som  

 nævnt i Regeringens handlingsplan for forenklinger og administrative  

 lettelser et forslag om ophævelse af tillægsskat ved død  

 og et forslag om lempelse af regler om sikkerhedsstillelse ved registrering  

 af virksomhed.
Hertil kommer et forslag om forlængelse af  

 afgiftsfritagelsen for mindre solcelleanlæg til el-fremstilling, som  

 dog ikke er nævnt i regeringens handlingsplan, da der er tale om en  

 allerede eksisterende ordning, der indebærer administrative lettelser  

 for såvel elselskaber som private husstande, og som regeringen derfor  

 ønsker forlænget.
1. Fortrykt befordringsfradrag 1.1. Gældende regler De materielle regler om befordringsfradrag fremgår  

 af ligningslovens § 9 C.
Herefter kan der foretages fradrag for  

 befordring frem og tilbage mellem den sædvanlige bopæl og  

 arbejdspladsen med et beløb, som beregnes på grundlag af den  

 normale transportvej i bil efter en kilometertakst, der fastsættes af  

 Ligningsrådet, jf. ligningslovens § 9 C, stk. 1.
 Der kan ikke foretages fradrag for de første 24 km  

 pr. arbejdsdag, jf. ligningslovens § 9 C, stk. 2. For daglig  

 befordring mellem 25 og 100 km beregnes fradraget med den kilometertakst,  

 Ligningsrådet fastsætter efter ligningslovens § 9 C,  

 stk. 1. For befordring herudover beregnes fradraget med halvdelen af den  

 af Ligningsrådet fastsatte kilometertakst, jf. ligningslovens § 9  

 C, stk. 3. Der kan alene foretages fradrag for det faktiske antal dage,  

 der er kørt til arbejdspladsen.
Alle former for arbejdspladser, der ikke tillige er den  

 skattepligtiges bopæl, er omfattet af begrebet arbejdsplads i  

 ligningslovens § 9 C.
Således er - ud over almindelige faste  

 arbejdspladser - f.eks. også steder for kundebesøg, konferencer,  

 afhentning af post eller materialer omfattet af arbejdspladsbegrebet.
Som  

 arbejdsplads betragtes også steder, hvor den skattepligtige modtager  

 undervisning i efteruddannelsesøjemed som led i arbejdet.
 Enhver, der er skattepligtig her til landet, skal  

 selvangive sin indkomst, jf. skattekontrollovens § 1.  

 Selvangivelsespligten medfører, at skatteyderen har ansvaret for, at  

 indkomst og fradrag er korrekt påført på selvangivelsen.  

 Er der således beløb, der er fortrykt forkert, eller mangler der  

 beløb, skal skatteyderen korrigere selvangivelsen og indsende den til  

 skattemyndighederne.
Som udgangspunkt får ikke-erhvervsdrivende  

 skatteydere tilsendt en selvangivelsesblanket, der er påført de  

 oplysninger om indkomst og fradrag for det forgangne indkomstår, som  

 skattemyndighederne på forhånd er bekendt med.
Disse oplysninger  

 modtager skattemyndighederne som udgangspunkt fra tredjemand, f.eks.  

 arbejdsgivere, pengeinstitutter, pensionsinstitutter, fagforeninger m.fl.  

 på baggrund af indberetningspligter, der følger af  

 skattekontrolloven.
Skatteydere, der ikke har rettelser til de beløb,  

 der er fortrykt på selvangivelsen, eller tilføjelser til  

 selvangivelsen i øvrigt, kan undlade at indsende selvangivelsen, idet  

 de pågældende dermed anses for at have selvangivet som fortrykt.  

 En stor del af de skatteydere, der får tilsendt den fortrykte  

 selvangivelse, får samtidig med selvangivelsen tilsendt en  

 årsopgørelse.
Det sker som udgangspunkt, hvis de  

 pågældende i det forrige indkomstår ikke har haft  

 indtægter eller fradrag ud over, hvad der er indberettet til de  

 statslige told- og skattemyndigheder af arbejdsgivere, pengeinstitutter  

 m.v.
Befordringsfradraget er ikke fortrykt på  

 selvangivelsen.
I overensstemmelse med selvangivelsespligten skal den enkelte  

 skatteyder derfor selv skrive sit befordringsfradrag på selvangivelsen  

 og indsende den til skattemyndighederne.
I forbindelse med den årlige indberetning  

 vedrørende den enkelte ansatte indberetter arbejdsgiverne i dag  

 oplysninger, som gør det muligt at identificere den ansattes  

 arbejdsplads.
Indberetningen sker på den såkaldte  

 oplysningsseddel, og arbejdspladsen kan identificeres via virksomhedens  

 CVR-/SE-nummer og en fire-cifret arbejdsstedskode.
Det er alene arbejdsgivere  

 med flere arbejdspladser, der indberetter arbejdsstedskode, som i  

 øvrigt er tildelt arbejdsgiveren af Danmarks Statistik.  

 Arbejdsstedskoden anvendes alene af Danmarks Statistik til statistiske  

 formål.
På oplysningssedlen påfører  

 arbejdsgiveren også oplysning om, hvorvidt den ansatte har været  

 ansat hele året, i en sammenhængende periode, eller i flere  

 perioder.
I sidstnævnte tilfælde skal der kun oplyses, om den  

 ansatte var ansat pr. den sidste almindelige arbejdsdag i november.
Disse  

 oplysninger anvendes alene af Danmarks Statistik til statistiske  

 formål.
1.2. Lovforslaget Det foreslås at indsætte en bestemmelse i  

 skattekontrolloven, hvorved skatteministeren bemyndiges til at bestemme,  

 hvordan der skal foretages indberetning til de statslige told- og  

 skattemyndigheder om adressen på den ansattes arbejdsplads og om  

 ansættelsesperioden.
 Bemyndigelsen til skatteministeren skal sikre, at de  

 statslige told- og skattemyndigheder kan bruge de oplysninger, arbejdsgiverne  

 indberetter i dag, til at identificere den ansattes arbejdsplads og  

 ansættelsesperiode med henblik på at fortrykke et  

 befordringsfradrag på den pågældendes selvangivelse.
Det er tanken at udmønte bemyndigelsen i en  

 bekendtgørelse således, at indberetning om adressen på den  

 ansattes arbejdssted skal ske ved angivelse af den indberetningspligtiges  

 CVR-/SE-nummer, som er det nummer, arbejdspladsen er registreret med i  

 ToldSkats Erhvervssystem.
Det er ligeledes tanken at udmønte  

 bemyndigelsen i en bekendtgørelse således, at indberetning om  

 ansættelsesperioden skal ske i overensstemmelse med rubriceringen  

 på oplysningssedlen.
Det vil sige, at det skal angives, om den ansatte  

 har været ansat hele året, i en sammenhængende periode  

 (dato til dato angivelse) eller i flere perioder.
I sidstnævnte  

 tilfælde skal det blot angives, om den ansatte var ansat pr. den sidste  

 almindelige arbejdsdag i november.
 Dette svarer til, hvad en arbejdsgiver allerede i dag skal  

 indberette til de statslige told- og skattemyndigheder på den  

 årlige oplysningsseddel vedrørende den enkelte ansatte.
 Efter forslaget skal der alene indberettes om  

 A-indkomstmodtagere.
 Efter forslaget skal den indberetningspligtige give den om  

 hvem, der er foretaget indberetning, oplysninger om det, der er indberettet  

 til skattemyndighederne.
 Det er tanken, at bemyndigelsen til skatteministeren skal  

 udnyttes således, at befordringsfradraget kan fortrykkes første  

 gang på selvangivelsen vedrørende indkomståret 2003.  

 Indberetning til brug herfor vil således skulle ske første gang  

 på oplysningssedlen vedrørende indkomståret 2003.
 Forslaget vedrørende det fortrykte  

 befordringsfradrag er underkastet særlig lovovervågning.  

 Skatteministeren vil derfor inden udgangen af 2004 give Folketingets  

 Skatteudvalg en redegørelse for erfaringerne med at fortrykke  

 befordringsfradraget på selvangivelsen vedrørende  

 indkomståret 2003.
Arbejdspladsens adresse Hensigten med forslaget er, at den årlige  

 indberetning, som en arbejdsgiver i dag foretager om den ansatte, skal  

 foregå som den gør i dag, hvor arbejdsgiveren  

 påfører oplysningssedlen sit CVR-/SE-nummer og eventuelt en  

 arbejdsstedskode.
Det er alene arbejdsgivere med flere arbejdspladser, der  

 indberetter arbejdsstedskode.
Arbejdsstedskoden er tildelt af og anvendes  

 alene af Danmarks Statistik til statistiske formål.
 Ved hjælp af det indberettede CVR-/SE-nummer kan de  

 statslige told- og skattemyndigheder identificere arbejdspladsens adresse.  

 Hensigten med forslaget om, at skatteministeren kan bestemme, at der skal  

 indberettes om adressen på den ansattes arbejdsplads, er således  

 blot at sikre, at de statslige told- og skattemyndigheder kan bruge de  

 indberettede oplysninger til at beregne afstanden mellem den ansattes  

 bopæl og arbejdsplads med henblik på at fortrykke et  

 befordringsfradrag for den pågældende skatteyder.
 Da skattemyndighederne på forhånd kender  

 skatteyderens adresse via det såkaldte CSR-P register, er det  

 således muligt ved hjælp af den digitale registrering af landets  

 geografi at beregne afstanden mellem skatteyderens sædvanlige  

 bopæl og arbejdsplads, som den kan tilbagelægges ad den normale  

 transportvej i bil, med henblik på at fortrykke den  

 pågældendes befordringsfradrag på selvangivelsesblanketten.
Dette er dog kun muligt, for så vidt angår de  

 skatteydere, der arbejder hos en arbejdsgiver, der kun har én  

 arbejdsplads.
Det er således alene disse skatteydere, der i  

 første fase vil få fortrykt befordringsfradraget på  

 selvangivelsen.
For skatteydere, der arbejder hos en arbejdsgiver, som har  

 flere arbejdspladser, ved ToldSkat ikke umiddelbart, på hvilken af  

 arbejdsgiverens arbejdspladser, den ansatte er beskæftiget.
Det er  

 derfor ikke muligt at beregne en afstand til den pågældendes  

 arbejdsplads og dermed ej heller muligt at fortrykke et befordringsfradrag  

 for den pågældende.
ToldSkat kan ved hjælp af Det Centrale  

 Virksomhedsregister se, om der er knyttet flere arbejdspladser til det  

 CVR-/SE-nummer, der er indberettet på den ansattes oplysningsseddel.  

 På den måde kan ToldSkat frasortere skatteydere, der arbejder for  

 en arbejdsgiver, der har flere arbejdspladser, således at der ikke  

 fortrykkes befordringsfradrag for disse skatteydere.
Selv hvis arbejdsgiveren kun har én arbejdsplads,  

 er det ikke sikkert, at den ansatte udfører sit arbejde dér, og  

 det er derfor ikke sikkert, at det er afstanden til arbejdsgiverens  

 arbejdsplads, der skal danne grundlag for beregningen af den ansattes  

 befordringsfradrag.
For skatteydere, der således udfører deres  

 arbejde et andet sted end på arbejdsgiverens arbejdsplads, kan ToldSkat  

 ikke identificere arbejdspladsens adresse via arbejdsgiverens CVR-/SE-nummer.  

 I første fase kan der derfor heller ikke fortrykkes befordringsfradrag  

 for disse skatteydere.
Den foreslåede bemyndigelse til skatteministeren vil  

 derfor blive udmøntet i en bekendtgørelse således, at  

 adressen på den ansattes arbejdsplads skal indberettes dels ved  

 angivelse af den indberetningspligtiges CVR-/SE-nummer og dels ved en  

 krydsmarkering, når den ansatte udfører arbejdet på et  

 andet sted end på arbejdsgiverens arbejdsplads.
Det vil blive bestemt,  

 at det alene er indberetningspligtige, der ikke skal indberette om  

 arbejdssteder til Danmarks Statistik (og dermed kun indberetningspligtige,  

 der kun har én arbejdsplads), der skal foretage denne  

 krydsmarkering.
 En krydsmarkering som den beskrevne skal ikke foretages i  

 dag, men arbejdsgivernes merarbejde med at lave krydsmarkeringen  

 skønnes at være af forholdsvist begrænset omfang.
 Indberetning om arbejdspladsens adresse - herunder den  

 omtalte krydsmarkering - skal alene foretages om A-indkomstmodtagere.
Ansættelsesperiode Det foreslås endvidere, at skatteministeren  

 bemyndiges til at bestemme, at der skal indberettes om den ansattes  

 ansættelsesperiode.
Det gør arbejdsgiveren allerede i dag  

 på den årlige oplysningsseddel vedrørende den enkelte  

 ansatte.
Angivelsen af ansættelsesperioden sker dog alene af hensyn til  

 Danmarks Statistik og til statistiske formål.
De statslige told- og  

 skattemyndigheder har ikke mulighed for at bruge oplysningerne.
 Forslaget skal sikre, at ToldSkat på baggrund af  

 oplysningerne om ansættelsesperiode kan fortrykke et befordringsfradrag  

 på den ansattes selvangivelse.
 Ligesom i dag vil periodeoplysningerne også fremover  

 blive videregivet til Danmarks Statistik til statistiske formål.
 Angivelse af ansættelsesperioden skal gøre  

 det muligt at fortrykke et befordringsfradrag for skatteydere, der har  

 skiftet arbejdsgiver og dermed også arbejdsplads i løbet af  

 året, dog under forudsætning af, at de pågældende  

 ikke har haft flere samtidige arbejdsgivere, og at det i overensstemmelse med  

 det ovenfor anførte om arbejdspladsens adresse, er muligt at  

 identificere denne adresse.
Periodeangivelsen vil svare til, hvad der i dag skal  

 indberettes af hensyn til Danmarks Statistik.
I overensstemmelse med  

 rubriceringen på oplysningssedlen skal det således angives, om  

 den ansatte har været ansat hele året, i en sammenhængende  

 periode (dato til dato angivelse) eller i flere perioder.
I sidstnævnte  

 tilfælde skal det kun oplyses, om den ansatte var ansat den sidste  

 almindelige arbejdsdag i november.
Har den ansatte været ansat i flere  

 perioder, skal der således ikke oplyses om varigheden af disse  

 perioder.
Der vil derfor ikke kunne fortrykkes et befordringsfradrag for  

 skatteydere, om hvem det oplyses, at de har været ansat i flere  

 perioder, idet de statslige told- og skattemyndigheder ikke er bekendt med,  

 hvor længe skatteyderen har været ansat.
Periodeangivelsen indebærer ikke, at arbejdsgiveren  

 skal indberette det eksakte antal arbejdsdage, den ansatte har været  

 på arbejdspladsen.
Da befordringsfradraget imidlertid skal beregnes ud  

 fra et antal arbejdsdage, jf. ligningslovens § 9 C, stk. 1, vil de  

 statslige told- og skattemyndigheder ved beregningen af det  

 befordringsfradrag, der skal fortrykkes på selvangivelsen, tage  

 udgangspunkt i, at der i et år er 216 arbejdsdage, det vil sige 18 hele  

 arbejdsdage pr. måned, som efter omstændighederne kan fordeles  

 forholdsmæssigt.
De 216 arbejdsdage er kun et teoretisk antal, på  

 baggrund af hvilket ToldSkat beregner og fortrykker et befordringsfradrag for  

 den enkelte.
Hvis det faktiske antal dage med transport til og fra  

 arbejdspladsen afviger herfra, skal skatteyderen i overensstemmelse med  

 selvangivelsespligten rette det fortrykte beløb og indsende  

 selvangivelsen.
Det vil fremgå af selvangivelsen, hvilke faktorer, der  

 er benyttet ved den skematiske beregning af det fortrykte fradrag, herunder  

 med angivelse af hvilke adresser der er taget udgangspunkt i, og hvilket  

 antal arbejdsdage fradraget er beregnet for.
Skatteyderen har dermed nem  

 adgang til at kontrollere, om den afstand og det antal arbejdsdage, der er  

 benyttet ved beregningen af det fortrykte befordringsfradrag, er korrekt.
Arbejdsgiverkontrol Forslaget indebærer, at arbejdsgiverens  

 indberetninger om arbejdspladsens adresse og ansættelsesperiode  

 undergives den almindelige arbejdsgiverkontrol, der varetages af de statslige  

 told- og skattemyndigheder.
2. Fortrykte studielånsrenter 2.1. Gældende regler Efter ligningslovens § 5, stk. 1, gives der  

 fradrag for renter på forfaldstidspunktet, uanset om de betales  

 på dette tidspunkt.
 For et pengeinstitutlån er der typisk sammenfald  

 mellem på den ene side betalte renter og på den anden side  

 forfaldne/tilskrevne renter = de fradragsberettigede renter, hvilket  

 gør det nemt for pengeinstituttet at beregne og dermed indberette det  

 fradragsberettigede rentebeløb, som således kan fortrykkes  

 på selvangivelsesblanketten.
Dette er ikke tilfældet for studielåns  

 vedkommende.
For studielånenes vedkommende udbetales  

 låneprovenuet løbende over studietiden, mens der er givet  

 henstand med tilbagebetalingen af lånet/lånene, herunder de  

 renter, der løber på under studietiden, indtil efter studiets  

 afslutning.
 For studielånenes vedkommende dækker ydelserne  

 først de renter, der er løbet på i studietiden, og  

 herefter anvendes ydelserne til, i nævnte rækkefølge, at  

 betale de i afdragsperioden påløbne renter og hovedstolen.
Til betaling af studielån knytter sig en  

 særlig praksis.
Forfaldstidspunktet og dermed fradragstidspunktet for  

 de i studietiden påløbne renter er det tidspunkt, hvor de i  

 henhold til tilbagebetalingsaftalen skal betales, det vil sige, at der er  

 sammenfald mellem betalings- og fradragstidspunktet.
De renter, der i  

 løbet af afdragsperioden tilskrives for det enkelte indkomstår,  

 fradrages imidlertid efter den almindelige regel i ligningslovens § 5,  

 stk. 1.
For studielånene vil der således, for det/de  

 første afviklingsår, være fradrag for såvel de  

 betalte renter, det vil sige, renter der er påløbet i  

 studietiden, som de i året forfaldne (det vil sige de i året  

 tilskrevne) renter.
Senere, når samtlige de fra studietiden »ophobede«  

 renter er betalt, vil der alene være fradrag for de i året  

 forfaldne/tilskrevne renter.
 Således vil der ofte i det/de første  

 afviklingsår kunne fratrækkes et større rentebeløb  

 end det, der er tilskrevet og forfaldent i det pågældende  

 indkomstår, ligesom der kan fratrækkes et højere  

 beløb end de faktisk betalte renter, idet såvel de betalte  

 renter (= betalte renter fra studietiden) som de i året  

 tilskrevne/forfaldne renter kan fratrækkes.
Efter skattekontrollovens § 8 P skal den, der som led  

 i sin virksomhed yder eller formidler lån mod forrentning, årligt  

 foretage indberetning til de statslige told- og skattemyndigheder om de  

 enkelte udlån.
Som led i denne indberetningsordning skal  

 Finansstyrelsen og pengeinstitutterne indberette oplysninger om  

 restgæld og renter m.v. på studielån.
Grundlæggende kan der sondres mellem SU-lån,  

 der ydes af SU-styrelsen, og statsgaranterede studielån ydet af  

 pengeinstitutter.
Muligheden for at optage statsgaranterede studielån i  

 pengeinstitutterne ophørte ved udgangen af juli 1993, og alle  

 studielån ydes således i dag direkte af SU-styrelsen.
Finansstyrelsen indberetter for de SU-lån, der er  

 under afvikling.
Pengeinstitutterne indberetter for de gamle statsgaranterede  

 studielån.
Låntagerne har mulighed for at lade Finansstyrelsen  

 overtage afviklingen af de gamle statsgaranterede studielån.  

 Således eksisterede der ved udgangen af 2001 i alt ca. 10.000 af denne  

 type lån, hvoraf Finansstyrelsen har overtaget tilbagebetalingen af ca.  

 7.000 lån.
Tilskrevne renter m.v. indberettes således i  

 altovervejende grad af Finansstyrelsen.
De indberettede oplysninger fremgår imidlertid ikke  

 af den fortrykte selvangivelse, men alene af den årsopgørelse,  

 som låntagerne modtager fra Finansstyrelsen.
Når myndighederne  

 ikke automatisk foretager en opgørelse af, og dermed heller ikke  

 på selvangivelsen fortrykker, hvilke renter, der kan fradrages for det  

 enkelte indkomstår, skyldes dette grundlæggende, at  

 afviklingsprofilen på studielån adskiller sig betydeligt fra  

 andre låntyper.
 Som følge af de beskrevne særlige  

 karakteristika for fradragsberettigede renter af studielån  

 fremgår det om studielånsrenter blot af selvangivelsen, at  

 skatteyder skal være opmærksom på, at der er indberettet  

 oplysninger om studielån, og at skatteyder selv skal  

 påføre selvangivelsen eventuelle fradragsberettigede renter af  

 studielån.
Låntagerne kan dog ikke af  

 årsopgørelsen fra Finansstyrelsen se, hvilken del af de  

 indberettede renter, der er fradrag for i det pågældende  

 indkomstår.
Låntagerne skal selv beregne hvilke renter, der er  

 fradragsberettigede i et givet indkomstår.
Den manglende oplysning om studielånsrenter på  

 selvangivelsen skyldes dels det ovenfor anførte, men også at der  

 udover de dominerende SU-lån fortsat eksisterer en del af de gamle  

 statsgaranterede studielån ydet af pengeinstitutterne.
Disse lån  

 adskiller sig fra SU-lånene blandt andet ved, at låntagerne kunne  

 vælge mellem forskellige afdrags- og dermed fradragsprofiler.
2.2. Lovforslaget Den gældende indberetningsordning vedrørende  

 studielån er af en sådan karakter, at de indberettede oplysninger  

 ikke umiddelbart kan lægges til grund for ligningen og dermed  

 fortrykkes på selvangivelsen.
 På denne baggrund foreslås indført en  

 selvstændig bemyndigelse for skatteministeren til ved en  

 bekendtgørelse at fastsætte særligt detaljerede regler for  

 indberetningen af studielånsrenter.
Sådanne regler skal give mulighed for, at der kan  

 ske indberetning af andre renter end de aktuelt tilskrevne og forfaldne  

 renter, idet muligheden for at trykke de fradragsberettigede  

 studielånsrenter på selvangivelsen vil forudsætte, at der  

 også sker indberetning af den del af de betalte renter, der er  

 påløbet i studietiden.
Indberetning af disse renter er ikke i  

 fornødent omfang mulig indenfor rammerne af de gældende regler i  

 skattekontrollovens § 8 P.
 Udover, at låntagerne lettes ved, at de ikke  

 længere selv skal opgøre de fradragsberettigede  

 studielånsrenter, lettes også skattemyndighedernes kontrol af de  

 oplysninger, der selvangives, samt myndighedernes vejledning om disse  

 fradrag.
 Langt størstedelen af de studielån, der er  

 under afvikling, og alle nye studielån, der ydes i dag, ydes af  

 SU-styrelsen, det vil sige den danske stat.
Under afvikling er imidlertid også et mindre antal  

 statsgaranterede studielån ydet af pengeinstitutter.  

 Indberetningspligten vil ikke omfatte denne forholdsvis lille, og i  

 øvrigt »uddøende«, andel af den samlede mængde  

 studielån, der udgøres af statsgaranterede studielån ydet  

 af pengeinstitutter.
Muligheden for at få denne type lån  

 ophørte i juli 1993. Fra 2000 til 2001 faldt antallet af denne type  

 lån med ca. 2.500, således at der med udgangen af 2001 er ca.  

 10.000 personer, der betaler af på denne type lån.
Til  

 sammenligning er der i alt ca. 177.000 personer, der betaler af på  

 studielån.
Baggrunden for, at indberetning af renter på denne  

 type lån vil blive udeladt, er navnlig, at lånene i afbetalings-  

 og dermed i fradragsprofil adskiller sig fra den store mængde lån  

 ydet af SU-styrelsen, idet der for pengeinstitutlånene kunne  

 vælges individuelle afdragsordninger.
Indberetning af  

 fradragsberettigede renter på disse lån vil således kun  

 kunne ske, hvis der sker en ressourcekrævende, individuel  

 håndtering af lånene.
 Endvidere er der lagt vægt på, at denne type  

 lån som nævnt ikke længere ydes.
Udgangspunktet er således, at samtlige  

 studielån ydet af den danske stat, det vil i praksis sige SU-styrelsen,  

 skal være omfattet af indberetningsordningen.
Af tekniske og  

 ressourcemæssige årsager kan det dog blive nødvendigt  

 også at udeholde en mindre andel af disse lån fra ordningen.
 Det er hensigten, at studielånsrenter første  

 gang skal fortrykkes på selvangivelsen for indkomståret 2003.
Særligt om ikke-misligholdte lån For over 75 pct. af låntagerne anses lånene af  

 Finansstyrelsen for uproblematiske i relation til indberetning af de  

 fradragsberettigede renter.
For den resterende andels vedkommende vil der  

 formentlig være en række indberetningsproblemer, som der skal  

 tages hensyn til ved udfærdigelsen af den bekendtgørelse, som  

 lovforslaget giver skatteministeren hjemmel til at udstede.
Således vil  

 der antagelig være en vis restgruppe, hvor alene de renter, der er  

 tilskrevet i året kan indberettes og anføres på  

 selvangivelsen som fradragsberettigede.
Her kan løsningen være  

 at anføre en markering på selvangivelsen, der gør  

 låntager opmærksom på, at der kan være yderligere  

 betalte renter, der er fradragsberettigede, og som låntager selv  

 må påføre selvangivelsen.
 Der vil dog alene være tale om en overgangsperiode,  

 inden samtlige ikke-misligholdte lån fuldt ud vil kunne omfattes af  

 ordningen.
Særligt om misligholdte lån For misligholdte låns vedkommende kan  

 Finansstyrelsen formentlig alene indberette oplysning om de betalte renter,  

 der er tilskrevet efter lånets registrering som misligholdt.  

 Også her kan løsningen være, at det på  

 selvangivelsen markeres, at der kan være yderligere fradragsberettigede  

 renter, det vil sige »gamle« renter fra studietiden, der er betalt, men som  

 skatteyder selv skal opgøre.
 For så vidt angår lån under afvikling,  

 hvor der fremtidigt sker misligholdelse, vil Finansstyrelsen  

 være i stand til at foretage den fornødne adskillelse af »gamle«  

 renter fra studietiden og renter, der er tilskrevet under  

 afbetalingsperioden, således at man bliver i stand til at opgøre  

 og indberette samtlige fradragsberettigede renter.
 Der vil således også for misligholdte  

 lån alene være tale om en overgangsperiode, inden samtlige  

 misligholdte lån vil være omfattet af indberetningsordningen.
Det kan ikke udelukkes, at der også kan være  

 andre situationer, der afviger fra det normale betalingsforløb, og som  

 dermed vanskeliggør opgørelsen og indberetningen af de  

 fradragsberettigede renter.
Dette vil blive afklaret, inden de nærmere  

 regler og anvisninger vedrørende indberetningen bliver fastsat i en  

 bekendtgørelse.
I praksis har det hidtil været et krav for fradrag  

 for både »gamle« og nye renter, at den indgåede  

 tilbagebetalingsaftale overholdes.
Derved undgår man, at en  

 SU-låntager ved misligholdelse af afdragsordningen kan fradrage alle de  

 »gamle« renter i det år, SU-lånet misligholdes.
 Hjemlen til denne praksis er imidlertid fundet tvivlsom.  

 En praksis, der stiller SU-låntagere dårligere end andre  

 låntagere, bør have en klar hjemmel i lovgivningen.
Det har været overvejet at lovfæste den  

 nævnte praksis.
Dette er imidlertid afvist, da en lovfæstelse af  

 praksis vil have skærpende karakter, hvilket vil være i strid med  

 det skattestop, regeringen indførte ved sin tiltræden i november  

 2001.
Den ovennævnte praksis vil derfor ikke fremover  

 kunne opretholdes.
Praksisændringen betyder, at alle, der misligholder  

 den fastsatte afdragsordning, vil få fradrag i  

 misligholdelsesåret for alle renter, der er påløbet i  

 studietiden og perioden efter studietidens afslutning, og disse beløb  

 skal indberettes til ToldSkat.
Reglerne for fradrag af renter af SU-lån  

 forenkles hermed, idet det fremover alene er forfaldsprincippet, der er  

 afgørende for fradragsret for renter af disse lån.
Ændringen indebærer, at fradragsretten for  

 renteudgifterne fremrykkes.
Hvis renteudgifterne ikke kan indeholdes i den  

 skattepligtige indkomst, kan de fremføres til fradrag i senere  

 års skattepligtige indkomst.
3. Ophævelse af tillægsskat ved død 3.1. Gældende regler Efter dødsboskattelovens § 86 skal der i  

 tilfælde, hvor en afdød har overtrådt straffelovens  

 § 289 eller skattekontrollovens §§ 13, 15 eller 16 (forskellige  

 former for skattesvig m.v.), udover eventuel restskat betales en  

 tillægsskat, når der ikke før dødsfaldet er fastsat  

 en straf for overtrædelse af ovennævnte bestemmelser.
Det er  

 enten boet eller en efterlevende ægtefælle eller begge, der  

 hæfter for betalingen af tillægsskatten, jf.  

 dødsboskattelovens § 88. Det afhænger bl.a. af, om og  

 hvordan boet efter afdøde skiftes.
Tillægsskatten svarer til skatten af den udeholdte  

 indkomst, men kan dog ikke overstige størrelsen af den eventuelle  

 bøde, som afdøde selv kunne være idømt for det  

 strafbare forhold, hvis dødsfaldet ikke var indtrådt.
I  

 tilfælde, hvor der før dødsfaldet er fastsat en straf,  

 som ikke er fuldbyrdet, skal der i stedet for straffen fastsættes en  

 tillægsskat på tilsvarende måde.
Reglerne indeholder en  

 mulighed for, at skatteministeren kan bestemme, at der ikke skal stilles krav  

 om tillægsskat.
 Har en person overtrådt straffelovens § 289  

 eller skattekontrollovens §§ 13, 15 eller 16 (forskellige former for  

 skattesvig m.v.), men er strafansvaret herfor forældet, påhviler  

 det vedkommende betale en tillægsskat, svarende til skatten af den  

 udeholdte indkomst, medmindre overtrædelsen alene består i  

 medvirken til en andens skatteunddragelse, jf. skattekontrollovens § 21.  

 I den situation finder dødsboskattelovens § 86, stk. 4 og 6,  

 § 87, stk. 5 og § 88 tilsvarende anvendelse.
3.2. Lovforslaget De gældende regler indebærer, at f.eks. en  

 efterlevende ægtefælle efter omstændighederne kan blive  

 pålagt en surrogatstraf for et forhold, som den afdøde  

 ægtefælle har begået uden den efterlevende  

 ægtefælles vidende.
Dette forekommer ikke rimeligt.
Derfor  

 foreslås det bl.a. ud fra en rimelighedsbetragtning at ophæve  

 reglen om tillægsskat i dødsboskatteloven, således at  

 tillægsskatter fremover alene kan pålægges personer, der  

 selv har begået det strafbare forhold.
Ophævelsen af reglen om  

 tillægsskat ved død indebærer, at der ikke længere  

 kan opkræves en tillægsskat hos et dødsbo eller en  

 efterlevende ægtefælle, hvorimod restskatten som følge af  

 overtrædelserne fortsat opkræves og forrentes som anden restskat  

 ved død.
Ophævelsen af reglen om tillægsskat ved  

 død indebærer endvidere, at den hertil knyttede administration  

 hos, på den ene side de kommunale og statslige skattemyndigheder,  

 skifteretterne m.fl. og på den anden side dødsboet eller den  

 efterlevende ægtefælle, bortfalder.
Forslaget medfører med  

 andre ord en administrativ lettelse hos såvel myndigheder som  

 borgere.
 Det foreslås tillige at præcisere, at  

 såfremt en person ikke kan anerkende et krav om tillægsskat efter  

 den nuværende bestemmelse i skattekontrollovens § 21, 1. pkt.,  

 afgøres spørgsmålet under en sag i strafferetsplejens  

 former.
4. Lempelse af regler om sikkerhedsstillelse ved registrering af  

 virksomhed 4.1. Gældende regler I opkrævningslovens § 11 a stilles der krav om  

 sikkerhedsstillelse for ToldSkats tilgodehavender vedrørende visse  

 skatter og afgifter, medmindre virksomhedens formue på  

 registreringstidspunktet udgør mindst 125.000 kr.
Formålet med  

 disse regler er at begrænse ToldSkats kreditrisiko i forhold til  

 skatter og afgifter i virksomheder med et spinkelt kapitalgrundlag.
Kravet om  

 sikkerhedsstillelse ophører, når virksomheden har en formue  

 på mindst 125.000 kr., og virksomheden i de seneste 18 måneder  

 har indbetalt moms, A-skat, arbejdsmarkedsbidrag og lønsumsafgift  

 rettidigt og ikke er i restance hermed eller vedrørende andre  

 registreringsforhold.
Dette krav betyder i praksis, at visse virksomheder ser  

 sig nødsaget til at lade sig afmelde fra registrering inden for 18  

 måneders perioden, såfremt de på et tidligere tidspunkt  

 opnår en formue på mindst 125.000 kr.
Virksomhederne lader sig  

 kort efter registrere igen, idet de herved kan undgå at skulle stille  

 sikkerhed efter opkrævningslovens § 11 a, stk. 4, og dermed  

 sparer omkostninger til sikkerhedsstillelse.
Denne praksis har medført  

 øget administration for ToldSkat.
4.2. Lovforslaget Efter de nugældende regler kan en  

 sikkerhedsstillelse ikke frigives inden udløbet af 18 måneders  

 perioden, selv om virksomhedens formue overstiger 125.000 kr., og  

 virksomheden hidtil har betalt rettidigt og ikke er i restance.
 Det foreslås at lempe opkrævningslovens  

 § 11 a, stk. 4, således, at sikkerhedsstillelsen kan frigives  

 på et tidligere tidspunkt end efter udløbet af 18 måneders  

 perioden, hvis virksomheden på frigivelsestidspunktet kan dokumentere  

 at have en formue på mindst 125.000 kr., og hvis virksomheden hidtil  

 har indbetalt moms, A-skat, arbejdsmarkedsbidrag og lønsumsafgift  

 rettidigt og ikke er i restance hermed eller vedrørende andre  

 registreringsforhold.
 Lempelsen medfører, at systemet gøres mere  

 smidigt til gavn for de virksomheder, som inden udløbet af 18  

 måneders perioden opfylder kravet om en formue på 125.000 kr.,  

 der dokumenteres som beskrevet i opkrævningsbekendtgørelsens  

 § 9. Virksomhederne vil dermed opleve en lettelse, fordi  

 sikkerhedsstillelsen kan frigives på et tidligere tidspunkt end efter  

 de gældende regler, således at virksomhederne vil kunne  

 nøjes med at afholde udgifter til sikkerhedsstillelse i en kortere  

 periode end 18 måneder.
 Hertil kommer, at forslaget indebærer en  

 administrativ lettelse for ToldSkat, fordi kravet om sikkerhedsstillelse ikke  

 længere vil tilskynde virksomheder, der kan opfylde kravet om en formue  

 på mindst 125.000 kr. inden udløbet af 18 måneders  

 perioden, til at lade sig afmelde fra registrering for kort tid efter at lade  

 sig registrere på ny.
5. Afgiftsfritagelse for mindre solcelleanlæg til  

 el-fremstilling 5.1. Gældende regler Med henblik på i en begrænset  

 forsøgsperiode at støtte anvendelsen af mindre  

 solcelle-anlæg indførtes med lov nr. 437 af 26. juni 1998  

 mulighed for i en 4-årig periode at opgøre betalingen af  

 elafgift netto, som forskellen mellem elektricitet modtaget fra nettet og  

 elektricitet leveret fra solceller til nettet.
Effekten er, at der i en  

 periode på 4 år har været afgiftsfrihed for visse former  

 for el, som fremstilles ved solenergi.
 Den periode, hvori der har været afgiftsfrihed,  

 udløber pr. 31. december 2002.
 Ordningen er den internationalt mest udbredte for  

 afregning af solcelle-el, og i perioden, hvor ordningen har eksisteret i  

 Danmark, har den fungeret upåklageligt.
5.2. Lovforslaget Regeringen foreslår, at afgiftsfritagelsen  

 videreføres i endnu en periode på 4 år, således at  

 afgiftsfriheden udløber med udgangen af 2006.
Hensigten med fritagelsen er at fremme udbredelsen og  

 anvendelsen af solcelleanlæg til elfremstilling.
Ordningen har da  

 indtil nu også medvirket til øget udbredelse af  

 solcelleteknologien.
Selv om dette har medført en vis tilpasning til  

 konkurrencesituationen, er solcelleteknologien imidlertid endnu ikke så  

 rentabel, at der vil være opnået en acceptabel  

 brugerøkonomi for de rundt regnet 300 eksisterende solcelleanlæg  

 og de ca. 600-700 solcelleanlæg, som i de kommende 4 år forventes  

 etableret.
Økonomiske konsekvenser for stat, amter og  

 kommuner 1. Fortrykt befordringsfradrag Med forslaget om fortrykt befordringsfradrag foretages  

 ikke ændringer af de materielle regler.
Som udgangspunkt har forslaget  

 derfor ikke provenumæssige konsekvenser.
Imidlertid kan der være afvigelser mellem antallet  

 af arbejdsdage med transport, der ved gældende regler opgøres af  

 skatteyderen, og de 216 dage der lægges til grund ved den skematiske  

 beregning af det befordringsfradrag, der fortrykkes på selvangivelsen.  

 Endvidere kan der være forskelle mellem antallet af kilometer opgjort  

 af skatteyderen og af skattemyndighederne, idet der kan lægges  

 forskellige ruter til grund.
Det kan derfor ikke udelukkes, at  

 størrelsen af de samlede befordringsfradrag og derigennem  

 skatteprovenuet påvirkes af lovforslaget.
 Der kan ikke foretages et underbygget skøn over  

 eventuelle provenumæssige konsekvenser af forslaget, da der ikke  

 foreligger tilstrækkeligt præcise statistiske oplysninger om de  

 forhold, der ligger til grund ved den enkelte skatteyders opgørelse af  

 befordringsfradraget.
I 2002 er skatteværdien af de samlede  

 befordringsfradrag på ca. 3 mia. kr.
For de ca. 750.000 skatteydere,  

 der foretager fradraget, udgør skatteværdien i gennemsnit ca.  

 4.000 kr., men med stor spredning afhængig af afstand mellem hjem og  

 arbejdsplads samt antal dage med transport.
Mange fuldtidsbeskæftigede beregner i dag  

 befordringsfradrag for typisk mellem 200 og 220 arbejdsdage med transport  

 årligt.
Et antal arbejdsdage i denne størrelsesorden er i  

 overensstemmelse med almindelig fuldtidsbeskæftigelse.
For år  

 2003 er der således 221 arbejdsdage (ved 30 feriedage). Derfra skal  

 fratrækkes dage med sygdom, barsel, hjemmearbejdsdage, afspadsering  

 m.v.
Det gennemsnitlige sygefravær var i år 2001 på ca. 4,1  

 pct. af den mulige arbejdstid, hvilket svarer til ca. 9 dage for en  

 fuldtidsbeskæftiget.
Tages eksempelvis udgangspunkt i  

 fuldtidsbeskæftigede personer med et gennemsnitligt sygefravær,  

 vil det korrekt opgjorte antal arbejdsdage med transport være på  

 212 dage (ekskl. afspadsering, hjemmearbejdsdage m.v.). Såfremt der ved  

 gældende regler rent faktisk opgøres 212 dage, vil disse  

 skatteydere få et større befordringsfradrag ved det skematisk  

 beregnede befordringsfradrag på 216 dage, hvis de overser, at der skal  

 foretages en rettelse af det fortrykte fradrag.
Herved opstår et  

 provenutab.
Modsat vil de skatteydere, der i dag ikke foretager en  

 korrektion for fraværsdage m.v. ved selvangivelsen, og måske  

 baserer befordringsfradraget på 220 arbejdsdage med transport, få  

 et mindre befordringsfradrag ved det skematisk beregnede befordringsfradrag,  

 hvis de ikke foretager en korrektion.
Hermed opstår et merprovenu.
Det kan formodes, at skatteydere der ved gældende  

 regler baserer befordringsfradraget på mere end 216 dage, og som  

 faktisk har haft færre arbejdsdage med transport, vil tøve med  

 at foretage en opjustering af det fortrykte fradrag til et niveau, man ved  

 nærmere eftertanke kan se, ikke er helt korrekt.
Dette vil i sig selv  

 medføre et merprovenu.
 Modsat kan det formodes, at der vil være en  

 systematisk asymmetri i skatteyderens tilbøjelighed til at rette i det  

 fortrykte beløb, afhængig af om den pågældende har  

 fordel heraf eller ej, og det kan derfor ikke udelukkes, at der vil  

 opstå et provenutab, uden at dette dog kan kvantificeres.
 Der er ingen finansårsvirkning for år 2003 af  

 eventuelle provenumæssige konsekvenser, da det skematisk beregnede  

 befordringsfradrag første gang fremgår af selvangivelsen for  

 år 2003, der udsendes i foråret 2004.
2. Fortrykte studielånsrenter Det skønnes, at der på grund af reglernes  

 kompleksitet i dag forekommer såvel låntagere, der ikke får  

 de fradrag vedrørende studielån, som de er berettigede til, som  

 låntagere, der får for store fradrag.
På denne baggrund  

 skønnes denne del af lovforslaget ikke at have  

 nævneværdige provenumæssige konsekvenser.
3. Ophævelse af tillægsskat ved død Antallet af dødsboer med tillægsskat er  

 ganske få og svinger en del fra år til år.
I de seneste  

 år har omfanget i gennemsnit været 10-15 sager, og provenuet  

 herfra har i gennemsnit udgjort omkring 3 mill. kr. årligt.
Forslaget om ophævelse af tillægsskat for  

 dødsboer medfører således et årligt provenutab  

 på ca. 3 mill. kr.
Heraf vedrører ca. 2 mill. kr. de kommunale  

 skatter.
 For finansåret 2003 skønnes provenutabet at  

 udgøre ca. 3 mill. kr.
4. Lempelse af regler om sikkerhedsstillelse ved registrering af  

 virksomhed Den foreslåede smidiggørelse af reglerne om  

 sikkerhedsstillelse skønnes ikke at have provenumæssige  

 konsekvenser, da virksomhederne i forvejen ved afmelding og  

 efterfølgende tilmelding kan opnå samme virkning, som  

 lovforslaget giver mulighed for.
5. Afgiftsfritagelse for mindre solcelleanlæg til  

 el-fremstilling Der er i øjeblikket installeret godt 1 MW solceller  

 i Danmark, der producerer 900 MWh pr. år.
Af denne produktion sendes  

 cirka halvdelen imidlertid ind på det almindelige net for derefter  

 senere at blive hentet tilbage og brugt.
Nærværende forslag  

 vedrører kun den del af strømmen, der midlertidigt »parkeres«  

 på nettet.
Med de førnævnte mængder vil en  

 forlængelse af afgiftsfriheden for midlertidigt parkeret strøm  

 medføre et årligt provenutab på ca. 500.000 kr.
I 2005 er projektet SOL 1000 gennemført.
Dette  

 projekt indebærer installationen af 600-700 solcelleanlæg, hvor  

 hovedparten er enfamiliehuse, og hvor gennemsnitsstørrelsen er 1½ kW.  

 SOL 1000 skønnes derfor at øge mængden af de installerede  

 solcelleanlæg fra 1 til 2 MW.
I årene 2005 og 2006 forventes  

 statens provenutab at udgøre cirka 1 mill. kr. årligt.
Administrative konsekvenser for stat, amter og  

 kommuner 1. Fortrykt befordringsfradrag Forslaget skønnes at medføre engangsudgifter  

 for ToldSkat på omtrent 11 mill. kr. til edb-tilretninger og  

 information.
Hertil kommer et løbende årligt forbrug til  

 arbejdsgiverkontrol, der skønnes til 4-5 årsværk.  

 Forslaget skønnes at lette de kommunale skattemyndigheders kontrol med  

 befordringsfradrag.
2. Fortrykte studielånsrenter Forslaget skønnes at medføre engangsudgifter  

 for ToldSkat på ca. 2 mill. kr. til edb-tilretninger og  

 information.
Endvidere skønnes forslaget at medføre  

 engangsudgifter i Finansstyrelsen på ca. 1,1 mill. kr. til  

 edb-udviklingsomkostninger.
Det er lagt til grund, at det efter  

 indberetningsordningens gennemførelse alene er skattemyndighederne,  

 der varetager opgaven med at vejlede studielånstagerne om  

 rentefradragsmulighederne.
 Lovforslaget skønnes at lette de kommunale  

 skattemyndigheders kontrol og vejledning i forbindelse med selvangivelse af  

 studielånsrenter betydeligt.
3. Ophævelse af tillægsskat ved død Lovforslaget skønnes at medføre en  

 engangsudgift for ToldSkat på 100.000 kr. til information.
 Forslaget medfører en mindre administrativ lettelse  

 hos de kommunale skattemyndigheder, idet ophævelse af  

 tillægsskatten indebærer, at den hertil knyttede administration  

 bortfalder.
4. Lempelse af regler om sikkerhedsstillelse ved registrering af  

 virksomhed Forslaget medfører en administrativ lettelse for  

 ToldSkat, idet kravet om sikkerhedsstillelse ikke længere vil tilskynde  

 virksomheder, der kan opfylde kravet om en formue på mindst 125.000 kr.  

 inden udløbet af 18 måneders perioden, til at lade sig afmelde  

 fra registrering for kort tid efter at lade sig registrere på ny.
5. Afgiftsfritagelse for mindre solcelleanlæg til  

 el-fremstilling Forslaget har ingen administrative konsekvenser for staten  

 udover engangsomkostninger til orientering om, at ordningen  

 fortsætter.
 De kommunaløkonomiske konsekvenser af det samlede  

 lovforslag skal forhandles med de kommunale parter.
Økonomiske og administrative konsekvenser for  

 erhvervslivet 1. Fortrykt befordringsfradrag Som udgangspunkt skal der efter forslaget ikke indberettes  

 andet og mere på oplysningssedlen, end der skal i dag.
Nogle  

 indberetningspligtige skal dog efter forslaget fremover også foretage  

 en krydsmarkering om visse ansatte.
Dette skønnes at medføre et  

 merarbejde af forholdsvist begrænset omfang, men det kan efter  

 omstændighederne blive nødvendigt for de berørte at  

 ændre i deres lønsystemer.
2. Fortrykte studielånsrenter Forslaget medfører ingen økonomiske og  

 administrative konsekvenser for erhvervslivet.
3. Ophævelse af tillægsskat ved død Forslaget medfører ingen økonomiske og  

 administrative konsekvenser for erhvervslivet.
4. Lempelse af regler om sikkerhedsstillelse ved registrering af  

 virksomhed Forslaget medfører, at reglerne om  

 sikkerhedsstillelse ved registrering af virksomhed gøres smidigere til  

 gavn for nystartede virksomheder.
Dermed medfører forslaget positive  

 økonomiske og administrative konsekvenser for de virksomheder, der  

 efter forslaget kan få frigivet sikkerhedsstillelsen på et  

 tidligere tidspunkt end efter udløbet af den nugældende 18  

 måneders periode.
5. Afgiftsfritagelse for mindre solcelleanlæg til  

 el-fremstilling Den eksisterende ordning har den fordel for elselskaberne,  

 at de ikke skal dobbeltregistrere køb og midlertidigt salg af el.
Elselskaberne har indvilget i fortsat at afstå fra  

 at opkræve rådighedsbetaling for solcellestrøm, der  

 midlertidigt parkeres på nettet.
Det kan dog ikke garanteres, at dette  

 forhold vil vedblive for hele den næste periode på 4  

 år.
I det omfang elselskaberne afstår fra at  

 opkræve rådighedsbetaling, vil de erhvervsøkonomiske  

 omkostninger have en ganske beskeden negativ erhvervsmæssig effekt, som  

 dog ikke adskiller sig fra den effekt, som den hidtidige ordning har  

 indebåret.
Den manglende rådighedsbetaling skønnes at  

 udgøre under 50.000 kr. om året.
Administrative konsekvenser for borgerne 1. Fortrykt befordringsfradrag Forslaget skal gøre det muligt at fortrykke  

 befordringsfradraget på selvangivelsen.
Dermed gøres arbejdet  

 med selvangivelsen nemmere for de skatteyderne, der efter forslaget vil  

 få fortrykt befordringsfradrag.
Det gælder særligt de  

 skatteydere, der hidtil alene har selvangivet af hensyn til  

 befordringsfradraget.
Fremover vil de kunne undlade at indsende  

 selvangivelsen, hvis befordringsfradraget er fortrykt korrekt.
2. Fortrykte studielånsrenter Forslaget tilsigter, at fradragsberettigede renter af  

 studielån skal fortrykkes på selvangivelsen i lighed med andre  

 fradragsberettigede renter.
Dette vil dels fritage låntagerne for selv  

 at skulle beregne og påføre selvangivelsen det  

 fradragsberettigede rentebeløb, og dels vil det sikre, at  

 låntagerne får fradrag for de studielånsrenter, som de har  

 krav på.
3. Ophævelse af tillægsskat ved død Forslaget medfører en administrativ lettelse, idet  

 ophævelse af tillægsskatten indebærer, at den hertil  

 knyttede administration hos dødsboet og den efterlevende  

 ægtefælle bortfalder.
4. Lempelse af reglerne om sikkerhedsstillelse ved registrering af  

 virksomhed Forslaget har ingen administrative konsekvenser for  

 borgerne.
5. Afgiftsfritagelse for mindre solcelleanlæg til  

 el-fremstilling Forslaget går ud på at forlænge en  

 allerede eksisterende afgiftsfritagelse, hvorfor det ikke medfører nye  

 administrative konsekvenser for borgerne.
Miljømæssige konsekvenser Afgiftsfritagelse for mindre solcelleanlæg til el-fremstilling Man har generelt iagttaget en reduktion i el-forbruget i  

 de berørte husstande på mellem 10 og 15 pct., hvilket giver et  

 mindre, men positivt miljøbidrag.
 I sparet CO2-udslip skønnes  

 miljøbidraget at være på ca. 750 ton om året i hver  

 af årene 2003 og 2004 og ca. 1.500 ton om året i 2005 og 2006.  

 Den samlede CO2 -reduktion skønnes dermed at udgøre  

 4.500 ton i den 4-årsperiode, som forslaget vedrører.
 Det må forventes, at en væsentlig del af  

 denne besparelse vil forsvinde,  

 såfremt fritagelsen ophæves, idet solcelleudbredelsen derved  

 reduceres.
 Herudover skønnes nærværende lovforslag  

 ikke at have miljømæssige konsekvenser.
Forholdet til EU-retten Lovforslaget indeholder ikke EU-retlige aspekter.  

 Særligt vedrørende forslaget om at forlænge  

 afgiftsfritagelsen for mindre solcelleanlæg til el-fremstilling  

 bemærkes, at det af forarbejderne til lov nr. 437 af 26. juni 1998, som  

 i sin tid iværksatte fritagelsen for solcellestrøm,  

 fremgår, at ordningen ville blive anmeldt til Europa-Kommissionen efter  

 statsstøttereglerne.
I forbindelse med denne anmeldelse blev det imidlertid  

 klart, at statsstøttereglerne ikke finder anvendelse på  

 støtte til ikke-erhvervsmæssige aktiviteter.
Da fritagelsen  

 efter sin ordlyd vedrører installationer i boliger og  

 ikke-erhvervsmæssig bebyggelse, blev anmeldelsen trukket tilbage, og  

 bestemmelsen sat i kraft.
 Forslaget om at forlænge afgiftsfritagelsen for  

 mindre solcelleanlæg til el-fremstilling har derfor heller ikke i denne  

 omgang EU-retlige konsekvenser.
Høring Lovforslaget har været sendt i høring hos  

 Advokatrådet, Akademikernes Centralorganisation,  

 Amtsrådsforeningen i Danmark, Arbejderbevægelsens  

 Erhvervsråd, Danske Sælgere, Danmarks Lærerforening, Dansk  

 Arbejdsgiverforening, Dansk Energi, Dansk Familielandbrug, Dansk  

 Funktionærforbund, Dansk Handel og Service, Dansk Industri, Dansk  

 Journalistforbund, Dansk Metalarbejderforbund, Dansk Transport og Logistik,  

 Danske Entreprenører, De Danske Landboforeninger, De Samvirkende  

 Invalideorganisationer, Den Danske Skatteborgerforening, Den Kristelige  

 Fagbevægelse, DJØF, Forbrugerrådet, Forbundet af  

 Offentligt Ansatte, Foreningen af Arbejdsledere i Danmark, Foreningen af  

 Registrerede Revisorer, Foreningen af Statsautoriserede Revisorer, Foreningen  

 Danske Revisorer, Forvaltningshøjskolen, Frederiksberg Kommune,  

 Funktionærernes og Tjenestemændenes Fællesråd,  

 Gymnasieskolernes Lærerforening, HK Danmark, HTS Handel, Transport og  

 Serviceerhvervene, Håndværksrådet, Kommunernes  

 Landsforening, Københavns Kommune, Landbrugets  

 Rådgivningscenter, Landsorganisationen i Danmark, Ledernes  

 Hovedorganisation, Liberale Erhvervs Råd, Sammenslutningen af  

 Landbrugets Arbejdsgiverforening, Skattechefforeningen og  

 Skatterevisorforeningen.
Forslaget har endvidere været sendt i høring  

 hos Danmarks Statistik, Energistyrelsen, Erhvervsministeriets Testpanel,  

 Finansministeriet, Finansstyrelsen, Justitsministeriet, Told- og  

 Skattestyrelsen og Økonomi- og Erhvervsministeriet Høringssvarene og kommentarerne hertil vil blive  

 fremlagt under folketingsbehandlingen af lovforslaget.
Oversigt over lovforslagets konsekvenser Positive konsekvenser Negative konsekvenser Økonomiske konsekvenser for stat,  

 amter og kommuner Ingen Fortrykt befordringsfradrag Med forslaget foretages der ikke ændringer af de  

 materielle regler.
Der er derfor som udgangspunkt ikke provenumæssige  

 konsekvenser.
 Hvis skatteyderne ikke konsekvent korrigerer  

 de fortrykte befordringsfradrag til det niveau, skatteyderen ville have  

 opgjort ved gældende regler, kan det imidlertid have  

 provenumæssige konsekvenser, uden at dette dog kan  

 kvantificeres.
 Eventuelle provenumæssige konsekvenser  

 vedrører alene de kommunale skatter.
 For finansåret 2003 vil der ikke  

 være provenumæssige konsekvenser.
Øvrige forslag Samlet provenutab på ca. 3,5 mill. kr. årligt  

 for år 2003 og 2004, og ca. 4 mill. kr. årligt for år 2005  

 og 2006, hvoraf ca. 2 mill. kr. skønnes at vedrøre de kommunale  

 skatter for år 2003.
 Finansårsvirkning år 2003:  

 Provenutab på ca. 3,5 mill. kr.
Administrative konsekvenser for stat, amter  

 og kommuner Fortrykt befordringsfradrag Forslaget skønnes at kunne lette de kommunale  

 ligningsmyndigheders kontrol med befordringsfradrag.
Fortrykt befordringsfradrag Forslaget skønnes at medføre engangsudgifter  

 for ToldSkat på omtrent 11 mill. kr. til edb-tilretninger og  

 information.
Hertil kommer et løbende årligt forbrug til  

 arbejdsgiverkontrol, der skønnes til 4-5  

 årsværk.
Fortrykte studielånsrenter Lovforslaget skønnes at lette de kommunale  

 skattemyndigheders kontrol og vejledning i forbindelse med selvangivelse af  

 studielånsrenter betydeligt.
Fortrykte studielånsrenter Forslaget skønnes at medføre engangsudgifter  

 for ToldSkat på ca. 2 mill. kr. til edb-tilretninger og  

 information.
 Endvidere skønnes forslaget at medføre  

 engangsudgifter i Finansstyrelsen på ca. 1,1 mill. kr. til  

 edb-udvikling.
Ophævelse af tillægsskat ved  

 død Lovforslaget medfører en mindre administrativ  

 lettelse hos de kommunale skattemyndigheder.
Sikkerhedsstillelse Forslaget medfører en administrativ lettelse for  

 ToldSkat.
Afgiftsfritagelse Ingen Økonomiske og administrative  

 konsekvenser for erhvervslivet Sikkerhedsstillelse Forslaget smidiggør reglerne om sikkerhedsstillelse  

 ved registrering til gavn for nystartede virksomheder.
Fortrykt befordringsfradrag Nogle indberetningspligtige skal efter forslaget fremover  

 foretage en krydsmarkering på oplysningssedlen om visse ansatte.
Dette  

 skønnes at medføre et merarbejde af forholdsvist  

 begrænset omfang, men det kan efter omstændighederne blive  

 nødvendigt for de berørte at ændre i deres  

 lønsystemer.
Øvrige forslag Ingen Øvrige forslag Ingen Administrative konsekvenser for  

 borgerne Fortrykt befordringsfradrag Forslaget vil gøre arbejdet med selvangivelsen  

 nemmere for borgerne.
Ingen Fortrykte studielånsrenter Forslaget vil gøre arbejdet med selvangivelsen  

 nemmere for borgerne.
Ophævelse af tillægsskat ved  

 død Ophævelsen af tillægsskatten indebærer,  

 at den hertil knyttede administration hos dødsboet eller den  

 efterlevende ægtefælle bortfalder.
Sikkerhedsstillelse Ingen Afgiftsfritagelse Ingen nye.
Miljømæssige  

 konsekvenser Afgiftsfritagelse Forslaget giver et mindre, positivt  

 miljøbidrag.
Ingen Øvrige forslag Ingen Forholdet til EU-retten Lovforslaget indeholder ikke EU-retlige  

 aspekter.
Bemærkninger til lovforslagets  

 enkelte bestemmelser Til § 1 Til nr. 1 Forslaget indebærer, at skatteministeren bemyndiges  

 til at bestemme, hvordan der skal foretages indberetning til de statslige  

 told- og skattemyndigheder om adressen på A-indkomstmodtageres  

 arbejdsplads og om de pågældendes ansættelsesperiode.
 Bemyndigelsen skal udnyttes til i en bekendtgørelse  

 at fastsætte regler om, at indberetning om ansættelsesperiode  

 skal ske i overensstemmelse med rubriceringen på oplysningssedlen.
Bemyndigelsen skal tillige udnyttes til at fastsætte  

 regler om, at indberetning om arbejdspladsens adresse skal ske ved angivelse  

 af den indberetningspligtiges CVR-/SE-nummer.
Bemyndigelsen vil herunder  

 blive udnyttet til at bestemme, at indberetningspligtige, der har én  

 og kun én arbejdsplads, ved en krydsmarkering på  

 oplysningssedlen skal indberette om ansatte, der udfører arbejdet  

 på en anden adresse end der, hvor den indberetningspligtige har sin  

 arbejdsplads.
Det vil således blive bestemt, at indberetningspligtige,  

 der ikke skal indberette om arbejdssteder til Danmarks Statistik, skal  

 indberette om ansatte, der udfører arbejdet på en adresse, der  

 ikke er sammenfaldende med den adresse, som den indberetningspligtiges  

 virksomhed m.v. er registreret med i ToldSkats Erhvervssystem.
Der henvises i  

 øvrigt til de almindelige bemærkninger om arbejdspladsens  

 adresse.
 Den indberetningspligtige skal give den, om hvem der er  

 foretaget indberetning, oplysning om det, der er indberettet til  

 skattemyndighederne.
Til nr. 2 Der foreslås indført en selvstændig  

 bemyndigelse for skatteministeren til ved en bekendtgørelse at  

 fastsætte særligt detaljerede regler for indberetningen af  

 studielånsrenter, herunder særligt de renter, der er  

 påløbet i tiden indtil afdragsordningen påbegyndes.
Dette  

 skal gøre det muligt at fortrykke fradragsberettigede  

 studielånsrenter på selvangivelsen.
De gamle statsgaranterede studielån vil blive  

 udeholdt fra indberetningsordningen.
Herved spares pengeinstitutterne for en  

 yderligere indberetningspligt, og Finansstyrelsen undgår en  

 nødvendig individuel og formentligt ressourcekrævende  

 håndtering af disse lån.
 Låntagere, der betaler af på gamle  

 statsgaranterede studielån, vil således fortsat selv skulle  

 opgøre og selvangive, hvilke renter der er fradragsberettigede i det  

 enkelte indkomstår.
 Der henvises i øvrigt til lovforslagets almindelige  

 bemærkninger.
Til nr. 3 og 4 Der er tale om konsekvensændringer som følge  

 af forslaget i nr. 1.
Til nr. 5 Der er tale om en konsekvensændring som følge  

 af forslaget i § 2. Det betyder, at et dødsbo m.v., jf.  

 dødsboskattelovens § 88, ikke hæfter for en  

 tillægsskat efter skattekontrollovens § 21, som det på  

 tidspunktet for dødsfaldet påhvilede den afdøde at  

 betale, men som ikke var betalt.
Til nr. 6 Eftersom tillægsskat efter skattekontrollovens  

 § 21 har karakter af en surrogatstraf, foreslås det  

 præciseret, at i tilfælde, hvor den pågældende  

 skatteyder ikke kan anerkende et krav om tillægsskat, afgøres  

 spørgsmålet under en sag i strafferetsplejens former.
Til § 2 Til nr. 1 Der er tale om en konsekvensændring som følge  

 af forslaget i nr. 2.
Til nr. 2 Det foreslås, at reglerne om tillægsskat ved  

 død ophæves.
Det indebærer, at der i tilfælde, hvor  

 afdøde har overtrådt straffelovens § 289 eller  

 skattekontrollovens §§ 13, 15 eller 16, og hvor en straf ikke er fastsat  

 eller delvis fuldbyrdet inden dødsfaldet, ikke længere kan  

 opkræves en tillægsskat.
Se tillige bemærkningerne til  

 § 1, nr. 5. Forslaget ændrer ikke på, at restskatten som  

 følge af overtrædelserne opkræves og forrentes som anden  

 restskat vedrørende en afdød.
Til nr. 3 Der er tale om konsekvensændringer som følge  

 af forslaget i nr. 2.
Til § 3 Det foreslås at lempe reglen i  

 opkrævningslovens § 11 a, stk. 4, således, at  

 sikkerhedsstillelsen kan frigives på et tidligere tidspunkt end efter  

 udløbet af 18 måneders perioden, hvis virksomheden på  

 frigivelsestidspunktet kan dokumentere at have en formue på mindst  

 125.000 kr., og hvis virksomheden hidtil har indbetalt moms, A-skat,  

 arbejdsmarkedsbidrag og lønsumsafgift rettidigt og ikke er i restance  

 hermed eller vedrørende andre registreringsforhold.
Til § 4 Forslaget indebærer en forlængelse af  

 afgiftsfritagelsen for mindre solcelle-anlæg med en maksimal effekt  

 på 6 kW pr. husstand (dvs. en-familiehus eller lejlighed), som er  

 tilsluttet el-installationen i ikke erhvervsmæssigt benyttet  

 bebyggelse.
Dette drejer sig således først og fremmest om  

 private husstande, men også om anden ikke erhvervsmæssig  

 bebyggelse.
Ved anden ikke erhvervsmæssigt benyttet bebyggelse  

 forstås i det foreliggende tilfælde børneinstitutioner,  

 skoler og lignende.
For så vidt angår institutioner, skoler og  

 lignende sidestilles 100 m2 bebygget institutionsareal med 1  

 husstand.
Det er en forudsætning for afgiftsfriheden, at  

 elselskaberne afregner udgående og indgående elektricitet fra og  

 til elinstallationen til samme pris pr. kWh.
Det er endvidere en  

 forudsætning for afgiftsfriheden, at der alene er tilsluttet et  

 solcelle-anlæg til elinstallationen, dvs. hvis der er koblet anden  

 elproduktion på elinstallationen, omfattes elinstallationen ikke af  

 afgiftsfritagelsen.
Til § 5 Det foreslås, at loven træder i kraft den 1.  

 januar 2003.
 Det foreslås, at lovens § 1, nr. 5, og  

 § 2, får virkning for 1)boer vedrørende  

 personer, der afgår ved døden den 1. januar 2003 eller senere,  

2)for beskatningen af efterlevende ægtefæller efter  

 personer, der afgår ved døden den 1. januar 2003 eller senere,  

 samt 3)for skifte af uskiftede boer i den efterlevende  

 ægtefælles levende live, når anmodning om skifte indgives  

 den 1. januar 2003 eller senere.
Bilag Lovforslaget sammenholdt med gældende lov Gældende formulering Lovforslaget § 1 I skattekontrolloven, jf. lovbekendtgørelse nr. 726 af 13. august  

 2001, som ændret ved § 12 i lov nr. 313 af 21. maj 2002, § 7  

 i lov nr. 403 af 6. juni 2002 og § 6 i lov nr. 438 af 10. juni 2002,  

 foretages følgende ændringer:
 1. Efter § 7 H indsættes:
»§ 7 J.
Enhver, der som  

 led i sin virksomhed i det foregående kalenderår har ydet  

 vederlag for personligt arbejde i tjenesteforhold, skal efter  

 skatteministerens nærmere bestemmelse oplyse de statslige told- og  

 skattemyndigheder om adressen på den ansattes arbejdsplads og den  

 periode, den pågældende har været ansat.
Stk. 2. Bestemmelserne i § 7, stk. 5 og 7, finder  

 tilsvarende anvendelse.« § 8 P.
Den, der som led i sin virksomhed yder eller formidler  

 lån mod forrentning, skal til brug for skatteligningen foretage  

 årlige indberetninger til de statslige told- og skattemyndigheder  

 herom.
Det samme gælder renter ved for sen betaling, der er fastsat  

 efter § 2 i lov nr. 939 af 27. december 1991 om gebyrer og morarenter  

 vedrørende visse ydelser, der opkræves eller inddrives af  

 amtskommuner eller kommuner.
 2. I § 8 P indsættes efter stk. 2
som nyt stykke:
»Stk. 3. Skatteministeren kan fastsætte særlige  

 regler for indberetningen af renter på studielån, herunder  

 særligt de renter, der er påløbet, indtil afdragsordningen  

 påbegyndes.« Stk. 3-5 bliver herefter stk. 4-6.
Stk. 2. Indberetningen skal indeholde oplysninger til  

 identifikation af låntager og oplysninger om konto- og  

 låneforholdet.
For det enkelte låneforhold skal oplyses 1)	lånetype, 2)	tilskrevne eller forfaldne renter, 3)	markering af renter i låneforhold, hvor der er ubetalte  

 forfaldne renter vedrørende det kalenderår, der går forud  

 for det kalenderår, hvorom der i øvrigt foretages  

 indberetning, 4)	markering af renter i låneforhold, hvor eftergivelse af  

 gæld som nævnt i § 5, stk. 8, i ligningsloven er sket i  

 det år, hvorom indberetning i øvrigt foretages, eller i  

 tidligere år, 5)	løbende provisioner m.v., jf. ligningslovens § 8,  

 stk. 3, litra a) og b), 6)	reservefonds- og administrationsbidrag, jf. ligningslovens § 15  

 J, stk. 5, 7)	størrelsen af skattepligtige udlodninger fra  

 realkreditinstitutters reservefonde, for så vidt udlodningen skal  

 indtægtsføres af modtageren i udbetalingsåret, 8)	dato for rentetilskrivning, 9)	gæld pr. 31. december, 10)	kursværdien af gælden pr. 31. december, når  

 lånet er ydet på grundlag af børsnoterede obligationer,  

 eller hvor det fastsættes af ministeren efter stk. 3, 11)	vedrørende kontantlån, om der er foretaget  

 skattepligtig ekstraordinær indfrielse som nævnt i § 22,  

 stk. 3, 1. pkt., i kursgevinstloven, uanset om debitor er en fysisk  

 eller juridisk person, 12)	fradragsberettigede beløb efter § 6 i ligningsloven,  

 som hidrører fra kurstab ved indfrielse af et kontantlån optaget  

 inden den 19. maj 1993. Det realkreditinstitut, hvor et lån, der giver  

 ret til kurstabsfradrag som nævnt i § 6 i ligningsloven, er  

 indfriet, skal give det realkreditinstitut, som yder det nye lån, alle  

 de oplysninger om det indfriede lån, der er nødvendige til  

 opfyldelse af indberetningspligten, og 13)	identifikation ved ejendommens nummer i Boligministeriets Bygnings-  

 og Boligregister (BBR-nr.) af den faste ejendom, hvori lån ydet eller  

 formidlet af et realkreditinstitut har pant.
Stk. 3. Skatteministeren fastsætter nærmere regler  

 om de oplysninger, der skal indberettes, og om fremgangsmåde m.v. for  

 indberetningen.
Når praktiske forhold taler derfor, og oplysningen har  

 mindre betydning for skattekontrollen, kan skatteministeren fritage for eller  

 lempe oplysningspligten.
Endvidere kan skatteministeren fastsætte  

 særlige regler om indberetning for lån til låntagere, der  

 er bosat eller opholder sig i udlandet.
 Stk. 4. Hvis betalingerne vedrørende udlån  

 forvaltes af en oplysningspligtig efter § 8 Q, gælder  

 indberetningspligten efter stk. 1 ikke.
Stk. 5. Den oplysningspligtige skal inden 1. februar i  

 året efter det kalenderår, oplysningen vedrører,  

 underrette låntageren om de indberettede oplysninger.
Skatteministeren  

 kan bestemme, at underretningen skal indeholde andre oplysninger om  

 lånet.
§ 9 A.
Indberetning til skattemyndighederne efter § 7,  

 § 7 A, § 7 B, § 7 C, § 7 D, § 7 F, § 7 G,  

 § 8 A, § 8 B, § 8 E, § 8 F, § 8 H, § 8 P,  

 § 8 Q, § 8 T, § 8 U, § 8 V, § 10, § 10 A eller  

 § 10 B skal foretages senest den 20. januar eller, hvis denne dag er en  

 lørdag eller søndag, senest den følgende mandag.
Stk. 2. - - - 3. I § 9 A, stk. 1, indsættes efter  

 »§ 7 G,«: »§ 7 J,«.
 § 14. Med samme straf som anført i § 13 straffes  

 den, der forsætligt eller af grov uagtsomhed afgiver urigtige eller  

 vildledende oplysninger til brug ved kontrollen med skatteligningen og  

 skatteberegningen.
 4. I § 14, stk. 2, indsættes efter »§ 7  

 H,«: »§ 7 J,«.
 Stk. 2. Den, der, uden at forholdet omfattes af stk. 1,  

 forsætligt eller af grov uagtsomhed undlader rettidigt at opfylde en  

 pligt, der påhviler ham i medfør af § 3 A, stk. 1 og  

 3, § 6, stk. 1-3, § 6 A, § 6 B, § 7, § 7 A,  

 § 7 B, § 7 C, § 7 E, § 7 G, § 7 H, §§ 8 A-8 H,  

 stk. 1-4, § 8 J, stk. 3, § 8 L, § 8 P,  

 stk. 1-4, § 8 Q, stk. 1-3, § 8 R, stk. 3, § 8  

 S, § 8 T, stk. 1 og 3, § 8 U, stk. 1 og 3, § 9 A,  

 §§ 10, 10 A, stk. 1, og 10 B, stk. 1, 1.-3. pkt., eller  

 § 11, straffes med bøde.
 § 21. Har en person overtrådt §§ 13, 15, 16 eller  

 18, jf. § 13 eller § 16, eller straffelovens § 289, og er  

 strafansvaret forældet efter reglerne i sidstnævnte lovs  

 §§ 93 og 94, påhviler det ham at betale en tillægsskat  

 svarende til skatten af den udeholdte indtægt, medmindre  

 overtrædelsen alene består i medvirken til en andens  

 skatteunddragelse. § 86, stk. 4 og 6, § 87, stk. 5, og  

 § 88 i dødsboskatteloven finder tilsvarende anvendelse.
 5. § 21, 2. pkt., ophæves.
 6. I § 21 indsættes som stk. 2:
»Stk. 2. Hvis en person ikke kan anerkende et krav om  

 tillægsskat efter stk. 1, afgøres spørgsmålet  

 under en sag i strafferetsplejens former.« § 2 I lov om beskatning ved dødsfald (dødsboskatteloven), jf.  

 lovbekendtgørelse nr. 760 af 10. september 2002, foretages  

 følgende ændringer:
Afsnit VII 1. I overskriften til Afsnit VII udgår:  

 »tillægsskat,«.
Selvangivelse, tillægsskat, hæftelse og  

 proklama - - - Kapitel 17 Tillægsskat § 86. Har afdøde overtrådt straffelovens  

 § 289 eller skattekontrollovens §§ 13, 15 eller 16, og er der ikke  

 før dødsfaldet fastsat nogen straf for forholdet, skal der  

 efter reglerne i § 88 ud over eventuel restskat betales en  

 tillægsskat svarende til skatten af den udeholdte indkomst.  

 Tillægsskatten kan dog ikke overstige størrelsen af en eventuel  

 bøde for det strafbare forhold.
 2. § 86 samt overskriften »Tillægsskat«  

 ophæves.
 Stk. 2. Er en straf for et af de forhold, der er nævnt i  

 stk. 1, fastsat, men ikke fuldbyrdet ved den pågældendes  

 død, fastsættes der i stedet for straffen en tillægsskat  

 efter reglerne i stk. 1. Er der alene tale om bødestraf, kan  

 tillægsskatten ikke overstige det fastsatte  

 bødebeløb.
Stk. 3. Er en straf for et af de forhold, der er nævnt i  

 stk. 1, delvis fuldbyrdet ved den pågældendes død,  

 nedsættes tillægsskatten forholdsmæssigt.
Er der alene tale  

 om bødestraf, må tillægsskatten sammenlagt med det af  

 afdøde betalte bødebeløb ikke overstige hverken skatten  

 af den udeholdte indtægt eller den fastsatte bøde.
 Stk. 4. Skatteministeren kan bestemme, at der ikke skal  

 stilles krav om tillægsskat efter stk. 1-3.
Stk. 5. Stilles der krav om tillægsskat, finder  

 § 20 i skattekontrolloven tilsvarende anvendelse.
Skatteministeren kan  

 fastsætte en frist for anerkendelse af kravet.
Stk. 6. Hvis den, der efter § 88 hæfter for en  

 eventuel restskat, ikke kan anerkende et krav om tillægsskat efter  

 stk. 1, afgøres spørgsmålet under en sag i  

 strafferetsplejens former.
Hvis et krav om tillægsskat efter  

 stk. 2 eller 3 ikke kan anerkendes, afgør skifteretten  

 spørgsmålet.
 Stk. 7. Fristen i § 87, stk. 2, jf. stk. 3,  

 finder tilsvarende anvendelse på fremsættelse af krav om  

 tillægsskat.
§ 88. Betaling af dødsboskat, mellemperiodeskat samt  

 skat som nævnt i §§ 86 og 87 påhviler i de i § 2  

 nævnte tilfælde boet, jf. dog stk. 4 og 5 samt  

 kildeskattelovens § 70. Hvis afdøde var gift, og afdødes  

 andel af fællesboet skiftes adskilt fra afdødes særbo,  

 hæfter de to boer solidarisk.
Er boet udleveret til privat skifte,  

 herunder til forenklet privat skifte i medfør af § 33 i lov om  

 skifte af dødsboer, finder § 27 i lov om skifte af  

 dødsboer tilsvarende anvendelse.
 3. I § 88, stk. 1, 1. pkt., to steder i  

§ 88, stk. 2, og i § 88, stk. 3,  

 ændres »§§ 86 og 87« til: »§ 87«.
 Stk. 2. I de i § 58, stk. 1, og stk. 2, 1.  

 pkt., nævnte tilfælde påhviler betalingen af skat som  

 nævnt i §§ 86 og 87 den efterlevende ægtefælle, jf.  

 dog stk. 4 og 5. Hvis afdødes særbo skiftes, mens  

 fællesboet overtages af den efterlevende ægtefælle efter  

 § 58, stk. 1, eller stk. 2, 1. pkt., hæfter  

 ægtefællen og særboet solidarisk for skat som nævnt i  

 §§ 86 og 87, mens særboet alene hæfter for dødsboskat  

 eller mellemperiodeskat efter reglerne i stk. 1.
 Stk. 3. Ved fuldstændigt skifte af uskiftet bo i den  

 efterlevende ægtefælles levende live, jf. § 71, stk. 3,  

 hæfter boet, jf. dog stk. 1, 3. pkt., og den efterlevende  

 ægtefælle solidarisk for betalingen af dødsboskatten og  

 for eventuelle skattekrav mod den førstafdøde  

 ægtefælle efter §§ 86 og 87.
Stk. 4. - - - § 3 I lov om opkrævning af skatter og afgifter m.v., jf. lov nr. 169 af  

 15. marts 2000, som ændret ved § 6 i lov nr. 461 af 31. maj 2000,  

 § 47 i lov nr. 462 af 31. maj 2000, § 33 i lov nr. 1029 af 22.  

 november 2000 og § 4 i lov nr. 1299 af 20. december 2000, foretages  

 følgende ændring:
§ 11 a. - - - 1. § 11 a, stk. 4, affattes således:
 Stk. 4. Krav om sikkerhedsstillelse ophører, når  

 virksomheden har en formue på mindst 125.000 kr., og virksomheden i de  

 seneste 18 måneder har indbetalt moms, A-skat, arbejdsmarkedsbidrag og  

 lønsumsafgift rettidigt og ikke er i restance hermed eller  

 vedrørende andre registreringsforhold.
»Stk. 4. Krav om sikkerhedsstillelse ophører, når  

 virksomheden har en formue på mindst 125.000 kr., og virksomheden i de  

 seneste 18 måneder har indbetalt moms, A-skat, arbejdsmarkedsbidrag og  

 lønsumsafgift rettidigt og ikke er i restance hermed eller  

 vedrørende andre registreringsforhold.
Sikkerhedsstillelsen kan dog  

 frigives på et tidligere tidspunkt end efter udløbet af 18  

 måneders perioden, hvis virksomheden på frigivelsestidspunktet  

 kan dokumentere at have en formue på mindst 125.000 kr., og hvis  

 virksomheden hidtil har indbetalt moms, A-skat, arbejdsmarkedsbidrag og  

 lønsumsafgift rettidigt og ikke er i restance hermed eller  

 vedrørende andre registreringsforhold.« § 4 I lov nr. 437 af 26. juni 1998 om ændring af forskellige  

 energiafgiftslove. (Afgiftsforhøjelser og afgift af varme produceret  

 ved affaldsforbrænding m.v.), som ændret ved § 2 i lov nr.  

 389 af 2. juni 1999, foretages følgende ændring:
 § 8. Loven træder i kraft den 1. juli 1998, jf.  

 dog stk. 2-20.
 Stk. 2. Skatteministeren fastsætter  

 ikrafttrædelsestidspunkterne for § 3 og § 4, nr. 1 og 2.  

 Bestemmelserne i § 4, nr. 1 og 2, har kun gyldighed i 4 år fra  

 ikrafttrædelsestidspunktet.
 1. § 8, stk. 2, 2. pkt., affattes  

 således:
