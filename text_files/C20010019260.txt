Vejledning om regeludstedelse i forhold til  

 kommunerne (Til samtlige ministerier) Indledning Regeringen har iværksat en række initiativer med henblik  

 på at forbedre lovkvaliteten.
Det er regeringens hensigt, at også  

 kvaliteten af den lovgivning, som særligt retter sig mod kommuner og  

 amtskommuner, skal forbedres.
På den baggrund udsender regeringen denne  

 vejledning om regeludstedelse i forhold til kommunerne.
 Vejledningen er udarbejdet på baggrund af bl.a. anbefalingerne i  

 publikationen "Rapport om statens forskriftsstyring af kommunerne",  

 der blev afgivet i maj 2000 af en arbejdsgruppe med deltagelse af  

 Finansministeriet, Kommunernes Landsforening og Indenrigsministeriet.  

 Regeringen tilkendegav i tilknytning til kommuneaftalerne for 2000/2001, at  

 den som et yderligere initiativ til at forbedre lovkvaliteten ville udarbejde  

 denne vejledning til ministerierne om udstedelse af regler i forhold til  

 kommunerne.
Formålet med vejledningen er især at øge  

 opmærksomheden i ministerierne på de generelle og  

 tværgående love og retsgrundsætninger, der har betydning  

 for kommunernes og amtskommunernes virksomhed.
Vejledningen indeholder en  

 beskrivelse af disse love og retsgrundsætninger.
Vejledningen  

 indeholder endvidere anbefalinger om, hvilken betydning disse love og  

 retsgrundsætninger bør have for regeludstedelsen, og eksempler  

 på, hvordan ministerierne kan tage højde herfor.
Øget kendskab til de generelle bestemmelser, der regulerer de  

 kommunalpolitiske organers kompetence og funktion, kan gøre det  

 enklere for ministerierne at udstede regler i forhold til kommunerne og  

 amtskommunerne.
Det er også vigtigt at understrege, at disse generelle  

 regler er velkendte og indarbejdede i kommunernes og amtskommunernes  

 opgavevaretagelse.
Såfremt udgangspunktet ved regeludstedelsen tages i  

 disse regler, kan reguleringen af kommunernes og amtskommunernes  

 opgavevaretagelse blive enklere, og kommunernes og amtskommunernes  

 efterlevelse blive lettere.
Samtidig kan øget kendskab til de  

 eksisterende regler være med til at tilskynde til overvejelser om,  

 hvorvidt der er et reelt behov for at udstede nye regler.
I mange  

 tilfælde vil det eksisterende regelsæt være  

 tilstrækkeligt, og i andre tilfælde kan alternativer til  

 regeludstedelse være et mere hensigtsmæssigt styringsmiddel, og  

 eventuelt være en mindre administrativ byrde for kommunerne og  

 amtskommunerne end nye regler ville være.
Vejledningen skal ses i sammenhæng med den vejledning om  

 lovkvalitet, som er udsendt af Justitsministeriet i september 2000. Kun hvor  

 der ved regeludstedelse i forhold til kommunerne og amtskommunerne rejser sig  

 særlige spørgsmål, indeholder den foreliggende vejledning  

 anbefalinger om lovteknik.
Opmærksomheden henledes endvidere på,  

 at de kommunale parter af hensyn til muligheden for en politisk  

 forelæggelse har behov for en passende frist ved høring over nye  

 lovforslag.
 Det er hensigten, at vejledningen skal være et redskab for  

 ministerierne i arbejdet med regeludstedelse i forhold til kommunerne og  

 amtskommunerne, og at den skal være med til at fastholde og udbygge en  

 høj lovkvalitet også på dette område.
1. Oversigt over vejledningen Vejledningens afsnit 2 indeholder en beskrivelse af fakta om  

 kommunerne og amtskommunerne.
Ministerierne skal ved regeludstedelse  

 være opmærksomme på, at de enkelte kommuner ikke  

 umiddelbart er sammenlignelige, men tværtimod meget forskellige bl.a.  

 på grund af kommunestørrelse.
 Afsnit 3 giver en indledende beskrivelse af de generelle retlige  

 rammer for kommunestyret, herunder grundlovens § 82.
Vejledningen indeholder i afsnit 4 en mere indgående  

 beskrivelse af den generelle kommunale lovgivning og anden  

 tværgående lovgivning.
Beskrivelsen omfatter det kommunale  

 styrelsessystem, reglerne om vederlæggelse for varetagelsen af  

 kommunale hverv, budget- og regnskabssystemet for kommuner og amtskommuner,  

 den kommunale og amtskommunale revision, den kommunale og amtskommunale  

 låntagning, kommunalfuldmagtsreglerne, kommunaltilsynet, Hovedstadens  

 Udviklingsråd samt offentlighedsloven og forvaltningsloven.
Afsnittet  

 indeholder endvidere anbefalinger om, hvilken betydning de beskrevne  

 systemer, love og retsgrundsætninger bør have for  

 regeludstedelsen.
Afsnit 5 beskriver nogle af de overvejelser, der bør  

 gøres om behovet for regulering af kommuner og amtskommuner.
I den  

 forbindelse omtales bl.a. opgavefordelingen mellem stat, amtskommuner og  

 kommuner.
Afsnittet omhandler desuden overvejelser om alternativer til  

 regelstyring, regulering på grundlag af enkeltsager samt regulering og  

 digital forvaltning.
Afsnit 6 behandler spørgsmål om affattelsen af regler,  

 der særligt opstår, når man skal udstede regler i forhold  

 til kommuner og amtskommuner.
Dette gælder f.eks.
Det Udvidede  

 Totalbalancepricip (DUT).
 Afsnit 7 vedrører inddragelse af kommunerne og  

 amtskommunerne i det lovforberedende arbejde   bl.a. i form af  

 høringer.
 I afsnit 8 omtales forhold omkring ikrafttræden og  

 offentliggørelse af regler, som særligt gør sig  

 gældende i forhold til kommuner og amtskommuner.
 Afsnit 9 vedrører Indenrigsministeriets koordinerende rolle  

 i forbindelse med regeludstedelse i forhold til kommunerne og  

 amtskommunerne.
 De anbefalinger, som denne vejledning indeholder, og som ministerierne ved  

 regeludstedelse særligt skal være opmærksomme på, er  

 typografisk fremhævet i bokse.
 Når man overvejer at udstede nye regler, der berører  

 kommunerne og amtskommunerne, vil det være hensigtsmæssigt  

 på forhånd at være orienteret om anbefalingerne.
 Som bilag til vejledningen findes en samlet oversigt over vejledningens  

 anbefalinger.
 Vejledningen omfatter udfærdigelse af lovforslag og udstedelse af  

 love, bindende administrative forskrifter i form af bekendtgørelser  

 samt vejledende administrative forskrifter.
2. Fakta om kommunerne og  

 amtskommunerne 2.1. Forskelle i kommunestørrelse og  

 tilrettelæggelse af administrationen Der er 275 kommuner og 14 amtskommuner i Danmark, heraf varetager to af  

 kommunerne   Københavns og Frederiksberg Kommuner   såvel  

 kommunale som amtskommunale opgaver.
Den gennemsnitlige kommune havde pr. 1. januar 2001 knap 20.000  

 indbyggere, men der er en betydelig spredning mellem den mindste kommune med  

 2.266 indbyggere og den største med 499.148 indbyggere. 125 kommuner  

 har under 10.000 indbyggere.
For amtskommunerne var det gennemsnitlige  

 indbyggertal pr. 1. januar 2001 på knap 340.000 indbyggere med en  

 spændvidde fra 44.024 til 640.637 indbyggere.
Uanset deres størrelse varetager alle kommuner og amtskommuner de  

 samme lovbestemte, obligatoriske opgaver.
For kommunerne omfatter disse  

 opgaver først og fremmest det sociale område,  

 folkeskoleområdet og miljøområdet, mens de for  

 amtskommunerne især vedrører sundhed og sygehusbehandling samt  

 opgaver vedrørende miljø, sociale tilbud og uddannelse, der  

 kræver et større befolkningsgrundlag.
Kommunernes og amtskommunernes opgavevaretagelse finansieres via flere  

 forskellige finansieringskilder.
De kommunale skatteindtægter fra  

 først og fremmest den kommunale indkomstskat udgør den  

 vigtigste finansieringskilde for den kommunale sektor.
I budgettet for 2001  

 udgør skatteindtægterne således 61 pct. af de samlede  

 indtægter på knapt 367,5 mia. kr.
Herefter følger drifts-  

 og anlægsindtægterne, der i budget 2001 udgør godt 21 pct.  

 af de samlede indtægter.
De generelle tilskud (bloktilskud)  

 udgør ca. 10 pct. af samtlige indtægter, mens refusionerne  

 udgør ca. 8 pct. af de samlede indtægter.1) Kommunerne og amtskommunerne har således en meget betydelig  

 egenfinansiering af deres virksomhed gennem dels en selvstændig adgang  

 til skatteudskrivning, dels gennem brugerbetalinger m.v.
Kommunernes og amtskommunernes brutto-driftsudgifter udgør i budget  

 2001 knap 336,8 mia. kr.
Anlægsudgifterne budgetteres til godt 17,4  

 mia. kr.
Det største udgiftsområde for kommunerne og  

 amtskommunerne er social- og sundhedsvæsenet, der står for godt  

 47 pct. af de samlede kommunale/amtskommunale udgifter.
Herefter  

 følger sygehusvæsenet og sygesikringen med knap 17 pct. og  

 undervisning og kultur med ca. 16 pct. af udgifterne.
Endelig udgør  

 udgifterne til de tekniske opgaveområder som veje, miljø,  

 forsyning og kollektiv trafik m.v. knap 11 pct.
Herudover udgør  

 kommunernes og amtskommunernes udgifter til administration godt 9 pct. af de  

 samlede udgifter.
 Til løsning af de kommunale og amtskommunale opgaver er der i  

 kommunerne og amtskommunerne ansat godt 500.000 fuldtidsbeskæftigede,  

 hvilket dækker over et gennemsnitligt personaletal for de enkelte  

 kommuner på knap 1.400 og for de enkelte amtskommuner på godt  

 9.000. Ca. 10 procent heraf   svarende til godt 50.000  

 fuldtidsbeskæftigede   udgør det administrative personale.
Der er betydelige forskelle mellem det administrative personales  

 uddannelsesbaggrund.
Det kan derfor ikke forudsættes, at de udstedte  

 regler vil blive anvendt og implementeret af medarbejdere med specialviden om  

 de pågældende lovgivningsområder.
De kommunale medarbejdere  

 vil tværtimod i mange tilfælde være generalister med et  

 meget bredt sammensat opgaveområde.
2.2. Betydningen af forskelle i  

 kommunestørrelse og tilrettelæggelse af administrationen ved  

 regeludstedelsen Ved regeludstedelse i forhold til kommunerne og amtskommunerne er det  

 vigtigt at være opmærksom på de forskelligartede  

 størrelsesmæssige og organisatoriske forhold i kommunerne og  

 amtskommunerne.
 Man skal særligt være opmærksom på vigtigheden for  

 kommunerne og amtskommunerne af følgende forhold:
· · · · Omfanget af nye regler har indflydelse på de kommunale  

 medarbejderes mulighed for rent praktisk at overskue alle reglerne på  

 det eller de områder, medarbejderen varetager.
Dette har endvidere  

 betydning for efterlevelsen af reglerne.
Se nedenfor i afsnit 6.3.
Det kan ikke forventes, at de kommunale medarbejdere, der skal  

 forestå implementeringen af de udstedte regler og bruge reglerne i det  

 daglige, har samme specialiserede viden som de ministerielle medarbejdere,  

 der har udarbejdet reglerne.
Det er derfor vigtigt, at reglerne affattes i  

 et klart og forståeligt sprog.
Se nedenfor i afsnit 6.1.
Der er stort behov for, at nye regler og evt. vejledninger bliver udstedt  

 og sendt ud til kommunerne og amtskommunerne i god tid inden reglernes  

 ikrafttræden.
Se nedenfor i afsnit 8.1. og 8.2.3.
Det er ofte ikke hensigtsmæssigt at lave nye detaljerede regler om  

 arbejds- og beslutningsprocesser i kommunerne og amtskommunerne.
Man kan  

 f.eks. i stedet i reglerne give kommunerne og amtskommunerne mulighed for at  

 vælge mellem flere implementeringsformer.
På denne måde kan  

 man medvirke til, at reglerne opleves som relevante for en større del  

 af kommunerne og amtskommunerne. (Regulering af arbejds- og  

 beslutningsprocesser). Se nedenfor i afsnit 5.3.
3. Generelle retlige rammer for  

 kommunestyret 3.1. Grundloven Grundloven indeholder følgende bestemmelse:
"§ 82. Kommunernes ret til under statens tilsyn  

 selvstændigt at styre deres anliggender ordnes ved lov." Det følger af Grundlovens § 82, at bindende regler i forhold  

 til kommunerne og amtskommunerne alene kan udstedes ved lov eller med hjemmel  

 i lov.
Der kan derfor ikke uden en sådan hjemmel udstedes  

 tjenestebefalinger med henblik på med bindende virkning at regulere  

 forhold i kommunerne og amtskommunerne, idet der ikke er et almindeligt  

 over-/underordnelsesforhold mellem centraladministrationen og  

 kommunerne/amtskommunerne.
3.2. Lovgivningens rammer for  

 kommunestyret I det omfang en opgave er henlagt til kommunerne og amtskommunerne ved  

 lov, er kommunerne og amtskommunerne forpligtet til at realisere  

 lovgivningsmagtens intentioner.
Kommunerne og amtskommunerne er således  

 også omfattet af det almindelige legalitetsprincip, hvorefter  

 kommunernes og amtskommunernes varetagelse af en opgave som udgangspunkt er  

 betinget af, at der er hjemmel i lov hertil, og at den pågældende  

 opgavevaretagelse ikke strider mod lov.
 En opgave, der er pålagt en kommune eller en amtskommune ved lov,  

 kan således ikke   uanset det kommunale selvstyre   opgives eller  

 ændres af en kommunalbestyrelse eller et amtsråd.
 Lovgivningsmagten kan udover at pålægge kommunerne og  

 amtskommunerne at varetage en opgave tillade kommunerne og amtskommunerne at  

 varetage en opgave eller udelukke en kommune/amtskommune fra at varetage en  

 opgave.
 Der kan også i lovgivningen fastsættes regler om, hvordan  

 kommunerne og amtskommunerne skal løse deres opgaver.
På nogle områder er rammerne for opgavevaretagelsen ganske  

 vide, idet lovgivningsmagten ikke har fundet anledning til at begrænse  

 kommunernes og amtskommunernes frihed til at beslutte, hvorledes de vil  

 udføre opgaven, udover hvad der følger af almindelige  

 offentligretlige grundsætninger om bl.a. saglig forvaltning og lighed  

 samt forvaltningsloven og offentlighedsloven.
Det gælder f.eks. inden  

 for store dele af kulturområdet.
På andre områder er det kommunalpolitiske råderum mere  

 begrænset.
Det gælder særligt inden for det sociale  

 område, hvor der stilles krav om ensartethed og ligebehandling af  

 borgerne i kommunernes afgørelser.
 Ved regeludstedelse bør man være opmærksom på, at  

 regler om, hvordan kommunerne og amtskommunerne skal udføre de  

 opgaver, som de varetager, indskrænker kommunernes og amtskommunernes  

 frihed til at beslutte, hvorledes de vil udføre opgaven, idet det  

 herved ikke blot er resultatet, der påvirkes, men også  

 måden, kommunerne og amtskommunerne når frem til resultatet  

 på.
3.3. Den generelle kommunale lovgivning og  

 anden tværgående lovgivning De retlige rammer for det kommunale styre i (primær)kommuner og  

 amtskommuner findes i lov om kommunernes styrelse  

 (lovbekendtgørelse nr. 810 af 28. oktober 1999 som senest ændret  

 ved lov nr. 456 af 7. juni 2001).
 Loven indeholder regler om det kommunale styrelses- og beslutningssystem,  

 herunder den grundlæggende regel om, at kommunalbestyrelsen er den  

 øverste kompetente og ansvarlige myndighed for alle kommunens og  

 amtskommunens anliggender (§ 2, stk. 1).
 Lovens bestemmelser finder anvendelse på alle forhold i den  

 kommunale styrelse, medmindre andet særligt er hjemlet i lovgivningen  

(§ 1, stk. 2).
 Se herom i afsnit 4.1.
Offentlighedsloven og forvaltningsloven er også eksempler  

 på love af generel og tværgående karakter.  

 Forvaltningslovens centrale bestemmelser om partsbeføjelser  

 gælder således for behandlingen af alle sager, hvori der er eller  

 vil blive truffet afgørelse af en offentlig forvaltningsmyndighed,  

 herunder en kommune eller amtskommune.
Offentlighedsloven gælder for al  

 virksomhed, der udøves af den offentlige forvaltning.
 Se herom i afsnit 4.8.
 Udover de opgaver, som kommuner og amtskommuner kan eller skal varetage  

 med hjemmel i den skrevne lovgivning, har kommuner og amtskommuner mulighed  

 for at varetage visse opgaver med hjemmel i uskrevne kommunalretlige  

 grundsætninger om kommuners og amtskommuners opgavevaretagelse   de  

 såkaldte kommunalfuldmagtsregler.
Både kommuner, amtskommuner og kommunale fællesskaber, jf.  

 § 60 i lov om kommunernes styrelse, er omfattet af  

 kommunalfuldmagtsreglerne.
Kommunalfuldmagtsreglerne gælder derimod  

 ikke for Hovedstadens Udviklingsråd, Hovedstadens  

 Sygehusfællesskab eller andre offentlige myndigheder, der er etableret  

 ved eller i medfør af lov, uanset om kommuner eller amtskommuner  

 deltager i sådanne myndigheders ledelse eller finansiering m.v.
Kommunalfuldmagtsreglerne er udviklet gennem praksis og viger for den  

 skrevne lovgivning.
Hvis der er udstedt regler på et område, er  

 det således væsentligt at vurdere, om der er tale om en  

 udtømmende regulering, idet det i givet fald indebærer, at  

 kommunalfuldmagtsreglerne ikke gælder for den pågældende  

 opgavevaretagelse.
 Se herom i afsnit 4.5.
4. Den generelle kommunale lovgivning og anden  

 tværgående lovgivning2)  

  3) 4.1. Det kommunale styrelsessystem Reglerne om det kommunale styre findes i lov om kommunernes styrelse.
Loven gælder for kommuner og indeholder regler om de styrende  

 organer   kommunalbestyrelsen, udvalgene og borgmesteren.
Loven indeholder  

 endvidere regler om kommunernes økonomiske forvaltning og om det  

 kommunale tilsyn.
Disse regler er ens for alle kommuner.
4.1.1. Terminologi 4.1.1.1. I den kommunale styrelseslov anvendes betegnelsen  

 "kommune" om såvel primærkommuner som amtskommuner og  

 betegnelsen "kommunalbestyrelse" om såvel kommunalbestyrelser  

 (byråd) som amtsråd.
 I anden lovgivning omfatter betegnelsen "kommune" normalt alene  

 primærkommuner, ligesom betegnelsen "kommunalbestyrelsen"  

 normalt alene omfatter styrelsesorganet i primærkommuner.
4.1.1.2. Betegnelserne "kommunalbestyrelse" og  

 "amtsråd" anvendes normalt i lovgivningen, når der er  

 tale om udøvelse af en beslutningsret (afgørelser, aftaler  

 m.v.), eller ansvaret (den ansvarlige myndighed) for opgavevaretagelsen.
I  

 regler, der i øvrigt beskriver opgavevaretagelsen, eller som beskriver  

 finansiering, anvendes normalt betegnelsen "kommune" og  

 "amtskommune". Betegnelsen »kommune« anvendes tillige, hvor der er  

 tale om en geografisk afgrænsning.
 Betegnelsen "amt" anvendes almindeligvis kun, hvor der er tale  

 om en geografisk afgrænsning.
 Betegnelserne "kommunalbestyrelse" henholdsvis  

 "amtsråd" bør anvendes i alle regler, der indeholder  

 en regulering af udøvelsen af en beslutningsret eller ansvaret for  

 opgavevaretagelsen.
 Som eksempel kan nævnes § 2, stk. 1, i lov om folkeskolen  

 (lovbekendtgørelse nr. 730 af 21. juli 2000), der har følgende  

 ordlyd:
"Folkeskolen er en kommunal opgave.
Kommunalbestyrelsen har ansvaret  

 for, at alle børn i kommunen sikres vederlagsfri undervisning i  

 folkeskolen.
Kommunalbestyrelsen fastlægger, jf. § 40, mål  

 og rammer for skolernes virksomhed inden for denne lov." Som eksempel kan endvidere nævnes § 24, stk. 1, i lov om  

 miljøbeskyttelse (lovbekendtgørelse nr. 698 af 22. september  

 1998 med senere ændringer), der har følgende ordlyd:
"Amtsrådet kan give påbud eller nedlægge forbud for  

 at undgå fare for forurening af bestående eller fremtidige  

 vandindvindingsanlæg til indvinding af grundvand." 4.1.1.3. Københavns og Frederiksberg Kommuner er ikke  

 omfattet af den amtskommunale inddeling, men kommunalbestyrelsen i  

 Københavns Kommune, der benævnes Borgerrepræsentationen,  

 og kommunalbestyrelsen i Frederiksberg Kommune varetager tillige en  

 række amtskommunale opgaver.
 Det skal fremgå af regler om amtskommuners opgaver, om reglerne  

 tillige omfatter Københavns og Frederiksberg Kommuner.
 En lovbestemmelse kan f.eks. udformes  

 således:
"I Københavns og Frederiksberg Kommuner varetages  

 amtsrådets opgaver af Borgerrepræsentationen henholdsvis  

 kommunalbestyrelsen." Som et eksempel kan nævnes § 22, stk. 2, i lov om  

 folkeskolen (lovbekendtgørelse nr. 730 af 21. juli 2000), der har  

 følgende ordlyd:
"Et amtsråd og kommunalbestyrelserne i Københavns og  

 Frederiksberg Kommuner kan efter overenskomst med en anden amtskommune, en  

 kommune eller den pågældende skole, ( ), henvise elever til  

 specialundervisning ( )." Endvidere kan som eksempel nævnes § 2 i lov om musik  

 (lovbekendtgørelse nr. 826 af 31. august 2000), der har  

 følgende ordlyd:
"Hvert amtsråd nedsætter et amtsmusikudvalg.
I  

 Københavns og Frederiksberg Kommuner nedsættes kommunale  

 musikudvalg." 4.1.2. Kommunalbestyrelsen 4.1.2.1. I den kommunale styrelseslov er det fastsat, at en kommunes  

 anliggender styres af kommunalbestyrelsen (§ 2, stk. 1).
 Det er herved fastslået, at kommunalbestyrelsen er kommunens  

 øverste myndighed, og at kommunalbestyrelsen har det overordnede  

 ansvar for hele den kommunale virksomhed.
 Kommunalbestyrelsen er som udgangspunkt kompetent til at træffe  

 afgørelse i enhver sag, som vedrører kommunen, og der er ikke  

 andre kommunale organer, som har kompetence til at efterprøve  

 kommunalbestyrelsens beslutninger.
Det fremgår endvidere af den kommunale styrelseslov (§ 11,  

 stk. 1), at såvel udvalgene som borgmesteren, med de  

 begrænsninger der er fastsat i lovgivningen, i enhver henseende er  

 undergivet kommunalbestyrelsens beslutninger.
Beslutninger, der træffes  

 af udvalgene, borgmesteren og af den kommunale administration, træffes  

 på kommunalbestyrelsens vegne.
4.1.2.2. Kommunalbestyrelsen er et kollegialt organ.
De enkelte  

 kommunalbestyrelsesmedlemmer er ikke som sådanne tillagt  

 beføjelser til at træffe bestemmelse om kommunale anliggender.  

 De enkelte kommunalbestyrelsesmedlemmer er derimod tillagt en række  

 individuelle rettigheder.
Disse rettigheder omfatter bl.a. en initiativret  

(§ 11, stk. 1) og ret til sagsindsigt (§ 9).
Initiativretten er retten til at indbringe ethvert spørgsmål  

 om kommunens anliggender for kommunalbestyrelsen og fremsætte forslag  

 til beslutninger herom.
Ret til sagsindsigt er retten til at gennemse  

 sagsmateriale, der i endelig form foreligger i kommunens administration.
4.1.2.3. Der er som udgangspunkt fri adgang til delegation inden  

 for den kommunale organisation.
I praksis overlades mange sager til udvalg og  

 den kommunale administration.
Se nærmere herom i afsnit 4.1.3 og 4.1.6.  

 Se endvidere afsnit 4.1.7 om delegation inden for den kommunale  

 organisation.
 4.1.2.4. Den kommunale styrelseslov indeholder regler om  

 kommunalbestyrelsens virke, herunder bl.a. regler om:
· · · · · · · · · · 4.1.2.5. Kommunalbestyrelsen skal vedtage en  

 styrelsesvedtægt, som fastsætter de nærmere regler om  

 kommunens styrelse (§ 2, stk. 2). Heri fastsættes  

 bl.a. regler for antallet af medlemmer af kommunalbestyrelsen og for antallet  

 af udvalg og disses opgaver.
Kommunalbestyrelsen skal endvidere vedtage en  

 forretningsorden (§ 2, stk. 4), der indeholder processuelle  

 regler for kommunalbestyrelsens virksomhed.
4.1.3.  

 Udvalgsstyre 4.1.3.1. Den kommunale styrelseslovs almindelige styreform er et  

 udvalgsstyre.
 Ved denne styreform varetages den umiddelbare forvaltning af kommunens  

 anliggender af udvalg (§ 17, stk. 1), mens borgmesteren har  

 den øverste daglige ledelse af den kommunale administration  

(§ 31, stk. 2) .
 Det følger af den kommunale styrelseslov, at kommunalbestyrelsen  

 skal nedsætte et økonomiudvalg og yderligere mindst  

 ét stående udvalg (§ 17, stk. 1). Alle  

 kommunale anliggender skal være henlagt til et af disse udvalg.
 Medlemmerne af såvel økonomiudvalget som de stående  

 udvalg vælges blandt kommunalbestyrelsens medlemmer (§§ 18,  

 stk. 1, og 19). Kommunalbestyrelsens formand (borgmesteren) er  

 formand for økonomiudvalget (§ 18, stk. 1). Formanden  

 for et stående udvalg udpeges af flertallet i udvalget (§ 22,  

 stk. 1).
 4.1.3.2. Udvalgene er ikke tillagt selvstændig kompetence,  

 men skal varetage den umiddelbare forvaltning af de kommunale opgaver.
Heri ligger, at udvalgene er berettigede til at afgøre alle  

 sædvanlige, løbende sager inden for udvalgets sagsområde,  

 medmindre andet følger af lovgivningen eller af kommunalbestyrelsens  

 beslutning.
Udvalgenes varetagelse af den umiddelbare forvaltning  

 indebærer tillige, at kommunalbestyrelsens beslutninger som  

 udgangspunkt skal forberedes ved udvalgsbehandling.
Udvalgene er som  

 nævnt oven for i afsnit 4.1.2.1. - med de begrænsninger, der er  

 fastsat i lovgivningen - i enhver henseende underlagt kommunalbestyrelsens  

 beslutninger (§ 11, stk. 1).
 4.1.3.3. Det forhold, at den umiddelbare forvaltning af kommunens  

 anliggender tilkommer økonomiudvalget og de stående udvalg,  

 indebærer en vis begrænsning i kommunalbestyrelsens adgang til at  

 træffe generelle beslutninger om indskrænkning i udvalgenes  

 kompetence.
 Det vil således stride mod den arbejdsdeling, der er fastlagt i den  

 kommunale styrelseslov, hvis en kommunalbestyrelse træffer beslutning  

 om, at alle sager, der kommer til behandling i økonomiudvalget eller  

 et stående udvalg, skal forelægges kommunalbestyrelsen til  

 afgørelse.
 På samme måde vil kommunalbestyrelsen være  

 afskåret fra at træffe bestemmelse om delegation af kompetence  

 til forvaltningen af så vidtgående karakter, at vedkommende  

 udvalgs opgaver bliver meget væsentligt reduceret.
 4.1.3.4. Ethvert medlem af et udvalg kan standse udførelsen  

 af en beslutning, der er truffet af udvalget, ved på mødet til  

 beslutningsprotokollen at erklære, at han ønsker sagen indbragt  

 til afgørelse af kommunalbestyrelsen (standsningsretten,  

§ 23). Dette gælder dog ikke afgørelser, der ved  

 lovgivningen er henlagt til udvalget.
 4.1.3.5. Økonomiudvalgets opgaveområde er i det  

 væsentlige fastsat direkte i den kommunale styrelseslov (§ 18,  

 stk. 2-5).
 Udvalget har indseende med de økonomiske og almindelige  

 administrative forhold inden for samtlige kommunens  

 administrationsområder, og udvalgets erklæring skal indhentes om  

 enhver sag, der vedrører disse forhold, forinden sagen  

 forelægges kommunalbestyrelsen til beslutning.
 Udvalget varetager endvidere den umiddelbare forvaltning af anliggender,  

 der vedrører kommunens kasse- og regnskabsvæsen og løn-  

 og personaleforhold samt forestår eller samordner kommunens  

 planlægning.
 Udvalgets mest centrale opgave er at udarbejde forslag til kommunens  

 budget på baggrund af budgetbidrag fra de øvrige udvalg  

(§ 37).
 4.1.3.6. Ud over de stående udvalg kan der nedsættes  

særlige udvalg til varetagelse af bestemte hverv eller til  

 udførelse af forberedende eller rådgivende funktioner for  

 kommunalbestyrelsen, økonomiudvalget eller de stående udvalg  

(§ 17, stk. 4). De særlige udvalg kan have medlemmer,  

 der ikke er medlemmer af kommunalbestyrelsen.
Kommunalbestyrelsen kan ikke ved nedsættelse af særlige udvalg  

 gøre indskrænkning i økonomiudvalgets og de stående  

 udvalgs kompetence.
Særlige udvalg skal derfor i givet fald  

 nedsættes under det udvalg, som er ansvarligt for den umiddelbare  

 forvaltning af det pågældende område.
4.1.3.7. Foruden udvalgene nedsætter kommunalbestyrelserne i  

 henhold til anden lovgivning end den kommunale styrelseslov en lang  

 række kommissioner, nævn, råd, bestyrelser og  

 lignende, med særlige beføjelser.
Sådanne organer er  

 eksempelvis beredskabskommissioner, folkeoplysningsudvalg, skolebestyrelser,  

 forældrebestyrelser og ældreråd.
Disse organer består typisk af brugerrepræsentanter,  

 sagkyndige eller andre samt   i et vist omfang  

 kommunalbestyrelsesmedlemmer.
Se nærmere om disse organer nedenfor i  

 afsnit 4.1.10.
4.1.4. Andre  

 styreformer 4.1.4.1. Den kommunale styrelseslov giver mulighed for at  

 indføre andre styreformer end udvalgsstyret.
 4.1.4.2. Kommunalbestyrelsen kan således i  

 styrelsesvedtægten bestemme, at økonomiudvalget består af  

 borgmesteren, som er formand for udvalget, og formændene for de  

 stående udvalg samt eventuelt et yderligere antal  

 kommunalbestyrelsesmedlemmer (mellemformsstyre, § 65).
 Denne struktur indebærer, at det fortsat er økonomiudvalget  

 og de stående udvalg, der har ansvaret for den umiddelbare  

 forvaltning.
Til forskel fra det almindelige udvalgsstyre er formændene for de  

 stående udvalg fødte medlemmer af økonomiudvalget,  

 hvilket indebærer et styrket økonomiudvalg.
Endvidere  

 vælges udvalgsformændene (og evt. borgmesteren, jf. § 65,  

 stk. 5) af kommunalbestyrelsen ved forholdstalsvalg med virkning for  

 kommunalbestyrelsens funktionsperiode.
 4.1.4.3. Kommunalbestyrelsen kan tillige i styrelsesvedtægten  

 træffe beslutning om, at der ikke nedsættes økonomiudvalg  

 eller stående udvalg til at varetage den umiddelbare forvaltning af  

 kommunens anliggender (udvalgsløst styre, § 65 a).
 Ingen kommuner har for tiden udvalgsløst styre.
 4.1.4.4. Københavns, Frederiksberg, Odense, Ålborg og  

 Århus Kommuner kan vælge i styrelsesvedtægten at  

 træffe beslutning om, at der til deltagelse i styrelsen af kommunens  

 anliggender oprettes en magistrat (magistratsstyre, § 64).  

 Magistraten, der vælges af kommunalbestyrelsen, består af en  

 borgmester og en række rådmænd, som vælges ved  

 forholdstalsvalg.
De centrale forskelle mellem et udvalgsstyre og et magistratsstyre  

 vedrører varetagelsen af den umiddelbare forvaltning og ledelsen af  

 administrationen.
Endvidere er der væsentlig forskel på  

 varetagelsen af de koordinerende funktioner.
 I en magistratsstyret kommune varetager borgmesteren og de øvrige  

 medlemmer af magistraten for deres respektive afdelinger både den  

 umiddelbare forvaltning og den administrative ledelse.
 Koordinationen skal varetages af den samlede magistrat samt af de enkelte  

 magistratsmedlemmer.
 Udvalgene i magistratsstyrede kommuner (kaldet faste udvalg) har ikke del  

 i den umiddelbare forvaltning, men alene rådgivende funktioner.
 4.1.4.5. De fem nævnte kommuner kan endvidere vælge i  

 styrelsesvedtægten at træffe bestemmelse om, at formændene  

 for de stående udvalg har den øverste daglige ledelse af den del  

 af kommunens administration, der varetager udvalgets  

 forvaltningsområder (udvalgsstyre med delt administrativ ledelse,  

 § 64 a).
Borgmesteren har i sådanne tilfælde den øverste daglige  

 ledelse af kommunens øvrige administration, i det omfang andet ikke er  

 bestemt i styrelsesvedtægten.
Til forskel fra det almindelige  

 udvalgsstyre varetages den daglige administrative ledelse ikke af  

 borgmesteren alene, men deles mellem borgmesteren og  

 udvalgsformændene.
 Denne styreform kan kombineres med det ovenfor beskrevne mellemformsstyre  

(mellemformsstyre med delt administrativ ledelse, § 64 a,  

 stk. 3).
Frederiksberg Kommune har almindeligt udvalgsstyre. Århus Kommune  

 har magistratsstyre.
Københavns, Odense og Ålborg Kommuner har  

 mellemformsstyre med delt administrativ ledelse.
 4.1.4.6. Den kommunale styrelseslov giver i et vist omfang mulighed  

 for, at en kommunalbestyrelse i styrelsesvedtægten kan fastsætte  

 regler, der afviger fra en række af lovens regler eller kan beslutte at  

 indføre en anden styreform end udvalgsstyre og de øvrige  

 beskrevne styreformer (§ 65 c). Sådanne fravigelser  

 kræver imidlertid Indenrigsministeriets godkendelse og kan kun  

 fastsættes for én valgperiode.
De regler, der kan fraviges, er særligt reglerne om udvalgene,  

 herunder om deres sammensætning, valg og virksomhed.
En række  

 kommuner har for tiden ordninger, der har krævet Indenrigsministeriets  

 dispensation efter de nævnte regler.
4.1.5  

 Borgmesteren 4.1.5.1. Kommunalbestyrelsen vælger på det konstituerende  

 møde blandt sine medlemmer en formand (borgmesteren). Endvidere  

 vælges en næstformand (viceborgmester) til at fungere i  

 formandens forfald.
Det kan i styrelsesvedtægten bestemmes, at der  

 vælges en første og en anden næstformand til i den  

 nævnte rækkefølge at fungere i formandens forfald  

(§ 6).
 4.1.5.2. Det er borgmesterens opgave at forberede, indkalde og lede  

 kommunalbestyrelsens møder, herunder udsende en dagsorden til  

 medlemmerne inden kommunalbestyrelsens møde (§§ 8,  

 stk. 4, og 30).
Borgmesteren er endvidere den øverste daglige leder af den  

 kommunale administration (§ 31, stk. 2). Borgmesteren  

 fordeler sagerne til udvalgene og drager omsorg for, at sager, der  

 kræver beslutning af kommunalbestyrelsen, forelægges denne med  

 eventuelle udtalelser fra udvalgene.
Borgmesteren sørger for, at  

 kommunalbestyrelsens beslutninger udføres, påser i øvrigt  

 sagernes ekspedition og udfærdiger om fornødent forskrifter  

 herfor.
Borgmesteren sørger endelig for, at der ikke afholdes udgifter  

 eller oppebæres indtægter uden fornøden bevilling.
 I den kommunale styrelseslov er borgmesteren tillagt en række  

 beføjelser, der skal forbedre borgmesterens muligheder for at  

 koordinere den kommunale virksomhed og sikre, at forvaltningen fungerer som  

 en enhed (§ 31 a). Borgmesteren kan bl.a. standse et udvalgs  

 behandling af en sag ved skriftligt at pålægge udvalget at  

 indbringe sagen for kommunalbestyrelsen uden unødigt ophold  

 (indgrebsretten, § 31 a, stk. 3).
 Det fremgår af den kommunale styrelseslov, at borgmesteren, med de  

 begrænsninger, som er fastsat i lovgivningen, i enhver henseende er  

 undergivet kommunalbestyrelsens beslutninger (§ 11,  

 stk. 1).
Borgmesterens ledelse er af overordnet karakter.
Der er således  

 intet krav om, at den pågældende personligt skal udføre  

 alle de ledelsesopgaver, han bærer ansvaret for.
 Borgmesteren har endvidere ikke i sin egenskab af øverste daglige  

 leder af administrationen nogen kompetence med hensyn til sagernes  

 indhold.
Borgmesteren har en vis begrænset kompetence til at afgøre  

 sager på kommunalbestyrelsens vegne.
Borgmesteren kan således  

 på kommunalbestyrelsens vegne afgøre sager, som ikke tåler  

 opsættelse eller ikke giver anledning til tvivl (§ 31,  

 stk. 1). Der er ikke en tilsvarende adgang til at afgøre  

 sager på udvalgenes vegne.
Kompetencen gælder således  

 særligt sager, der ikke skal til udvalgsbehandling, og sager, der har  

 været til udvalgsbehandling, og hvori der ligger en indstilling til  

 kommunalbestyrelsen.
Kompetencen gælder ikke sager, hvor det  

 følger af loven, at beslutning skal træffes af  

 kommunalbestyrelsen i et møde.
4.1.6 Den kommunale  

 administration Det fremgår af den kommunale styrelseslov, at kommunalbestyrelsen  

 skal drage omsorg for indretningen af en kommunal administration  

(§ 17, stk. 6).
 Administrationen er et led i styrelsessystemet med kommunalbestyrelsen som  

 overordnet organ.
 De administrative enheder i kommunen udgør således én  

 forvaltningsmyndighed, i det omfang de afleder deres kompetence fra  

 kommunalbestyrelsen ("den kommunale enhedsforvaltning").
Forvaltningsorganer på kommunalt plan, som er tillagt  

 selvstændig kompetence, er derimod selvstændige myndigheder  

 eksempler herpå er folkeoplysningsudvalg, børn- og ungeudvalg,  

 huslejenævn, skatteankenævn og hegnssynet.
Den kommunale  

 administration varetager i en vis udstrækning sekretariatsfunktioner  

 for sådanne organer, og for så vidt angår varetagelsen af  

 denne funktion har administrationen stilling som selvstændig myndighed  

 i forhold til den øvrige kommunale administration.
Den kommunale styrelseslov indeholder ingen nærmere regler om  

 indretningen af den kommunale administration.
Efter den kommunale  

 styrelseslov har kommunalbestyrelsen således frihed til   under hensyn  

 til hvad der i den enkelte kommune skønnes mest hensigtsmæssigt  

   at træffe bestemmelse om, hvorledes den kommunale administration skal  

 indrettes.
4.1.7. Delegation  

inden for den kommunale organisation Som nævnt ovenfor i afsnit 4.1.2. er der som udgangspunkt fri adgang  

 til delegation inden for den kommunale organisation.
Det forhold, at en kompetence i lovgivningen er tillagt  

 kommunalbestyrelsen, er som udgangspunkt alene udtryk for, at opgaverne skal  

 løses i kommunalt regi.
Kommunalbestyrelsen har således som  

 udgangspunkt mulighed for at delegere udøvelsen af sin kompetence til  

 udvalg og den kommunale administration.
 Kommunalbestyrelsen er dog afskåret fra at overlade udøvelsen  

 af sin kompetence til udvalg og den kommunale administration, hvis andet er  

 fastsat eller forudsat i lovgivningen.
Der gælder som udgangspunkt et delegationsforbud, hvor det er  

 bestemt i den kommunale styrelseslov, at kommunalbestyrelsen er det  

 kompetente organ.
Dette skal ses i sammenhæng med, at reglerne i  

 styrelsesloven   til forskel fra anden lovgivning, der beskriver  

 kommunalbestyrelsens kompetence   vedrører indretningen af det  

 kommunale styrelsessystem, herunder fastlæggelsen af de indbyrdes  

 kompetenceforhold mellem de kommunalpolitiske organer.
Herudover kan det følge af en sags beskaffenhed, at behandlingen af  

 sagen skal ske i kommunalbestyrelsen i et møde og altså ikke kan  

 overlades til et udvalg eller til forvaltningen.
Dette kan være  

 tilfældet i sager, der angår kommunalbestyrelsesmedlemmers egne  

 forhold (fritagelse for hverv, stort set alle beslutninger om  

 vederlæggelse m.v.), og sager, der på grund af deres betydning  

 eller karakter i øvrigt i særlig grad forudsætter politisk  

 behandling, bl.a. med den deraf følgende mulighed for eventuelle  

 mindretal for at tilkendegive en afvigende opfattelse.
Ved udarbejdelse af regler, der overlader en beslutningsret til  

 kommunalbestyrelsen, er det vigtigt at tage stilling til, om der er tale om  

 et kommunalt anliggende af en sådan særlig karakter, at  

 kommunalbestyrelsen selv skal træffe beslutning vedrørende det  

 pågældende anliggende.
Såfremt det undtagelsesvis er  

 hensigten, at kommunalbestyrelsen skal træffe beslutning i et  

 møde, bør dette fremgå af lovteksten.
 Som eksempel kan nævnes § 25 i beredskabsloven  

 (lovbekendtgørelse nr. 912 af 2. oktober 2000), der har  

 følgende ordlyd:
"Kommunalbestyrelsen skal udarbejde en samlet plan for  

 kommunens redningsberedskab og civile beredskab.
Planen skal vedtages af  

 kommunalbestyrelsen i et møde.
Stk. 2. Amtsrådet skal udarbejde en samlet plan for  

 amtskommunens civile beredskab.
Planen skal vedtages af amtsrådet i et  

 møde." 4.1.8. Kommunale fællesskaber Efter den kommunale styrelseslov kan der mellem kommuner indgås  

 aftaler om samarbejde, som vil medføre en indskrænkning i de  

 enkelte deltagende kommunalbestyrelsers beføjelser  

(§ 60).
Herved sker der et brud med grundprincippet om, at kommunalbestyrelsen er  

 den kompetente og ansvarlige myndighed for alle kommunens anliggender.  

 Sådanne aftaler skal derfor godkendes af den kommunale  

 tilsynsmyndighed.
Herved sikres det, at kommunallovgivningens regler ikke  

 vilkårligt tilsidesættes gennem aftaler om samarbejde.
De nævnte aftaler kan indebære, at der overføres  

 kompetence fra en kommunalbestyrelse til en anden, eller at der etableres et  

 selvstændigt styrelsesorgan.
I sidstnævnte tilfælde  

 betegnes samarbejdet et kommunalt fællesskab.
 Et kommunalt fællesskab kan have både kommuner og amtskommuner  

   men ikke andre   som deltagere.
Kommunale fællesskaber, der eksempelvis kan være  

 trafikselskaber, naturgasselskaber og affaldsselskaber, er selvstændige  

 juridiske personer.
Det gælder, uanset om fællesskabet i  

 samarbejdsaftalen er betegnet som et kommunalt fællesskab,  

 interessentskab, andelsselskab eller lignende.
Det afgørende er, om de  

 deltagende kommunalbestyrelser ved oprettelsen af fællesskabet afgiver  

 kompetence til et fællesskabsorgan.
Et kommunalt fællesskab kan  

 ikke etableres som et aktie- eller anpartsselskab, da reglerne i  

 selskabslovgivningen ikke er forenelige med reglerne i den kommunale  

 styrelseslovgivning.
Et kommunalt fællesskab kan heller ikke etableres  

 som en selvejende institution.
Kommunale fællesskaber er selvstændige, offentligretlige  

 organer.
De henregnes til den offentlige forvaltning, bl.a. således at  

 offentligretlige regler, herunder forvaltningsloven og offentlighedsloven,  

 gælder for fællesskaberne og deres virksomhed.
Det antages, at en kommunalbestyrelse ikke kan delegere beføjelser  

 til et kommunalt fællesskab.
Hvis et kommunalt fællesskab skal  

 varetage kommunale opgaver, skal det derfor ske ved en overførsel af  

 selve kompetencen i overensstemmelse med reglerne om oprettelse af et  

 kommunalt fællesskab med deraf følgende krav om  

 tilsynsmyndighedens godkendelse.
De opgaver, der henlægges til et kommunalt fællesskab, er  

 således henlagt til selvstændig varetagelse.
Noget andet er, at  

 de medlemmer af fællesskabets bestyrelse, som de deltagende kommuner  

 har udpeget, skal varetage kommunalbestyrelsens interesser i det kommunale  

 fællesskab og er underlagt instruktionsbeføjelse.
 Der gælder ingen begrænsninger med hensyn til, hvilke  

 kommunale opgaver og hvilken kompetence kommunalbestyrelser kan  

 tillægge kommunale fællesskaber, medmindre andet følger af  

 lovgivningen.
 For så vidt angår opgaver vedrørende  

 myndighedsudøvelse, dvs. i hvert fald den del af den kommunale  

 forvaltning, der består i at regulere borgernes retsforhold   typisk i  

 form af meddelelse af forbud, påbud og tilladelser   vil det dog  

 normalt kræves, at der er holdepunkter i lovgivningen for at antage, at  

 opgaven kan overføres til et kommunalt fællesskab.
 Hvis der ønskes adgang til, at kommunalbestyrelsen kan  

 overføre kommunens varetagelse af myndighedsopgaver til et kommunalt  

 fællesskab, skal dette fremgå af lovteksten.
 Som eksempel kan nævnes § 71 a i lov om vandforsyning  

 (lovbekendtgørelse nr. 130 af 26. februar 1999 med senere  

 ændringer), der har følgende ordlyd:
 "Kommunalbestyrelsen kan overføre den kompetence, der er  

 tillagt kommunalbestyrelsen efter loven eller regler udstedt i medfør  

 af loven, til et kommunalt fællesskab, jf. § 60 i lov om  

 kommunernes styrelse«.
 Hvis det i lovteksten eller i bemærkningerne er beskrevet, at en  

 opgave vil kunne løses i et samarbejde mellem kommuner/amtskommuner,  

 bør det normalt tillige nævnes i lovforslagets  

 bemærkninger, at et sådant samarbejde vil skulle godkendes af  

 tilsynsmyndigheden i medfør af § 60 i lov om kommunernes styrelse  

   i det omfang samarbejdet medfører indskrænkninger i de  

 deltagende kommuners/amtskommuners beføjelser efter den kommunale  

 styrelseslov.
 Dette gælder i hvert fald, hvis det kommunale fællesskab  

 tillægges kompetence til at træffe beslutninger, der forpligter  

 de deltagende kommuner økonomisk, f.eks. vedtagelse af årsbudget  

 med bindende virkning for de deltagende kommuner, eller i forhold til  

 aftaler, hvorved kommunerne påtager sig vedvarende forpligtelser, der  

 ikke kan opsiges inden for en kortere periode.
4.1.9. Udlicitering og  

 kommunal opgavevaretagelse i selskabsform Det oven for i afsnit 4.1.2 anførte om, at kommunalbestyrelsen er  

 kommunens øverste myndighed, og at kommunalbestyrelsen har det  

 overordnede ansvar for hele den kommunale virksomhed, medfører ikke,  

 at alle kommunale opgaver skal løses i kommunalt regi.  

 Kommunalbestyrelsen har som udgangspunkt fri adgang til at indgå  

 aftaler   eksempelvis i form af udliciteringsaftaler   med private om at  

 løse en kommunal opgave.
Kommunalbestyrelsen kan imidlertid ikke ved at indgå aftaler med  

 private fralægge sig ansvaret for opgavens udførelse.
Det vil  

 således stadig være kommunalbestyrelsen, der har ansvaret for, at  

 lovgivningens krav til opgavens varetagelse opfyldes.
Udgangspunktet om kommunalbestyrelsens frie adgang til at overlade  

 opgaveudførelsen til private kan fraviges ved lov.
Det kan  

 således være fastsat eller forudsat i lovgivningen, at en opgave  

 skal løses i kommunalt regi, dvs. ved hjælp af medarbejdere, der  

 er ansat i kommunen.
 Det bør anføres i lovteksten eller i bemærkningerne,  

 såfremt en kommunal opgave ikke skal kunne varetages ved  

 indgåelse af aftaler med private, jf. dog neden for om overladelse af  

 myndighedsopgaver til private.
 I visse tilfælde kræver det imidlertid lovhjemmel,  

 såfremt kommunalbestyrelsen skal kunne indgå aftaler med private  

 om opgavevaretagelsen.
 Det drejer sig for det første om kommunale opgaver, der  

 indebærer myndighedsudøvelse, dvs. i hvert fald den del af den  

 kommunale forvaltning, der består i at regulere borgernes retsforhold  

 typisk i form af meddelelse af forbud, påbud og tilladelser.
 Hvis en kommunalbestyrelse skal have mulighed for at indgå aftaler  

 med private om varetagelse af myndighedsopgaver, skal det fremgå  

 af lovteksten.
For det andet fraviges udgangspunktet om kommunalbestyrelsens frie adgang  

 til at overlade opgaveudførelsen til private i de tilfælde, hvor  

 kommunalbestyrelsen ønsker at udskille en opgave til et  

 selvstændigt selskab eksempelvis et aktieselskab   og samtidig bevare  

 rådigheden over opgavens udførelse.
Ved varetagelse af opgaven i  

 aktie- eller anpartsselskabsform vil kommunalbestyrelsen bevare  

 rådigheden over opgaven, såfremt kommunen ejer mere end 50 % af  

 aktierne, eller hvis kommunen på anden måde, f.eks. ved  

 indgåelse af aktionæroverenskomst herom, har en bestemmende  

 indflydelse på selskabet.
Herved bringer kommunalbestyrelsen sin  

 virksomhed uden for reglerne i den kommunale styrelseslov og den  

 øvrige lovgivning, der gælder for kommunal forvaltning.
En  

 sådan udskillelse af opgaver til et selvstændigt selskab  

 kræver som udgangspunkt lovhjemmel.
 Det er dog i praksis antaget, at forarbejdning og afsætning af  

 biprodukter fra en kommunal virksomhed og udførelse af kommunal  

 forsyningsvirksomhed uden lovhjemmel kan varetages i et selvstændigt  

 selskab, uanset at kommunalbestyrelsen bevarer rådigheden over  

 opgavevaretagelsen.
Det skal fremgå af lovteksten, såfremt kommunalbestyrelsen  

 uden for de ovenfor anførte undtagelsestilfælde   helt  

 undtagelsesvis skal have adgang til at udskille en opgave til et  

 selvstændigt selskab og samtidig bevare rådigheden over den  

 pågældende opgave.
Man skal i den forbindelse være  

 opmærksom på, at disse selvstændige selskabers virksomhed  

 ikke er omfattet af den generelle kommunale lovgivning eller den  

 øvrige lovgivning, der gælder for den kommunale forvaltning,  

 herunder offentlighedsloven og forvaltningsloven.
4.1.10. Anvendelse af det kommunale  

 styrelsessystem ved udstedelse af nye regler Som anført følger det af den kommunale styrelseslov, at  

 kommunalbestyrelsen som udgangspunkt er det øverste kompetente organ  

 vedrørende varetagelsen af kommunens anliggender.
Dette udgangspunkt fraviges i styrelseslovgivningen til en vis grad ved,  

 at der er fastlagt et udvalgsstyre, og ved at borgmesteren er tillagt visse  

 begrænsede, selvstændige beføjelser.
Endvidere  

 indebærer det forhold, at kommunalbestyrelsen er et kollegialt organ,  

 hvis enkelte medlemmer er tillagt en række rettigheder, en vis  

 begrænsning af kommunalbestyrelsens handlefrihed.
 Det kommunale styrelses- og beslutningssystem er reguleret af en  

 række bestemmelser, der har til formål at sikre sammenhæng  

 og helhed i kommunestyret.
 Sammenhæng og helhed i kommunestyret forudsætter, at  

 kommunalbestyrelsen har en vis frihed til selv at fastlægge styreform,  

 herunder den kommunale udvalgsstruktur og indretningen af den kommunale  

 administration, til at delegere inden for den kommunale organisation og til i  

 et vist omfang efter godkendelse fra indenrigsministeren at dispensere fra  

 den kommunale styrelseslovs regler.
Det er af stor betydning, at der ikke i lovgivningen gøres  

 begrænsninger i princippet om kommunalbestyrelsernes organisatoriske  

 frihed, uden at der er tungtvejende grunde hertil.
Herved sikres der en  

 så enkel og entydig beslutningsstruktur som muligt i kommunerne.
 Bestemmelser om særlig kompetence kan således bidrage til  

 uklarhed om, hvordan kompetencen er placeret i det kommunale styrelses- og  

 beslutningssystem.
 Såfremt det undtagelsesvis er nødvendigt at fravige det  

 almindelige kommunale styrelses- og beslutningssystem, bør det  

 fremgå udtrykkeligt af bemærkningerne til lovforslaget, 1) at der  

 er tale om en fravigelse fra det kommunalretlige princip om  

 kommunalbestyrelsens organisatoriske frihed, 2) hvilken fravigelse der er  

 tale om, og 3) hvad der er baggrunden herfor.
 Det kræver udtrykkelig lovhjemmel, når man undtagelsesvis  

 beslutter at henlægge kommunale opgaver til særlige nævn,  

 råd eller lignende eller til enkeltpersoner.
Dette skyldes, at der hermed sker et brud på princippet om  

 kommunalbestyrelsen som øverste ansvarlige organ   og dermed en  

 fravigelse af det almindelige kommunale styrelses- og beslutningssystem.
Om  

 udformningen af bemærkningerne til lovforslaget henvises til  

 første afsnit i boksen.
 Det bør endvidere fremgå af reglerne eller  

 bemærkningerne hertil, hvordan organerne sammensættes, herunder  

 hvor mange kommunalbestyrelses- og ikke-kommunalbestyrelsesmedlemmer, der  

 skal udpeges, og hvorvidt der skal kunne udpeges stedfortrædere for  

 medlemmerne.
 Hvis der etableres (eller skabes hjemmel til etablering af) nævn,  

 råd eller lignende, skal det klart fremgå af lovteksten, hvilken  

 kompetence disse tillægges, herunder om de tillægges en  

 selvstændig, af kommunalbestyrelsen uafhængig kompetence eller  

 blot tillægges kompetence til eksempelvis at afgive en indstilling  

 eller en udtalelse.
Hvis et organ som de omhandlede tillægges selvstændig  

 kompetence, bør det fremgå af lovteksten eller  

 bemærkningerne til lovforslaget, hvordan sekretariatsbetjeningen skal  

 varetages.
Endvidere bør det fremgå, hvordan udgifterne til  

 organets virksomhed skal afholdes, herunder om bevillingsmyndigheden er hos  

 kommunalbestyrelsen.
 Der bør endvidere ved udformningen af lovforslaget tages  

 højde for de offentligretlige konsekvenser af oprettelsen af en  

 selvstændig, af kommunalbestyrelsen uafhængig myndighed.
4.2. Vederlæggelse for varetagelsen af  

 kommunale hverv Vederlæggelsen af kommunalbestyrelsesmedlemmer og  

 ikke-kommunalbestyrelsesmedlem-mer, der varetager kommunale hverv, er  

 reguleret i § 16, § 16 a og § 34 i lov om kommunernes  

 styrelse.
De nærmere regler om vederlæggelsen er for tiden  

 fastsat i Indenrigsministeriets bekendtgørelse nr. 861 af 21. november  

 1997 som ændret ved bekendtgørelse nr. 489 af 18. juni 1999 og  

 bekendtgørelse nr. 866 af 29. november 1999.
Ved kommunale hverv forstås hverv, der varetages efter valg af  

 kommunalbestyrelsen.
Hvis kommunalbestyrelsen ved udpegningen er bundet af  

 indstillinger fra foreninger eller organisationer på en sådan  

 måde, at der ikke er nogen reel valgmulighed, kan vedkommende ikke  

 anses for valgt af kommunalbestyrelsen til et kommunalt hverv.
4.2.1. Vederlagsreglernes indhold 4.2.1.1. Alle kommunalbestyrelsesmedlemmer og amtsrådsmedlemmer  

 modtager et fast vederlag (§ 16, stk. 1). Vederlagets  

 størrelse er 50.000 henholdsvis 60.000 kr. om året (i 1. oktober  

 1997-niveau). For enkelte kommuner er fastsat særlige vederlag.
 Der ydes endvidere et tillægsvederlag på 10.000 kr.  

 årligt (i 1. oktober 1997-niveau) for kommunalbestyrelsesmedlemmer med  

 hjemmeboende børn under 10 år.
 Det faste vederlag og tillægsvederlaget reguleres på samme  

 måde som lønnen til tjenestemænd i staten.
Der kan ikke ydes kommunalbestyrelsesmedlemmer diæter efter reglerne  

 i lov om kommunernes styrelse.
Kommunalbestyrelsesmedlemmer, der af  

 kommunalbestyrelsen er valgt til at varetage et kommunalt hverv, kan dog ydes  

 såvel det faste vederlag efter den kommunale styrelseslov som en  

 særlig vederlæggelse, herunder diæter, i de tilfælde,  

 hvor der på særligt grundlag   f.eks. i særlovgivningen  

 er fastsat bestemmelser herom (§ 16, stk. 1, litra b).
 De aktiviteter, som det faste vederlag for hvervet som  

 kommunalbestyrelsesmedlem omfatter, er udtømmende angivet i lov om  

 kommunernes styrelse (§ 16, stk. 1, litra a-f).
 Mod reduktion på 20.000 kr. af det faste vederlag kan et  

 kommunalbestyrelsesmedlem vælge at modtage erstatning for dokumenteret  

 tabt arbejdsfortjeneste ved deltagelse i visse møder og kurser m.v.  

 (§ 16, stk. 1, litra a-d). Herudover kan et medlem af  

 kommunalbestyrelsen i visse tilfælde (§ 16, stk. 1, litra e)  

 tillægges erstatning for tabt arbejdsfortjeneste.
Der er fastsat en øvre grænse for, hvor meget det enkelte  

 kommunalbestyrelsesmedlem kan modtage i erstatning for tabt  

 arbejdsfortjeneste pr. dag.
Denne grænse er (pr. 1. januar 2001) 1.675  

 kr.
 Kommunalbestyrelsesmedlemmer har ved deltagelse i møder og kurser  

 m.v. (§ 16, stk. 1, litra a-e) krav på godtgørelse af  

dels befordrings- og fraværsudgifter, dels dokumenterede,  

 nødvendige udgifter forbundet med fysisk handicappedes varetagelse af  

 hvervet og dels dokumenterede, nødvendige udgifter til pasning  

 af syge nære pårørende (§ 16, stk. 10).
 Ved andre kommunale hverv (§ 16, stk. 1, litra f) kan et medlem  

 af kommunalbestyrelsen efter kommunalbestyrelsens bestemmelse tillægges  

 godtgørelse af afholdte udgifter (§ 16, stk. 11).
4.2.1.2. Ud over den her nævnte grundlæggende  

 vederlæggelse kan de enkelte kommunalbestyrelser beslutte at yde  

 vederlag til medlemmerne af økonomiudvalget, de stående udvalg  

 og børn og unge-udvalget.
Der kan endvidere ydes vederlag til  

 formanden for hvert af de stående udvalg, børn- og ungeudvalget,  

 folkeoplysningsudvalget og et eventuelt beskæftigelsesudvalg.
Der er  

 særlige regler for vederlæggelse af borgmesteren.
4.2.1.3. Kommunalbestyrelsen kan beslutte at yde  

 ikke-kommunalbestyrelses-medlemmer diæter og erstatning for tabt  

 arbejdsfortjeneste for deltagelse i nogle kommunale hverv (§ 16 a,  

 stk. 1, jf. § 16, stk. 1, litra a-e). Kommunalbestyrelsen kan  

 tillige vælge kun at udbetale den ene af ydelserne eller ingen af  

 disse.
Diætbeløbet udgør 335 kr. pr. dag (pr. 1. januar  

 2001). Hvis hvervet beslaglægger mere end 4 timer, udgør  

 beløbet dog 670 kr.
 Offentligt ansatte kan ikke modtage diæter eller erstatning for tabt  

 arbejdsfortjeneste for varetagelse af hverv, der er et led i de  

 pågældendes embedsgerning.
 Kommunalbestyrelsens kompetence til at træffe beslutninger om ydelse  

 af diæter og erstatning for tabt arbejdsfortjeneste efter § 16 a,  

 stk. 1, kan ikke delegeres til et af kommunalbestyrelsen nedsat udvalg  

 eller til forvaltningen.
 Der kan ikke ydes et ikke-kommunal-bestyrelsesmedlem diæter og  

 erstatning for tabt arbejdsfortjeneste i henhold til styrelseslovens regler  

 for at varetage et kommunalt hverv, såfremt han eller hun efter anden  

 lovgivning modtager et særligt honorar eller vederlag (§ 16 a,  

 stk. 4).
 Ikke-kommunalbestyrelses-medlemmer har ved deltagelse i møder og  

 kurser (§ 16, stk. 1, litra a-c) krav på godtgørelse  

 af dels befordrings- og fraværsudgifter, dels  

 dokumenterede, nødvendige udgifter forbundet med fysisk handicappedes  

 varetagelse af hvervet, dels dokumenterede, nødvendige udgifter  

 til pasning af syge nære pårørende og dels  

 dokumenterede, nødvendige udgifter til børnepasning (§ 16  

 a, stk. 6).
 Ved et ikke-kommunalbestyrelsesmedlems deltagelse i andre kommunale hverv  

 (§ 16, stk. 1, litra d-f) kan kommunalbestyrelsen beslutte at  

 godtgøre de nævnte udgifter (§ 16, stk. 7).
4.2.2. Vederlagsreglernes betydning ved  

 udstedelsen af nye regler Før der udstedes en ny regel om vederlæggelse for  

 varetagelsen af kommunale hverv, er det vigtigt at overveje, om den nye regel  

 skal have til formål at supplere eller fravige vederlagsreglerne i lov  

 om kommunernes styrelse.
 Ved udstedelsen af nye regler om vederlæggelse i anden lovgivning  

 bør man være opmærksom på følgende forhold  

 for at undgå, at uensartede vederlagsregler giver anledning til  

 fortolkningstvivl:
· I bekræftende fald gælder de almindelige vederlagsregler i  

 lovgivningen om kommunernes styrelse, medmindre andet fastsættes.
Det  

 er derfor kun nødvendigt med særskilte regler, hvis man  

 ønsker hvervet særskilt vederlagt eller i øvrigt en  

 regulering af vederlæggelsen, der afviger fra den generelle regulering  

 i den kommunale styrelseslov.
 Er der derimod ikke tale om et kommunalt hverv, kan  

 vederlæggelse alene ske, hvis det fremgår af lovteksten.
· Hvis vederlæggelse skal være obligatorisk, kræver  

 det en særskilt lovhjemmel.
 Hvis vederlæggelse skal afhænge af kommunalbestyrelsens  

 beslutning, kan særskilte vederlagsbestemmelser undlades, idet  

 kommunalbestyrelsen som nævnt oven for i afsnit 4.2.1.3. kan  

 træffe en sådan beslutning i medfør af lov om kommunernes  

 styrelse.
· En sådan regel omfatter ikke den øvrige regulering af  

 vederlæggelsen i lovgivningen om kommunernes styrelse, herunder  

 spørgsmålet om, hvorvidt der er krav på erstatning for  

 dokumenteret tabt arbejdsfortjeneste for varetagelsen af hvervet, om  

 varetagelsen af hvervet berettiger til udgiftsgodtgørelse, eller  

 hvornår vederlæggelsen ophører.
 Tilsvarende vil en henvisning til reglerne i lov om kommunernes  

 styrelse om erstatning for tabt arbejdsfortjeneste og  

 udgiftsgodtgørelse alene kunne anses som en henvisning til  

 størrelsen af erstatningen for den tabte arbejdsfortjeneste og typerne  

 af godtgørelsesberettigende udgifter.
 Hvis den øvrige regulering af vederlæggelsen i  

 lovgivningen om kommunernes styrelse helt eller delvis også skal  

 gælde, skal dette fremgå udtrykkeligt af de  

 pågældende regler om vederlæggelse af hvervet.
 Eksempel: § 36, stk. 2, i lov om retssikkerhed og  

 administration på det sociale område (lovbekendtgørelse  

 nr. 267 af 12. april 2000 som ændret ved lov nr. 284 af 25. april 2001)  

 er affattet således:
"Kommunalbestyrelsen kan beslutte, at de medlemmer af  

 klagerådet, der ikke er medlemmer af kommunalbestyrelsen, skal have  

 diæter, erstatning for dokumenteret tabt arbejdsfortjeneste og  

 udgiftsgodtgørelse efter reglerne i § 16 a i lov om kommunernes  

 styrelse." Det vil i dette eksempel bero på en fortolkning af lov om  

 retssikkerhed og administration på det sociale område   og ikke  

 lov om kommunernes styrelse   hvorvidt der skal ydes både diæter,  

 erstatning for dokumenteret tabt arbejdsfortjeneste og  

 udgiftsgodtgørelse, eller om kommunalbestyrelsen kan beslutte blot at  

 yde en eller to af de nævnte ydelser.
4.3. Budget, regnskab og revision 4.3.1. Budget- og regnskabssystemet for kommuner  

 og amtskommuner Budget- og regnskabssystemet for kommuner og amtskommuner omfatter  

 reglerne vedrørende formen for kommunernes årsbudget,  

 flerårige budgetoverslag, regnskab m.v.
Reglerne er fastsat af  

 indenrigsministeren med hjemmel i §§ 46 og 54 i lov om kommunernes  

 styrelse.
 Budget- og regnskabssystemet for kommuner og amtskommuner har  

 følgende hovedopgaver:
· · · Budget- og regnskabssystem for kommuner og amtskommuner er udformet  

 på grundlag af følgende hovedprincipper:
· · · · Med indførelsen af Budget- og Regnskabssystemet for kommuner og  

 amtskommuner blev der ved centralisationsprincippet gjort op med det  

 hidtidige "cigaræskesystem" i kommunerne og amtskommunerne,  

 hvor visse indtægtsarter var reserveret til bestemte  

 udgiftsformål.
 Centralisationsprincippet er blandt andet indført med henblik  

 på, at kommunalbestyrelsens prioritering ikke skal være bundet  

 af, at nogle indtægter skal anvendes til bestemte formål.  

 Centralisationsprincippet understøtter således  

 kommunalbestyrelsens muligheder for at prioritere frit mellem de kommunale  

 udgiftsområder.
 Ved udstedelse af nye regler, der udløser behov for nye  

 registreringer i kommunernes budget- og regnskabssystem, bør  

 ministerierne rette henvendelse herom til Indenrigsministeriet, således  

 at nødvendige ændringer kan indføres i systemet.
 Ved udstedelsen af regler i forhold til kommunerne og amtskommunerne er  

 det vigtigt så vidt muligt at undgå at fastsætte  

 særskilte regler om kommunernes og amtskommunernes budgettering og  

 regnskabsaflæggelse, ligesom det er vigtigt, at man undgår at  

 fastsætte regler, som fraviger de principper, som budget- og  

 regnskabssystemet for kommuner og amtskommuner hviler på, jf. herved  

 afsnit 4.3.1. ovenfor.
Det bør derfor   også for at undgå unødig  

 administrativ belastning af kommunerne - søges undgået at  

 fastsætte regler, hvorefter · · Såfremt helt særlige forhold gør det nødvendigt  

 at fastsætte regler, der fraviger det kommunale budget- og  

 regnskabssystem, bør det altid ske i samarbejde med  

 Indenrigsministeriet.
 Der bør i sådanne tilfælde i god tid rettes henvendelse  

 til Indenrigsministeriet herom.
 For områder, hvor kommunale udgifter er  

 omfattet af statslige refusionsordninger, kan gælde særlige  

 forhold vedrørende budgettering og regnskabsaflæggelse.
4.3.2. Den kommunale revision Enhver kommune skal have en sagkyndig revision, der skal godkendes af den  

 kommunale tilsynsmyndighed (§ 42, stk. 1). Revisionen af  

 Københavns Kommunes regnskaber varetages af kommunens  

 revisionsdirektorat (§ 42 a, stk. 1).
Den kommunale revision skal være uafhængig af kommunen.
Dette  

 princip er lovfæstet i den kommunale styrelseslov, hvoraf det  

 fremgår, at kommunalbestyrelsens afskedigelse af revisionen  

 kræver den kommunale tilsynsmyndigheds samtykke (§ 42,  

 stk. 1), og at revisionen ikke må deltage i eller tage  

 medansvar for beslutninger, hvorved revisionens stilling som uafhængig  

 revision vil kunne bringes i fare (§ 42, stk. 5).
Den kommunale revision omfatter alle de regnskabsområder, der  

 hører under kommunalbestyrelsen (§ 42, stk. 2). Efter  

 fast praksis omfatter revisionen også regnskaber for private eller  

 selvejende institutioner, når kommunen varetager kasse- eller  

 regnskabsfunktioner for disse.
Der gælder dog efter lov om kommunernes  

 styrelse ikke noget krav herom.
Tilsagn om økonomisk støtte til  

 institutioner eller foreninger, f.eks. i medfør af  

 kommunalfuldmagtsreglerne, kan gøres betinget af, at institutionens  

 eller foreningens regnskaber underkastes kommunens revision, eller at  

 kommunens revisor får adgang til at gennemgå regnskaber,  

 revisionsberetninger m.v. med henblik på at påse, at  

 institutionen eller foreningen er underkastet betryggende revision.
Kommunen  

 har dog som udgangspunkt ikke pligt til at stille en sådan  

 betingelse.
Den kommunale revisions opgaver omfatter finansiel revision og  

 forvaltningsrevision (§ 42, stk. 2 og 3). Ved den  

 finansielle revision efterprøver revisionen, om regnskabet er rigtigt,  

 og om de dispositioner, der er omfattet af regnskabsaflæggelsen, er i  

 overensstemmelse med kommunalbestyrelsens bevillinger, kommunalbestyrelsens  

 øvrige beslutninger, love og andre forskrifter, samt med  

 indgåede aftaler og sædvanlig praksis.
Ved forvaltningsrevisionen  

 vurderer den kommunale revision, om udførelsen af kommunalbestyrelsens  

 og udvalgenes beslutninger og den øvrige forvaltning af kommunens  

 anliggender er varetaget på en økonomisk hensigtsmæssig  

 måde.
For områder, hvor kommunale udgifter er omfattet af statslige  

 refusionsordninger, kan der være fastsat bestemmelser om en revision,  

 der er mere omfattende end den, som er lovpligtig efter lov om kommunernes  

 styrelse.
Efter § 5 i lov om revisionen af statens regnskaber m.m.  

 (lovbekendtgørelse nr. 3 af 7. januar 1997) skal rigsrevisor efter  

 anmodning have adgang til at gennemgå den del af de amtskommunale og  

 kommunale regnskaber, som vedrører virksomhed, for hvilken der skal  

 ske afregning over for staten.
 Ved fastsættelse af regler i forhold til kommuner og amtskommuner  

 bør reglerne i lov om kommunernes styrelse om den kommunale revision  

 så vidt muligt ikke fraviges.
 Det bør særligt undgås at fastsætte regler, der  

 indebærer, at kommunen skal have mere end én revision, f.eks.  

 ved at revisionen af visse dele af kommunens regnskab eller af  

 særskilte regnskaber for visse af kommunens indtægter og udgifter  

 tillige skal udføres af en anden revisor end den revision, som  

 kommunen skal have efter lov om kommunernes styrelse, og som skal godkendes  

 af den kommunale tilsynsmyndighed.
Hvis der f.eks. af hensyn til kontrollen med anvendelsen af tilskud fra  

 staten eller andre offentlige myndigheder, herunder EU, eller som led i en  

 statslig eller EU-refusionsordning er behov for at fastsætte regler om  

 en mere omfattende revision end den, der er pligt til efter lov om  

 kommunernes styrelse, bør sådanne regler fastsættes i  

 samarbejde med Indenrigsministeriet.
Henvendelse til Indenrigsministeriet  

 herom bør ske i så god tid som muligt.
4.4. Den kommunale og amtskommunale  

 låntagning Reglerne om den kommunale/amtskommunale låntagning er indeholdt i  

 den såkaldte lånebekendtgørelse (Indenrigsministeriets  

 bekendtgørelse nr. 295 af 26. april 2001 om kommunernes  

 låntagning og meddelelse af garantier m.v.). Reglerne er fastsat med  

 hjemmel i §§ 41, 55 og 57 i lov om kommunernes styrelse.
Det er i lånebekendtgørelsen fastsat, at kommuner og  

 amtskommuner kun kan låne i det omfang, der i medfør af  

 bekendtgørelsen er tilladelse til lånoptagelse.
En kommune kan  

 således kun optage lån, såfremt der er afholdt  

 låneberettigende udgifter i medfør af  

 lånebekendtgørelsens § 2   dvs. brugerfinansierede  

 områder samt visse andre områder   eller der er givet  

 dispensation.
Dette indebærer, at der ikke herudover kan optages  

 lån, heller ikke mod deponering.
Summen af en kommunes  

 låneberettigende udgifter i det enkelte regnskabsår udgør  

 kommunens låneramme i det pågældende år.
I begrebet  

 låneramme ligger, at lånet ikke nødvendigvis skal anvendes  

 til at finansiere lige netop de udgifter, der har udløst  

 låneadgangen.
Dermed lever lånereglerne op til Budget- og  

 Regnskabssystemets centralisationsprincip, der betyder, at samtlige udgifter  

 finansieres under ét af samtlige indtægter.
Ifølge lånebekendtgørelsen har amtskommunerne adgang  

 til at optage lån inden for en ramme på 25 pct. af den enkelte  

 amtskommunes samlede nettoanlægsudgifter ekskl. moms.
For hvert af  

 regnskabsårene 2001 og 2002 kan amtskommunerne dog optage lån  

 svarende til 30 pct. af den enkelte amtskommunes samlede  

 nettoanlægsudgifter ekskl. moms.
Der bør så vidt muligt ikke i speciallovgivningen  

 fastsættes regler om kommuners adgang til at optage lån.  

 Sådanne regler vil kunne give anledning til regelkonflikter mellem de  

 generelle lånebestemmelser i lånebekendtgørelsen og  

 speciallovgivningens regler.
I de tilfælde, hvor der er ønske om  

 at indføre en særlig kommunal låneadgang eller  

 indførelse af andre regler, der kan have indflydelse på den  

 kommunale låntagning, bør henvendelse herom så tidligt som  

 muligt rettes til Indenrigsministeriet med henblik på en  

 drøftelse af en evt. ændring af  

 lånebekendtgørelsen.
4.5. Kommunalfuldmagtsreglerne 4.5.1. Kommunalfuldmagtsreglernes indhold Som anført i afsnit 3.1. har kommuner mulighed for at varetage  

 visse opgaver med hjemmel i uskrevne kommunalretlige grundsætninger om  

 kommuners opgavevaretagelse   de såkaldte kommunalfuldmagtsregler.
 I dette afsnit og afsnit 4.5.2 anvendes betegnelsen "kommuner"  

 om både kommuner, amtskommuner og kommunale fællesskaber, jf.  

 § 60 i lov om kommunernes styrelse.
Kommunalfuldmagtsreglerne er udviklet gennem praksis og viger for den  

 skrevne lovgivning.
Såfremt der er udstedt regler på et  

 område, er det således væsentligt at vurdere, om der er  

 tale om en udtømmende regulering, idet det i givet fald  

 indebærer, at kommunalfuldmagtsreglerne ikke gælder for den  

 pågældende opgavevaretagelse.
 Det er antaget i de kommunale tilsynsmyndigheders praksis og i den  

 juridiske litteratur, at en kommunes adgang til efter  

 kommunalfuldmagtsreglerne at gennemføre foranstaltninger blandt andet  

 er afgrænset af, hvad der traditionelt er betegnet som et  

 almennyttekriterium.
 Dette almennyttekriterium indebærer, at en kommune som udgangspunkt  

 kun kan gennemføre foranstaltninger, som har sammenhæng med det  

 kommunale fællesskabs behov, og som kommer alle kommunens borgere eller  

 en sagligt afgrænset kreds af kommunens borgere, f.eks. unge eller  

 ældre, til gode.
Dette udgangspunkt indebærer, at en kommune normalt ikke uden  

 lovhjemmel kan gennemføre foranstaltninger, der udelukkende eller i  

 det væsentligste er begrundet i varetagelse af individuelle interesser  

 hos enkeltpersoner eller enkeltvirksomheder.
Endvidere kan en kommune ikke  

 uden lovhjemmel tildele ydelser til enkeltpersoner, der er afgrænset  

 efter økonomiske eller andre sociale kriterier.
Som eksempler på de opgaver, som kommuner lovligt kan varetage efter  

 kommunalfuldmagtsreglerne, kan nævnes, at kommuner har en vid adgang  

 til at iværksætte aktiviteter til fremme af borgernes fritids- og  

 friluftsliv, herunder støtte til foreninger.
Endvidere er kultur- og  

 idrætsområdet nogle af kommunalfuldmagtens kerneområder.  

 Kommuner har tillige adgang til med hjemmel i kommunalfuldmagtsreglerne at  

 fremme turisme, visse undervisningsaktiviteter samt generel  

 erhvervsudvikling, ligesom kommuner har mulighed for at varetage  

 miljøhensyn.
 Kommunalfuldmagtsreglerne indebærer imidlertid også en  

 række begrænsninger i kommuners mulighed for at udføre  

 opgaver.
 Det drejer sig i det væsentligste om følgende  

 begrænsninger:
Det antages efter kommunalfuldmagtsreglerne, at de opgaver, som en kommune  

 kan påtage sig, som udgangspunkt skal være geografisk  

 afgrænset til den pågældende kommunes område.
Det vil  

 dog efter omstændighederne kunne være lovligt at løse en  

 opgave uden for kommunens geografiske område, såfremt det er  

 begrundet i hensynet til varetagelsen af den pågældende  

 opgave.
 Det antages desuden, at kommuner ud fra det såkaldte  

 opgavefordelingsprincip som udgangspunkt ikke kan varetage eller yde  

 økonomisk støtte til varetagelsen af opgaver, som det efter  

 lovgivningen udelukkende påhviler eller tilkommer statslige eller andre  

 offentlige myndigheder at løse.
 Det er endvidere antaget, at en kommune efter kommunalfuldmagtsreglerne  

 som udgangspunkt ikke uden lovhjemmel kan drive handel, håndværk,  

 industri og finansiel virksomhed.
 Der er dog i visse tilfælde hensyn, som efter  

 kommunalfuldmagtsreglerne kan begrunde en modifikation fra de  

 ovennævnte begrænsninger i kommuners ulovbestemte adgang til at  

 varetage opgaver.
Kommuner har således, som en modifikation fra ovennævnte  

 udgangspunkt om, at kommuner ikke kan drive håndværk m.v.,  

 mulighed for at producere varer og tjenesteydelser til eget brug.
Det er  

 imidlertid en forudsætning, at kommunens formål med selv at  

 producere den eller de pågældende varer eller tjenesteydelser er  

 at varetage opgaver, som kommuner lovligt kan varetage.
 Kommuner kan endvidere ud fra værdispildsbetragtninger på  

 visse betingelser, herunder at det sker på markedsmæssige  

 vilkår, lovligt afsætte eventuelle biprodukter fra kommunal  

 virksomhed.
Endvidere kan kommuner i et vist omfang udnytte sin overskudskapacitet og  

 således varetage opgaver, der normalt ikke er kommunale.
Det er dog  

 blandt andet en betingelse for udnyttelse af overkapacitet, at den  

 pågældende kommunale aktivitet ikke er dimensioneret med det  

 formål at opnå mulighed for at varetage opgaver, der normalt ikke  

 er kommunale, samt at salget sker på markedsmæssige  

 vilkår.
Endelig har kommuner efter kommunalfuldmagtsreglerne i et meget  

 begrænset omfang mulighed for at varetage accessoriske opgaver.
Det vil  

 sige opgaver, som kommuner normalt ikke lovligt kan varetage, men som knytter  

 sig naturligt og tæt til varetagelsen af opgaver, som kommuner lovligt  

 kan varetage.
Det er dog bl.a. en betingelse for udøvelse af  

 accessorisk virksomhed, at den accessoriske virksomhed i omfang er  

 underordnet den kommunale hovedvirksomhed.
Det er endvidere en betingelse, at  

 kommunen søger disse opgaver bortforpagtet på  

 markedsvilkår.
4.5.2.  

 Kommunalfuldmagtsreglernes betydning ved udstedelse af nye regler På grund af kommunalfuldmagtsreglernes karakter som uskrevne  

 kommunalretlige grundsætninger er de ikke til hinder for, at der i den  

 skrevne lovgivning   dvs. love og bindende administrative forskrifter   sker  

 en regulering af kommuners opgavevaretagelse på et givet område,  

 der fraviger kommunalfuldmagtsreglerne.
Kommuners mulighed for at varetage  

 opgaver efter kommunalfuldmagtsreglerne vil således altid kunne blive  

 enten udvidet eller begrænset i den skrevne lovgivning.
 Ved fastsættelse af nye regler er det væsentligt at tage  

 stilling til forholdet mellem de påtænkte regler og  

 kommunalfuldmagtsreglerne.
 Det er blandt andet væsentligt at afgøre, om de  

 påtænkte regler skal indeholde en udtømmende regulering af  

 det pågældende område, således at  

 kommunalfuldmagtsreglerne ikke (længere) finder anvendelse på  

 området.
 I de tilfælde, hvor hensigten er udtømmende at regulere et  

 område, er det væsentligt at være opmærksom på,  

 om den pågældende regulering indebærer, at kommuners  

 mulighed for at varetage opgaver på det pågældende  

 område bliver begrænset eller udvidet i forhold til kommuners  

 muligheder efter kommunalfuldmagtsreglerne.
 Såfremt der er tvivlsspørgsmål om rækkevidden af  

 kommunalfuldmagtsreglerne, bør henvendelse herom så tidligt som  

 muligt rettes til Indenrigsministeriet.
 I de tilfælde, hvor man ikke har til hensigt udtømmende at  

 regulere et område, er det nødvendigt, at man inden  

 gennemførelsen af de nye regler vurderer, hvilken retsstilling  

 kommunerne vil få efter den påtænkte regulering,  

 sammenholdt med den retsstilling kommunerne har efter  

 kommunalfuldmagtsreglerne.
 Ved udarbejdelse af lovforslag bør det overvejes, om det er  

 relevant at beskrive forholdet mellem lovgivningen og  

 kommunalfuldmagtsreglerne i bemærkningerne til lovforslaget.
Ved udarbejdelse af administrative forskrifter er det  

 hensigtsmæssigt, at forholdet mellem forskriften og  

 kommunalfuldmagtsreglerne beskrives i forbindelse med en forudgående  

 høring om forskriften.
Det samme gælder, hvis der udstedes en  

 vejledning i tilknytning til forskriften.
4.6. Kommunaltilsynet 4.6.1. Indhold 4.6.1.1. Tilsynet med amtskommunerne samt med Frederiksberg og  

 Københavns Kommuner varetages af indenrigsministeren (§ 47,  

 stk. 1).
 Tilsynet med de øvrige primærkommuner varetages af de  

 tilsynsråd, der er nedsat for hvert amt (§ 47, stk. 2, og  

 § 48).
 Kommunaltilsynet er et retligt tilsyn (§ 61). Tilsynet  

 omfatter kun en stillingtagen til, hvorvidt der er sket en  

 tilsidesættelse af offentligretlig lovgivning, herunder  

 offentligretlige retsgrundsætninger.
 De kommunale tilsynsmyndigheder kan derfor ikke tage stilling til, om  

 kommunernes dispositioner er rimelige eller hensigtsmæssige, eller til  

 spørgsmål vedrørende skønsudøvelse,  

 så længe skønnet udøves inden for de rammer, der er  

 fastsat i lovgivningen.
 Det kommunale tilsyn omfatter kun den lovgivning, der særligt retter  

 sig til kommunerne og offentlige myndigheder, og ikke lovgivning, der  

 gælder for både kommuner og private.
Det kommunale tilsyn omfatter endvidere kun den virksomhed, der  

 udøves af kommunalbestyrelsen og de kommunalpolitiske organer, f.eks.  

 de stående udvalg.
Tilsynsmyndigheden har således ikke  

 beføjelser umiddelbart over for kommunens ansatte.
Tilsynsmyndigheden  

 kan imidlertid anmode kommunalbestyrelsen om at tage stilling til en sag,  

 hvori det er gjort gældende, at der foreligger retsstridige forhold i  

 kommunens forvaltning.
Hvis der konstateres sådanne retsstridige  

 forhold, uden at kommunalbestyrelsen griber ind, vil tilsynsmyndigheden om  

 fornødent kunne anvende sanktioner over for kommunalbestyrelsen med  

 henblik på at få bragt de retsstridige forhold til  

 ophør.
Det kommunale tilsyn omfatter ikke nævn og kommissioner m.v., der  

 udgør selvstændige forvaltningsmyndigheder.
Dette gælder  

 f.eks. børn- og ungeudvalget, folkeoplysningsudvalget,  

 skolebestyrelser, huslejenævn og skatteankenævn.
Det kommunale  

 tilsyn omfatter heller ikke den sekretariatsbetjening, som kommunen  

 udfører for en sådan selvstændig myndighed.
Tilsynsmyndighederne har alene pligt til at reagere på henvendelser  

 o.lign., der skaber et grundlag for at antage, at der foreligger en  

 ulovlighed, der ikke er bagatelagtig.
En klage fra en borger eller andre er  

 således hverken en nødvendig eller en tilstrækkelig  

 forudsætning for, at tilsynsmyndigheden skal behandle sagen.
 4.6.1.2. De kommunale tilsynsmyndigheder har mulighed for at  

 anvende følgende sanktioner: Annullation, suspension,  

 tvangsbøder, anlæggelse af erstatningssag, erstatningsretlig bod  

 og påtalebegæring  (§ 61 og § 61 c).
 En beslutning truffet af kommunalbestyrelsen kan normalt kun annulleres  

 eller suspenderes, hvis den ikke er bragt til udførelse.
 Det er en betingelse for anvendelse af i hvert fald annullation og  

 pålæg af tvangsbøder, at der foreligger den  

 fornødne klarhed, dvs. at der ikke må være rimelig tvivl  

 om, at lovgivningen er tilsidesat.
4.6.1.3. Tilsynsmyndigheden vil normalt til brug for sin vurdering  

 af, om en kommunal beslutning er i strid med regler i speciallovgivningen,  

 indhente en udtalelse fra vedkommende fagministerium.
Det vil endvidere  

 normalt være en forudsætning for tilsynsmyndighedens anvendelse  

 af sanktioner, at fagministeriet har udtalt, at der foreligger en klar  

 ulovlighed, og at ulovligheden er så alvorlig, at anvendelse af  

 sanktioner skønnes påkrævet.
Fagministeriets udtalelse er  

 således   i det omfang den er underbygget, præcis og entydig - en  

 væsentlig vejledning ved vurderingen af, om der skal anvendes  

 sanktioner.
Det er imidlertid den kommunale tilsynsmyndighed, der skal  

 træffe afgørelsen om anvendelse af sanktioner, og det er  

 tilsynsmyndigheden, der har ansvaret for, at den afgørelse, der  

 træffes, er den materielt rigtige afgørelse.
 4.6.1.4. Der er i medfør af lovgivningen på nogle  

 områder etableret særlige tilsyns- eller klagemyndigheder, som  

 på bestemte områder fører tilsyn med eller behandler  

 klager over kommunernes afgørelser og øvrige  

 opgavevaretagelse.
 Det kommunale tilsyn viger normalt, i det omfang en særlig klage-  

 eller tilsynsmyndighed kan tage stilling til en sag.
Anvendelse af tvangsbøder kan dog undertiden komme på tale  

 for at tvinge en kommunalbestyrelse til at efterleve en bindende  

 afgørelse truffet af en rekursinstans eller en sektormyndighed.  

 Kommunaltilsynet kan, i det omfang rekursinstansen eller sektormyndigheden  

 ikke har egne tilstrækkelige midler, i disse tilfælde anmodes om  

 bistand til at få afgørelsen efterlevet og får herved en  

 fogedfunktion.
Betingelsen om, at der skal foreligge en ulovlighed af vis  

 klarhed, er normalt altid opfyldt, hvis en kommunalbestyrelse nægter at  

 følge en bindende afgørelse fra en administrativ rekursinstans  

 eller en sektormyndighed.
4.6.2. Betydningen af lovgivningen om  

 kommunaltilsynet ved udstedelsen af nye regler samt anbefalinger om valg af  

 kontrolorgan 4.6.2.1. Udvidelse af kommunaltilsynets kompetence  

 i anden lovgivning end lov om kommunernes styrelse Som anført i afsnit 4.6.1.1. omfatter kommunaltilsynet ikke  

 lovgivning, der gælder for både kommuner og private.
Denne  

 afgrænsning af kommunaltilsynet bør normalt ikke fraviges.
 I helt særlige tilfælde, f.eks. hvor fundamentale  

 offentligretlige grundsætninger kodificeres i en lov, hvis  

 anvendelsesområde også omfatter den private sektor, kan der  

 fastsættes regler, hvor kommunaltilsynets kompetence udvides.
 Dette bør alene ske, hvis det pågældende fagministerium  

 mener, at der er et særligt behov for kontrol for så vidt  

 angår kommunerne og amtskommunerne, som ikke tilsvarende gør sig  

 gældende for den private sektor.
 Spørgsmålet bør   i god tid   drøftes med  

 Indenrigsministeriet.
4.6.2.2. Valg af kontrolorgan Tilsyn eller rekurs? Når man påtænker at fastsætte nye regler i forhold  

 til kommunerne, bør det overvejes 1)	om der skal være adgang til administrativ rekurs, eller 2)	om der skal være tale om et tilsyn.
 Der skal i den forbindelse tages stilling til følgende  

 spørgsmål:
· · · Hvis en borger skal have et ubetinget retskrav på at få en  

 kommunal afgørelse prøvet, skal der være adgang til  

 administrativ rekurs.
Dette vil f.eks. være hensigtsmæssigt  

 på områder, hvor den kommunale afgørelse har stor  

 betydning for den enkelte.
Dette må antages at gælde for f.eks.  

 store dele af det sociale område, hvor der således også i  

 dag normalt er adgang til at klage til de sociale nævn.
Som anført er det kommunale tilsyn et legalitetstilsyn.
I det  

 omfang lovgivningen er udformet således, at der er overladt et  

 skøn til kommunerne, indebærer dette, at de kommunale  

 tilsynsmyndigheder ikke kan tage stilling til rimeligheden og  

 hensigtsmæssigheden af den indbyrdes afvejning af de lovlige kriterier,  

 der er indgået i kommunens skøn.
Hvis der skal være adgang til fuld prøvelse af en kommunes  

 skønsmæssige afgørelser, er det på denne baggrund  

 ikke hensigtsmæssigt at overlade prøvelsen til de kommunale  

 tilsynsmyndigheder.
Der bør i stedet tilvejebringes lovhjemmel til  

 rekurs eller prøvelse i form af et lovbestemt sektortilsyn.
 Tilsvarende bør der tilvejebringes lovhjemmel til rekurs eller  

 lovbestemt sektortilsyn, hvis prøvelsesinstansen skal have mulighed  

 for at ændre den kommunale afgørelse.
Nyt eller eksisterende kontrolorgan? Etablering af nye kontrolorganer kan gøre kontrolmulighederne  

 vanskelige at overskue.
 Når man overvejer at fastsætte nye regler i forhold til  

 kommunerne, er det vigtigt at tage stilling til, om det vil være  

 tilstrækkeligt at anvende allerede eksisterende administrative  

 rekursinstanser, sektortilsynsmyndigheder eller kommunaltilsynet fremfor at  

 oprette nye kontrolorganer.
Opmærksomheden kan i den forbindelse henledes på, at  

 statsamtmanden, der er formand for det sociale nævn og det psykiatriske  

 patientklagenævn samt fungerer som rekursinstans på  

 byggeområdet, har en bred berøringsflade til lokalområdet  

 og kommunerne samt har indsigt i kommunale forhold.
Statsamtmanden er  

 endvidere formand for tilsynsrådet.
Det kommunale tilsyn har en betydelig indsigt i almindelige kommunale og  

 forvaltningsretlige forhold.
Kommunaltilsynet har endvidere generel erfaring  

 i at fortolke regler i speciallovgivningen, som retter sig til  

 kommunerne.
 Kommunaltilsynet kan derimod næppe siges at være velegnet til  

 at kontrollere overholdelsen af regler på komplicerede  

 fagområder, hvor det forudsættes, at der foretages tekniske og  

 faglige vurderinger.
 Hvis man på sådanne fagområder antager, at  

 fornøden kontrol med kommunernes forvaltning af reglerne kan ske  

 gennem kommunaltilsynets legalitetskontrol, skal det påpeges, at  

 intensiteten og sikkerheden af denne kontrol vil være afhængig af  

 den faglige bistand, som tilsynet får fra vedkommende  

 fagministerium.
I det omfang kommunernes dispositioner er reguleret af regler, der  

 forudsætter varetagelse af tekniske og faglige vurderinger, bør  

 det derfor overvejes, hvorvidt det i det enkelte tilfælde er mere  

 hensigtsmæssigt at henlægge kontrollen med kommunerne til  

 organer, der har den fornødne specialviden.
Dette kan enten være  

 rekursmyndigheder eller sektormyndigheder, der forudsættes at  

 være i besiddelse af sagkyndige medarbejdere.
 For at undgå mange forskellige kontrolorganer anbefales det, at  

 sektortilsynsordninger alene etableres, når der tilsigtes at skabe et  

 særligt sagkyndigt tilsyn, der tager sager op af egen drift, og som  

 efter omstændighederne har pligt til at reagere i kommunale  

 enkeltsager.
 4.6.2.3 Der kan henvises til betænkning 1395/2000 om statens  

 tilsyn med kommunerne for en nærmere beskrivelse af de kommunale  

 tilsynsmyndigheder og anbefalinger om valg af kontrolorgan.
4.7. Hovedstadens Udviklingsråd4) 4.7.1. Ved lov nr. 354 af 2. juni 1999 blev Hovedstadens  

 Udviklingsråd oprettet.
 4.7.2. Hovedstadens Udviklingsråd skal i  

 hovedstadsområdet   i overensstemmelse med den lovgivning, der  

 regulerer de nævnte områder   koordinere og varetage opgaver i  

 forbindelse med øresundsarbejdet, varetage regionplanlægning  

 samt regionale opgaver i tilknytning hertil, medvirke til en samlet  

 trafikplanlægning, varetage samordning, udbygning og drift af kollektiv  

 trafik (udviklingsrådet har overtaget ansvaret for HT s opgaver),  

 koordinere og gennemføre udvikling af regionens erhvervspolitik og  

 turismeinitiativer og medvirke til udvikling af kulturlivet samt  

 iværksætte regionale kulturinitiativer (§ 3,  

 stk. 1).
 Hovedstadens Udviklingsråd kan med indenrigsministerens samtykke  

 beslutte at varetage andre opgaver, som ikke ved lovgivningen er henlagt til  

 kommunerne, amtskommunerne, staten eller andre (§ 3,  

 stk. 2).
 4.7.3. Hovedstadsområdet omfatter Københavns og  

 Frederiksberg Kommuner samt Københavns, Frederiksborg og Roskilde  

 Amter (§ 1, stk. 2).
4.7.4. Hovedstadens Udviklingsråd består af 11  

 medlemmer (§ 2). Amtsborgmestrene, overborgmesteren i  

 Københavns Kommune og borgmesteren i Frederiksberg Kommune er  

 fødte medlemmer af rådet.
Herudover vælger  

 Københavns Borgerrepræsentation og Københavns  

 Amtsråd hver to medlemmer blandt deres medlemmer og Frederiksborg og  

 Roskilde Amtsråd hver ét medlem blandt deres medlemmer  

(§ 2) . Formanden vælges ved flertalsvalg af  

 udviklingsrådet blandt de fødte medlemmer.
Blandt de  

 fødte medlemmer vælges endvidere ved forholdstalsvalg en  

 første og en anden næstformand (§ 6).
4.7.5. Udviklingsrådet kan nedsætte et eller flere  

 udvalg til at varetage den umiddelbare forvaltning af udviklingsrådets  

 anliggender.
Til varetagelse af den umiddelbare forvaltning af  

 udviklingsrådets opgaver som landzonemyndighed nedsætter  

 udviklingsrådet et landzoneudvalg.
Udviklingsrådet kan endvidere  

 nedsætte særlige udvalg (§ 8).
En række af reglerne i den kommunale styrelseslov gælder som  

 udgangspunkt også for Hovedstadens Udviklingsråd.
Det drejer sig  

 bl.a. om reglerne om møder og udvalg m.v., kommunalbestyrelsens  

 formand, kommunernes økonomiske forvaltning, oplysningspligt,  

 funktionsvægring, løn- og ansættelsesforhold for personale  

 i kommunal tjeneste samt udbud af faste ejendomme (§ 9).
 Reglerne i den kommunale styrelseslov om kommunale fællesskaber  

 gælder også for Hovedstadens Udviklingsråd  

(§ 12). Hovedstadens Udviklingsråd vil således med  

 indenrigsministerens godkendelse kunne indgå aftaler om samarbejde med  

 kommuner, som vil medføre en indskrænkning i  

 udviklingsrådets beføjelser efter lov om Hovedstadens  

 Udviklingsråd.
 4.7.6. Hovedstadens Udviklingsråd er en del af den offentlige  

 forvaltning, således at offentligretlige regler, herunder  

 forvaltningsloven og offentlighedsloven, gælder for  

 udviklingsrådets virksomhed.
 Når der skal fastsættes regler i forhold til kommunerne og  

 amtskommunerne, er det vigtigt at tage stilling til, om reglerne også  

 skal gælde for Hovedstadens Udviklingsråd.
 Såfremt det er hensigten, at en regel vedrørende  

 amtsråds/kommunalbestyrelsers opgaver ligeledes skal gælde for  

 Hovedstadens Udviklingsråd, skal dette fastsættes udtrykkeligt i  

 den pågældende regel.
 Som eksempel kan nævnes § 2 a i lov om kommuners og  

 amtskommuners samarbejde med aktieselskaber m.v. (lovbekendtgørelse  

 nr. 608 af 28. juni 1996, som ændret ved lov nr. 355 af 2. juni 1999),  

 der har følgende ordlyd:
"I hovedstadsområdet, jf. lov om Hovedstadens  

 Udviklingsråd, gælder lovens regler om kommuner og amtskommuner  

 også for Hovedstadens Udviklingsråd.
Endvidere ligestilles de  

 opgaver, som Hovedstadens Udviklingsråd varetager, med kommunale og  

 amtskommunale opgaver".
 Som eksempel kan endvidere nævnes § 5 g i lov om  

 planlægning (lovbekendtgørelse nr. 518 af 11. juni 2000), der  

 har følgende ordlyd:
"Hovedstadens Udviklingsråd er regionplanmyndighed i  

 hovedstadsområdet, jf. lov om Hovedstadens Udviklingsråd.
I den  

 øvrige del af landet er amtsrådet regionplanmyndighed." 4.8. Forvaltningsloven og  

 offentlighedsloven 4.8.1. Indhold Forvaltningsloven og offentlighedsloven er love med tværgående  

 karakter.
Forvaltningslovens centrale bestemmelser om partsbeføjelser  

 gælder således for behandlingen af alle sager, hvori der er eller  

 vil blive truffet afgørelse af en offentlig forvaltningsmyndighed,  

 herunder en kommune.
Offentlighedsloven gælder for al virksomhed, der  

 udøves af den offentlige forvaltning.
Forvaltningsloven indeholder bl.a. bestemmelser om partshøring  

 på myndighedens initiativ.
Herved er der sikret parterne lejlighed til  

 at fremkomme med en udtalelse til sagen, inden denne afgøres.
 Forvaltningsloven indeholder endvidere bestemmelser om  

 partsaktindsigt.
Herudover gælder der efter forvaltningsloven bestemmelser om, at en  

 afgørelse, der meddeles skriftligt og ikke giver parten fuldt ud  

 medhold, skal være ledsaget af en begrundelse og en klagevejledning.  

 Klagevejledning skal dog kun gives under forudsætning af, at  

 afgørelsen kan påklages.
Det følger endvidere af  

 forvaltningsloven, at der skal gives oplysning herom, hvis der er fastsat en  

 bestemt frist for indbringelse af en sag for domstolene.
Forvaltningslovens bestemmelser vedrører i første  

 række den del af de forvaltningsprocessuelle regler, der mere direkte  

 tillægger borgerne   sagens parter   rettigheder, der kan udformes  

 så præcist, at de kan efterleves og kontrolleres.
Herudover  

 gælder der for forvaltningsprocessen regler og principper, som ikke  

 på samme måde er skarpt afgrænsede, men som myndighederne  

 også skal tage højde for ved tilrettelæggelsen af  

 sagsbehandlingen.
I den forbindelse kan bl.a. peges på det for  

 forvaltningen gældende undersøgelsesprincip, hvorefter ansvaret  

 for, at der foreligger de fornødne oplysninger til at træffe  

 afgørelse i en sag, som udgangspunkt påhviler forvaltningen.
 Endvidere gælder der principper om forvaltningens adfærd over  

 for borgerne   god forvaltningsskik   som navnlig er udviklet gennem  

 ombudsmandens praksis.
Det følger bl.a. heraf, at administrationen skal optræde  

 høfligt og hensynsfuldt over for borgerne og formulere sig i et sprog,  

 der er let at læse og forstå.
Det følger desuden af god  

 forvaltningsskik, at myndighederne i et vist omfang bør holde parterne  

 orienteret om sagens gang, og i øvrigt holde parterne orienteret om  

 mere væsentlige procesledende beslutninger.
Herudover følger det  

 i et vist omfang af god forvaltningsskik, at myndighedernes afgørelser  

 bør være skriftlige.
Offentlighedsloven indeholder udover reglerne om aktindsigt en bestemmelse  

 om notatpligt, jf. offentlighedslovens § 6. Det følger bl.a.  

 heraf, at en forvaltningsmyndighed, der i forbindelse med behandlingen af en  

 sag, hvori der vil blive truffet afgørelse, mundtligt modtager  

 oplysninger vedrørende en sags faktiske omstændigheder, der er  

 af betydning for sagens afgørelse, skal gøre notat om indholdet  

 af oplysningerne.
Det er i forlængelse heraf antaget, at det  

 følger af god forvaltningsskik, at en myndighed skal gøre notat  

 om alle væsentlige ekspeditioner i en sag.
4.8.2. Forvaltningslovens og  

 offentlighedslovens betydning ved udstedelse af nye regler En række bestemmelser i forvaltningsloven er en kodificering af  

 offentligretlige retsgrundsætninger.
Forvaltningsloven og  

 offentlighedsloven bygger endvidere på indgående forarbejder og  

 er i vidt omfang indarbejdet i myndighedernes praksis og befolkningens  

 retsbevidsthed.
 Der må derfor i almindelighed udvises tilbageholdenhed med på  

 særlige områder at fravige forvaltningsloven og  

 offentlighedsloven.
 Tilsvarende spørgsmål kan efter omstændighederne  

 opstå i forhold til fravigelser af almindelige uskrevne  

 retsprincipper.
 Der kan herom henvises til Justitsministeriets vejledning om lovkvalitet,  

 september 2000, side 44-45.
Erfaringen viser således, at der sjældent er væsentlige  

 reelle behov for fravigelser af forvaltningsloven og offentlighedsloven.  

 Dette udelukker dog ikke, at der på konkrete områder kan  

 være et væsentlig behov for specialregulering, hvorved  

 forvaltningsloven og offentlighedsloven fraviges.
I sådanne  

 tilfælde stilles der imidlertid krav om en udførlig begrundelse  

 i lovforslagets bemærkninger, jf.
Justitsministeriets vejledning om  

 lovkvalitet, september 2000, side 45.
Ved udstedelse af administrative forskrifter, som indeholder en  

 særregulering af sagsbehandlingsspørgsmål, bør der  

 over for kommunerne og amtskommunerne gives en begrundelse herfor.
En  

 sådan begrundelse bør gives, når de administrative  

 forskrifter sendes i høring.
 En detaljeret regulering af arbejds- og beslutningsprocesser i de  

 forskellige dele af speciallovgivningen kan gøre det vanskeligt at  

 bevare det forvaltningsretlige overblik og kan give anledning til ikke  

 uvæsentlige administrative byrder for de kommunale forvaltninger.
 Inden for det enkelte forvaltningsretlige område kan det imidlertid  

 være hensigtsmæssigt at fastsætte regler, der supplerer de  

 almindelige forvaltningsretlige regler om borgernes rettigheder m.v.
5. Behov for regulering af kommuner og  

 amtskommuner 5.1. Opgavefordeling Før der udstedes en regel om varetagelsen af en given opgave,  

 må man overveje, om varetagelsen af opgaven skal henlægges til  

 staten, amtskommunerne eller kommunerne.
 Regeringen og Kommunernes Landsforening har i aftalen om kommunernes  

 økonomi og service 2000-2002 mellem regeringen og Kommunernes  

 Landsforening af 11. juni 1999 tilsluttet sig, at opgavefordelingen mellem  

 stat, amtskommuner og kommuner fremover bør være baseret  

 på følgende fire principper:
·  

 	Nærhedsprincippet ·  

 	Princippet om faglig og økonomisk bære- dygtighed ·  

 	Princippet om demokratisk kontrol ·  

 	Princippet om sammenhæng mellem kompetence og økonomisk  

 ansvar Indenrigsministeriet har i den anledning på baggrund af en  

 beslutning truffet af regeringens økonomiudvalg med brev af 7. oktober  

 1999 orienteret alle ministerier om, at regeringen har forpligtet sig til at  

 lægge disse principper til grund ved fremtidige ændringer af  

 opgavefordelingen mellem stat, amtskommuner og kommuner samt ved placeringen  

 af nye opgaver.
 Baggrunden herfor er anbefalingen af disse fire principper i  

 Opgavekommissionens betænkning nr. 1366/1998 om fordelingen af opgaver  

 i den offentlige sektor, som regeringen og Kommunernes Landsforening i  

 aftalen om kommunernes økonomi og service 2000   2002 mellem  

 regeringen og Kommunernes Landsforening af 11. juni 1999 har tilsluttet  

 sig.
Overvejelser om placeringen af offentlige opgaver bør tage  

 udgangspunkt i de nævnte principper, herunder nærhedsprincippet  

 og dermed i hensynet til, at de offentlige opgaver løses på et  

 politisk niveau, der er så tæt på de berørte borgere  

 som muligt.
Nærhedsprincippet bør dog i de konkrete situationer  

 afvejes i forhold til princippet om bæredygtighed, således at  

 opgaveløsningen sker på økonomisk og faglig forsvarlig  

 vis.
Princippet om demokratisk kontrol indebærer, at opgaver, der  

 består i at træffe beslutninger om omfanget, karakteren,  

 kvaliteten og fordelingen af offentlige goder, bør løses af  

 politiske organer, der er valgt ved direkte valg.
Herved sikres borgerne  

 gennem deres stemmeafgivelse direkte indflydelse på, hvem der sidder i  

 organet, og dermed også den bedst mulige indflydelse på, hvilke  

 beslutninger der træffes.
 Grunden til, at de fire nævnte principper bør være  

 bærende for opgavefordelingen, er, at herved sikres en entydig  

 ansvarsplacering hos et folkevalgt organ samtidig med, at der   under  

 hensyntagen til sikring af den nødvendige økonomiske og faglige  

 bæredygtighed   opnås den udstrakte lokale forankring af de  

 offentlige opgaver, der anses for at være en særlig kvalitet ved  

 den danske offentlige sektor.
 Det er vigtigt at understrege, at muligheden for at træffe lokale  

 beslutninger om serviceniveau og om prioriteringen mellem  

 serviceområder er af afgørende betydning for at kunne tilpasse  

 den offentlige opgaveløsning til de lokale ønsker og behov.  

 Derfor kræver hensynet til det kommunale selvstyre/det lokalpolitiske  

 råderum særlig opmærksomhed.
 Dette indebærer, at der alene bør udstedes bindende regler i  

 forhold til kommunerne og amtskommunerne, hvor særlige  

 statslige/samfundsmæssige hensyn må anses for tungtvejende.  

 Tilsvarende kan bindende regler udstedes i de tilfælde, hvor hensynet  

 til borgeres eller virksomheders retssikkerhed anses for  

 afgørende.
5.2. Vurdering af, om gældende regulering  

 er tilstrækkelig Det er en vigtig del af regeludstedelsen at overveje, hvordan et givent  

 område reguleres bedst.
 Før udstedelsen af nye regler bør det vurderes, om  

 formålet med udstedelsen af den nye regel kan fremmes ved brug af  

 gældende ret.
 I den forbindelse bør det overvejes, om bl.a. de administrative  

 omkostninger for kommunerne og amtskommunerne ved at indføre den nye  

 regel står mål med de forventede resultater af  

 regeludstedelsen.
I de tilfælde, hvor man når frem til, at gældende ret  

 ikke er tilstrækkelig, bør der overfor kommunerne og  

 amtskommunerne gives en begrundelse herfor.
En sådan begrundelse  

 bør gives i forbindelse med høringen af de kommunale  

 parter.
5.2.1. Overvejelser om alternativ  

 regulering Traditionelt reguleres der ved udstedelse af regler i form af love og  

 bekendtgørelser.
I visse tilfælde vil brugen af alternativ regulering imidlertid  

 kunne give en mere effektiv opnåelse af de forventede resultater.
Dette  

 skyldes bl.a., at alternativ regulering under visse betingelser er en mere  

 smidig form for regulering.
Overvejelser om alternativ regulering i forhold  

 til det kommunale område, kan navnlig tænkes, hvis formålet  

 med regeludstedelsen er at påvirke de kommunale opgavers kvalitet eller  

 det kommunale serviceniveau.
 Følgende alternative måder at regulere på bør  

 overvejes:
· · · · · Der indgås årligt aftaler mellem  

 regeringen/ministerierne og de kommunale parter.
Aftalerne er kendetegnet ved  

 en gensidig politisk forpligtelse til overholdelse, men er dog stadig af  

 uforbindende karakter, idet de kommunale parter ikke retligt kan binde deres  

 medlemmer.
Aftaler kan være særligt velegnede til at  

 fastsætte overordnede rammer for udviklingen i det kommunale  

 serviceniveau.
Det kan endvidere overvejes at anvende økonomiske  

 incitamenter til at påvirke kommunale aktiviteter og fremme en  

 ønsket adfærd.
Herunder falder f.eks. statslige  

 forsøgs- og udviklingspuljer.
Der knytter sig imidlertid en  

 række problemer til brugen af sådanne puljer set i forhold til  

 anvendelsen af generelle tilskud.
Regeringen og Kommunernes Landsforening er  

 derfor i henhold til aftalen om kommunernes økonomi i 2001 af 9. juni  

 2000 som hovedprincip enige om · · · Anvendelsen af forsøgs- og udviklingspuljer skal på denne  

 baggrund ske med særlig omtanke og hensyntagen til ovennævnte  

 aftale.
Med henblik på at fremme efterlevelsen af eksisterende  

 regelsæt, kan det endvidere være hensigtsmæssigt at tilbyde  

 øget   og forbedret   rådgivning fremfor at  

 fastsætte nye og mere detaljerede regler.
En sådan  

 rådgivning kan f.eks. ske gennem henvisning til en telefonisk eller  

 elektronisk hotline eller gennem udsendelse af lovfortolkende  

vejledninger.
Rådgivning og vejledning kan endvidere medvirke  

 til at påvirke kvaliteten af den opgaveløsning, kommunerne og  

 amtskommunerne varetager.
I forlængelse af den forøgede rådgivning og vejledning  

 kan ministerierne tillige formulere henstillinger med henblik på  

 at påvirke kvaliteten i den kommunale opgaveløsning.
Da  

 rådgivning, vejledninger og henstillinger imidlertid ikke har bindende  

 virkning i forhold til kommunerne og amtskommunerne, anvendes disse  

 alternativer imidlertid bedst, hvor der er en fælles forståelse  

 af de pågældende opgavers karakter og af de nødvendige  

 initiativer.
En sådan forståelse vil ofte opstå gennem en  

 forudgående dialog med f.eks. de kommunale parter.
5.2.2. Regulering som følge af  

 enkeltsager Da der, som tidligere anført, er stor forskel på kommunernes  

 og amtskommunernes vilkår og problemer, kan det ikke undgås, at  

 nogle regler ikke er lige relevante for alle kommuner henholdsvis  

 amtskommuner.
 Det bør tilstræbes, at de regler, der udstedes i forhold til  

 kommunerne og amtskommunerne, har relevans for hovedparten af kommunerne  

 henholdsvis amtskommunerne.
 Der bør på denne baggrund udvises stor tilbageholdenhed med  

 regeludstedelse som følge af enkeltsager, i det omfang enkeltsagerne  

 ikke er udtryk for, at der er behov for generel regulering på et givet  

 område.
 Det bør i stedet overvejes, om den enkelte sag kan drøftes  

 direkte med den kommune eller amtskommune, der giver anledning til at  

 påtænke regeludstedelse.
 Blandt andet ved sådanne direkte drøftelser er det relevant,  

 at lov om kommunernes styrelse indeholder følgende bestemmelse:
"§ 63. Kommunalbestyrelsen og tilsynsrådet skal  

 tilvejebringe og meddele vedkommende minister de oplysninger, som denne  

 måtte forlange om forhold henholdsvis i kommunen og inden for  

 tilsynsrådets virkeområde." Ministerierne har således efter bestemmelsen mulighed for at  

 pålægge kommuner og amtskommuner at tilvejebringe oplysninger,  

 herunder statistiske oplysninger og andet oplysningsmateriale, til brug for  

 statslige myndigheders undersøgelser, lovforberedende arbejde m.v.
Tilvejebringelsen af udførlige oplysninger fra den enkelte kommune  

 og amtskommune giver et bedre grundlag for at bedømme, om kommunens  

 konkrete opgaveløsning er i overensstemmelse med allerede eksisterende  

 lovgivning.
Hvis kommunens eller amtskommunens dispositioner viser sig at  

 være i strid med den gældende lovgivning, vil der kunne gribes  

 ind direkte i forhold til kommunen eller amtskommunen, enten ved at  

 ministeriet selv gør kommunen eller amtskommunen bekendt med  

 ministeriets retsopfattelse, eller ved at det relevante kontrolorgan, som kan  

 være kommunaltilsynet, inddrages i sagen.
Såfremt regulering anses for påkrævet, fordi enkeltsager  

 har vist, at gældende lovgivning ikke er tilstrækkelig eller  

 hensigtsmæssig, bør reguleringen, hvis det er muligt, afvente  

 andre ændringer eller en generel revision af lovgivningen.
Herved kan  

 der bedre anvendes den fornødne tid til   f.eks. gennem dialog   at  

 opnå forståelse blandt de kommunale parter for behovet for  

 regulering.
5.3. Regulering af arbejds- og  

 beslutningsprocesser Når man påtænker at udarbejde regler i forhold til  

 kommunerne og amtskommunerne, bør reglerne herom udformes  

 således, at kommunerne og amtskommunerne får så vide rammer  

 som muligt for at implementere reglerne.
Herved får kommunalbestyrelsen  

 henholdsvis amtsrådet mulighed for at træffe beslutning om,  

 hvordan den pågældende opgave mest hensigtsmæssigt  

 varetages ud fra kommunens eller amtskommunens særlige lokale  

 forhold.
Lovgivningen bør derfor så vidt muligt søges udformet,  

 så der gives plads til et kommunalpolitisk råderum, fremfor en  

 detailregulering af varetagelsen af opgaven.
Det gælder navnlig,  

 når man skal overveje, om der er behov for at fastsætte  

 særskilte regler for kommunernes og amtskommunernes arbejds- og  

 beslutningsprocesser ved varetagelsen af deres opgaver.
Nye regler bør så vidt muligt heller ikke kollidere med den  

 måde, som kommunerne og amtskommunerne normalt løser opgaverne  

 på.
Hvis en ny regel fastlægger administrative arbejdsgange, der  

 er i modstrid med den måde, som arbejdsgangene normalt er tilrettelagt,  

 vil reglen kunne påføre kommunerne og amtskommunerne  

 administrativt besvær og muligvis modvirke korrekt implementering af  

 reglerne.
Det bør endvidere undgås at binde reglernes implementering  

 til bestemte organisatoriske rammer, også selvom organiseringen er  

 normal praksis i kommunerne eller amtskommunerne.
Organisatoriske bindinger  

 vil således reducere kommunernes og amtskommunernes mulighed for at  

 udvikle nye og mere effektive arbejdsmetoder.
 Det er tillige vigtigt at være opmærksom på, at en meget  

 detaljeret statslig regulering kan være omkostningskrævende for  

 kommunerne og amtskommunerne, uden at det har en tilsvarende positiv effekt  

 på den kommunale service.
 Det bør klart fremgå af lovbemærkninger,  

 følgebreve til administrative forskrifter og vejledninger, hvilke  

 rammer de pågældende regler sætter for (amts)kommunernes  

 implementering af reglerne, herunder hvilke dele af implementeringen, der er  

 obligatorisk, og i hvilke dele der gives valgmuligheder.
5.4. Regulering og digital forvaltning Kommunernes og amtskommunernes kontakt til borgere og virksomheder bliver  

 i stigende grad digitaliseret, d.v.s. kommer til at foregå over  

 Internettet.
 Det er derfor vigtigt, at reguleringen er hensigtsmæssig i forhold  

 til digital forvaltning.
 Det er i den forbindelse væsentligt at være opmærksom  

 på følgende forhold ved regeludstedelse:
· · · · Formkrav i lovgivningen kan endvidere have betydning for muligheden for at  

 anvende digital signatur i kommunikationen med det offentlige.
For så  

 vidt angår spørgsmålet om digital signatur og formkrav i  

 lovgivningen henvises til betænkning nr.  

 1400/2000.
6. Særligt om affattelsen af regler i forhold til kommuner og  

 amtskommuner 6.1. Sproget Ikke mindst i de tilfælde, hvor kommunerne og amtskommunerne er de  

 retsanvendende myndigheder, er det vigtigt, at reglerne er affattet klart,  

 systematisk, let læseligt og pædagogisk, jf.
Justitsministeriets  

 vejledning om lovkvalitet, september 2000, side 5 f.
Dette gælder ikke blot, fordi de kommunale medarbejdere ikke kan  

 forventes at være specialister på enkelte sagsområder.
Et  

 klart affattet regelsæt er endvidere en afgørende  

 forudsætning for en ensartet regelanvendelse.
 Der henvises i øvrigt til Justitsministeriets vejledning om  

 lovkvalitet, september 2000, side 10, og Justitsministeriets vejledning nr.  

 224 af 15. oktober 1969 om sproget i love og andre retsforskrifter.
6.2. Binding Ved binding forstås spørgsmålet om, hvorvidt kommunerne  

 er forpligtet til at følge reglerne eller ej.
Som anført i  

 afsnit 3. kan staten kun fastsætte bindende regler for kommunerne ved  

 lov eller med hjemmel i lov.
 Det bør fremgå klart af reglerne, hvorvidt reglerne bindende  

 regulerer kommunernes og amtskommunernes opgavevaretagelse på et givent  

 område.
Betegnelsen "bør" kan give anledning til uklarhed.
Det er  

 derfor vigtigt at undgå denne betegnelse i alle tilfælde, hvor  

 formålet er bindende at regulere kommunernes opgavevaretagelse.
6.3. Sammenskrivning af regler 6.3.1. Lovbekendtgørelser Antallet af statslige forskrifter anses i vidt omfang for at være en  

 af hovedårsagerne til, at det er vanskeligt at bevare det  

 forvaltningsretlige overblik.
 En anden af hovedårsagerne er de mange ændringer, der  

 foretages i eksisterende lovgivning. Ændringslove kan ikke blot give  

 forståelsesmæssige problemer, men også medføre et  

 stort administrativt besvær.
 Der kan herom henvises til Justitsministeriets vejledning om lovkvalitet,  

 september 2000, side 25f.
 Det anbefales derfor, at lovbekendtgørelser udarbejdes hurtigt.  

 Dette gælder navnlig ved mange eller komplicerede ændringer.
 Ved udsendelse bør det angives i et følgebrev, hvilke  

 ændringer der er indarbejdet.
6.3.2. Lovrevision Det er mere hensigtsmæssigt i forhold til kommunernes og  

 amtskommunernes mulighed for at varetage deres opgaver at lave egentlige  

 lovrevisioner, der opsamler en række ændringer inden for et  

 givent lovområde, end at lave løbende  

 småændringer.
6.3.3. Administrative forskrifter Også mange og hyppige ændringer i administrative forskrifter  

 kan være vanskelige for kommunerne og amtskommunerne at overskue og kan  

 give anledning til administrativt besvær i kommunerne og  

 amtskommunerne.
 Der bør ikke foretages et stort antal eller hyppige ændringer  

 i administrative forskrifter.
 Hvis der foretages mange eller komplicerede ændringer i en  

 administrativ forskrift, anbefales det, at der så vidt muligt i stedet  

 udstedes en ny forskrift, hvori der er foretaget en sammenskrivning af  

 ændringerne.
6.4. Vurdering af de økonomiske og  

 administrative konsekvenser (herunder Det Udvidede Totalbalanceprincip (  

 DUT)) Et lovforslags bemærkninger skal indeholde et skøn over de  

 økonomiske og administrative konsekvenser for stat, amtskommuner og  

 kommuner, jf.
Justitsministeriets vejledning om lovkvalitet side 15 f.
 I forhold til kommunerne og amtskommunerne er det i den forbindelse  

 særdeles væsentligt at være opmærksom på Det  

 Udvidede Totalbalanceprincip   det såkaldte DUT-princip.
Det Udvidede Totalbalanceprincip blev indført i 1984. Hermed blev  

 reguleringen af statstilskuddet til kommunerne og amtskommunerne udvidet til  

 også at omfatte de økonomiske konsekvenser af ændringer i  

 den bindende statslige regulering af kommunernes og amtskommunernes  

 virksomhed.
Det indebærer, at statstilskuddet til kommunerne  

 forøges, hvis kommunerne f.eks. pålægges en ny opgave,  

 mens tilskuddet omvendt reduceres, hvis en opgave flyttes fra kommunerne.
 Forhandlinger om, hvilke kommunaløkonomiske konsekvenser  

 påtænkte bindende regelændringer eventuelt har, skal som  

 hovedregel finde sted mellem det regeludstedende ministerium,  

 Finansministeriet og de kommunale parter, før lovforslag  

 fremsættes og før bekendtgørelser, cirkulærer,  

 henstillinger og vejledninger udsendes.
 Også for henstillinger, vejledninger mv., som ikke har bindende  

 karakter, skal en sådan drøftelse som hovedregel finde sted,  

 forinden disse udsendes.
 Formålet hermed er dels at opnå det bedst mulige  

 beslutningsgrundlag forud for fremsættelse af lovforslag og  

 ændringer af regler i forhold til kommunerne, dels at tilstræbe  

 en afslutning af forhandlingerne, inden lovforslag fremsættes, eller  

 bekendtgørelse, cirkulærer, vejledning eller henstilling  

 udsendes.
 Det påhviler de enkelte regeludstedende ministerier at tage  

 initiativ til indledning af forhandlingerne med de kommunale parter om de  

 kommunaløkonomiske konsekvenser af lovforslag m.v.
Forhandlingerne indledes i praksis ved, at udkast til lovforslag,  

 bekendtgørelser, cirkulærer, vejledninger, henstillinger m.v.  

 med tilhørende økonomiske skøn og  

 beregningsmæssige forudsætninger fremsendes til de kommunale  

 parter.
Der vil ofte være behov for at supplere oplysningerne om  

 kommunaløkonomiske konsekvenser i lovforslagsbemærkninger med de  

 tekniske beregningsforudsætninger (beregningsnotater mv.) Udkast fremsendes med en rimelig høringsfrist.
De kommunale parter  

 skal   medmindre helt særlige forhold gør sig gældende  

 mindst have en svarfrist på tre uger.
I visse sager af særlig  

 politisk interesse bør gives en længere frist, der  

 muliggør en politisk forelæggelse hos de kommunale parter.
 For en uddybende beskrivelse af regelsæt og procedurer  

 vedrørende DUT-princippet kan henvises til Finansministeriets  

 vejledning nr. 172 af 5. november 1998 om Det Udvidede Totalbalanceprincip  

 (DUT).
7. Inddragelse af kommunerne og amtskommunerne  

 ved udstedelse af nye regler 7.1. Høring af de kommunale parter Forud for udstedelse af forskrifter, der retter sig til kommunerne og  

 amtskommunerne, bør der ske høring af de kommunale parter  

 Kommunernes Landsforening, Amtsrådsforeningen og Københavns og  

 Frederiksberg Kommuner.
 Det bør i høringsbrevet angives, om der tillige er tale om  

 en høring over lovforslagets kommunaløkonomiske konsekvenser  

 til brug for forhandlingerne med de kommunale parter herom.
 Ministerierne bør være opmærksomme på, at  

 høringen af de kommunale parter skal foretages med en passende  

 frist.
Dette skyldes bl.a. hensynet til de kommunale parters mulighed for om  

 fornødent at behandle høringen politisk.
Det bemærkes  

 herved, at de kommunale foreninger ved større regelændringer vil  

 have behov for at forelægge sagen for foreningernes bestyrelser, der  

 typisk mødes en gang månedligt.
 Foreningerne vil i visse sager forudgående have behov for at  

 indhente oplysninger fra en stikprøve af eller eventuelt alle deres  

 medlemmer.
Det kan endvidere i visse tilfælde overvejes   udover en  

 sædvanlig høring   at iværksætte en udvidet  

 høring.
Ved udvidet høring forstås, at udvalgte kommuner  

   i det omfang det er muligt inden for gældende lovgivning  

 afprøver det forslag til regulering, der er udarbejdet.
Formålet  

 med den udvidede høring er at få afklaret, om det  

 regelsæt, der overvejes indført, er udarbejdet på en  

 hensigtsmæssig måde for de medarbejdere, der skal bruge reglerne  

 i det daglige.
Ønsket om at iværksætte denne form for udvidet  

 høring bør fremsættes overfor Kommunernes Landsforening,  

 Amtsrådsforeningen eller Københavns og Frederiksberg Kommuner  

 med henblik på en drøftelse af, om en afprøvning i det  

 konkrete tilfælde vil kunne gennemføres.
De deltagende kommuner  

 og amtskommuner skal endvidere udvælges på frivillig basis og  

 efter gensidige aftaler herom.
8. Ikrafttræden og  

 offentliggørelse af nye regler 8.1. Tidspunktet for ikrafttræden og  

 udstedelse af nye regler Det er vigtigt, at udstedelsen af nye regler og evt. vejledninger sker i  

 god tid inden reglernes ikrafttræden.
 Ved udstedelse i god tid inden ikrafttræden kan vanskeligheder i  

 forhold til kommunernes og amtskommunernes budgetlægning  

 undgås.
 Det bemærkes i den anledning, at det kommunale/amtskommunale budget  

 for det kommende år skal være vedtaget ved 2. behandling i  

 kommunalbestyrelsen/amtsrådet senest den 15. oktober.
 I forbindelse med fastsættelsen af tidspunktet for  

 ikrafttræden af nye regler bør ministerierne være  

 opmærksomme på den tidsmæssige sammenhæng med den  

 kommunale og amtskommunale budgetlægning.
 Ministerierne bør endvidere være opmærksomme på,  

 at ikrafttrædelsestidspunktet så vidt muligt bør  

 fastsættes realistisk under hensyn til udarbejdelse af administrative  

 forskrifter.
Såfremt der må forudses visse vanskeligheder ved  

 implementeringen af reglerne, bør ikrafttrædelsestidspunktet  

 også afpasses således, at der gives (amts)kommunerne mulighed for  

 at indrette sig på regelændringen.
Dette gælder navnlig,  

 hvor hel ny omfattende og/eller kompliceret lovgivning fastsætter  

 pligter for (amts)kommunerne.
 Hvis de nødvendige administrative forskrifter ikke foreligger i  

 rimelig tid, før nye love træder i kraft, vil det normalt give  

 anledning til problemer i den kommunale og amtskommunale administration,  

 ligesom kommunernes og amtskommunernes muligheder for at implementere loven  

 korrekt mindskes.
De kommunale forvaltninger anvender således i høj grad  

 administrative forskrifter og vejledninger i forvaltningen af lovgivningen.  

 Det er derfor væsentligt, at der, forinden ny lovgivning træder i  

 kraft, er tilvejebragt de administrative redskaber, som kommunerne og  

 amtskommunerne bruger som grundlag for administrationen.
Det drejer sig  

 først og fremmest om administrative forskrifter og vejledninger rettet  

 mod sagsbehandlerniveauet.
 I forbindelse med ny lovgivning bør de nødvendige  

 administrative forskrifter derfor så vidt muligt udstedes i god tid,  

 inden de skal anvendes af kommunerne og amtskommunerne.
Derudover er det væsentligt, at der er foretaget eventuelle  

 ændringer i administrative støttesystemer, f.eks.
IT-systemer,  

 før nye regler træder i kraft.
8.2. Offentliggørelse af nye  

 regler 8.2.1. Lovtidende og Ministerialtidende Kundgørelse af love, bekendtgørelser  

 og andre administrative forskrifter sker som udgangspunkt i Lovtidende og  

 Ministerialtidende.
Der henvises herom til lovtidendeloven  

 (lovbekendtgørelse nr. 617 af 15. september 1986) og  

 Justitsministeriets vejledning om udarbejdelse af administrative forskrifter,  

 1987.
 Uanset at der ikke er pligt til at offentliggøre vejledninger  

 o.lign. i Ministerialtidende, bør dette normalt ske.
8.2.2. Retsinformation Love, bekendtgørelser og vejledninger, der kundgøres i  

 Lovtidende og Ministerialtidende, indlægges automatisk i  

 Retsinformation.
 Ministerierne skal være opmærksomme på, at ministerierne  

 er forpligtigede til selv at sørge for, at vejledninger og andre  

 administrative forskrifter, der ikke kundgøres i Ministerialtidende,  

 bliver indlagt i Retsinformation.
 For så vidt angår nærmere oplysninger om ministeriernes  

 pligtaflevering til Retsinformation henvises til cirkulære nr. 27 af  

 28. februar 1996. Med hensyn til Sekretariatet for Retsinformations  

 afleveringsfrister for Lovtidende og Ministerialtidende henvises til  

 Justitsministeriets vejledning om lovkvalitet, september 2000, bilag 10.
8.2.3. Særskilt udsendelse Særskilt udsendelse til 275 kommuner og 14 amtskommuner stiller  

 betydelige krav til distributionssystemets effektivitet.
Forudsætningen  

 for, at kommunerne kan efterleve de statslige forskrifter er imidlertid, at  

 de er bekendt med dem.
Det er endvidere af afgørende betydning, at  

 forskrifterne distribueres til de medarbejdere, der har ansvaret for  

 implementeringen af forskrifterne.
 Det anbefales, at udsendelse af nye forskrifter rettet mod kommunerne og  

 amtskommunerne som udgangspunkt fremsendes med et følgebrev, der  

 indeholder følgende oplysninger:
Følgebrev · · · · · 8.2.4. Ministeriernes hjemmesider Alle lovforslag skal gøres tilgængelige på Internettet  

 samtidig med, at de sendes til høring.
 Også administrativt fastsatte regler og vejledninger i forhold til  

 kommunerne og amtskommunerne bør gøres tilgængelige  

 på Internettet.
 I forbindelse med udstedelse af nye regler er der god mulighed for at  

 forklare kommunerne, amtskommunerne og offentligheden nærmere om  

 baggrunden herfor ved anvendelse af ministeriernes hjemmesider, ligesom  

 eventuelle yderligere oplysninger eller rådgivning om indholdet,  

 såfremt det skønnes hensigtsmæssigt, kan lægges ud  

 på hjemmesiden.
 I det omfang, ministerierne modtager mange enslydende  

 spørgsmål om indholdet af udstedte regler, vil det endvidere  

 være en mulighed, at offentliggøre de mest typiske   såvel  

 mundtlige som skriftlige spørgsmål og svar på  

 hjemmesiden.
 Ministerierne bør endvidere overveje at etablere mulighed for via  

 e-post at orientere kommunerne om lovgivning og administrative forskrifter  

 på et tidligt tidspunkt, så kommunerne på en billig og  

 simpel måde kan forberedes på de nye forskrifter.
9.  

 Indenrigsministeriets koordinerende rolle Ministerierne har i forbindelse med regeludstedelse i forhold til  

 kommunerne mulighed for at kontakte Indenrigsministeriet med henblik på  

 at få vejledning om bl.a. det almindelige kommunale styrelsessystem,  

 kommunalfuldmagtsreglerne og det kommunale tilsyn.
Ministerierne kan endvidere inddrage Indenrigsministeriet i de  

 overvejelser, som ministerierne efter denne vejledning bør foretage i  

 forbindelse med udarbejdelse af lovforslag og administrative forskrifter om  

 kommunernes opgavevaretagelse.
En sådan inddragelse bør ske  

 så betids, at Indenrigsministeriet har rimelig tid til at kunne yde en  

 optimal rådgivning.
 Indenrigsministeriet vil endvidere i forbindelse med høringer, der  

 forelægges ministeriet, rådgive om indholdet af denne vejledning,  

 når det anses for relevant.
 Indenrigsministeriets koordinerende lovkontorfunktion varetages af  

 ministeriets 2. kommunekontor (telefonnr. 33 92 36 36, telefaxnr. 33 92 36 25  

 og e-mail 2k@inm.dk).
Indenrigsministeriet, den 28. juni  

 2001 Karen Jespersen Bilag:
Oversigt over vejledningens anbefalinger 1. Oversigt over vejledningen, side 2, 1. spalte - 2. spalte:
 De anbefalinger, som denne vejledning indeholder, og som ministerierne ved  

 regeludstedelse særligt skal være opmærksomme på, er  

 typografisk fremhævet i bokse.
 Når man overvejer at udstede nye regler, der berører  

 kommunerne og amtskommunerne, vil det være hensigtsmæssigt  

 på forhånd at være orienteret om anbefalingerne.
 2.2. Betydningen af forskelle i kommunestørrelse og  

 tilrettelæggelse af administrationen ved regeludstedelsen, side 3, 1.  

 spalte - 2. spalte:
 Ved regeludstedelse i forhold til kommunerne og amtskommunerne er det  

 vigtigt at være opmærksom på de forskelligartede  

 størrelsesmæssige og organisatoriske forhold i kommunerne og  

 amtskommunerne.
 Man skal særligt være opmærksom på vigtigheden for  

 kommunerne og amtskommunerne af følgende forhold:
· · · · 4.1.1. Terminologi 4.1.1.2., side 5, 1. spalte:
 Betegnelserne "kommunalbestyrelse" henholdsvis  

 "amtsråd" bør anvendes i alle regler, der indeholder  

 en regulering af udøvelsen af en beslutningsret eller ansvaret for  

 opgavevaretagelsen.
 4.1.1.3, side 5, 2. spalte:
 Det skal fremgå af regler om amtskommuners opgaver, om reglerne  

 tillige omfatter Københavns og Frederiksberg Kommuner.
 4.1.7. Delegation inden for den kommunale organisation, side 9, 2.  

 spalte:
Ved udarbejdelse af regler, der overlader en beslutningsret til  

 kommunalbestyrelsen, er det vigtigt at tage stilling til, om der er tale om  

 et kommunalt anliggende af en sådan særlig karakter, at  

 kommunalbestyrelsen selv skal træffe beslutning vedrørende det  

 pågældende anliggende.
Såfremt det undtagelsesvis er  

 hensigten, at kommunalbestyrelsen skal træffe beslutning i et  

 møde, bør dette fremgå af lovteksten.
4.1.8. Kommunale fællesskaber Side 10, 2. spalte:
 Hvis der ønskes adgang til, at kommunalbestyrelsen kan  

 overføre kommunens varetagelse af myndighedsopgaver til et kommunalt  

 fællesskab, skal dette fremgå af lovteksten.
 Side 10, 2. spalte   side 11, 1. spalte:
 Hvis det i lovteksten eller i bemærkningerne er beskrevet, at en  

 opgave vil kunne løses i et samarbejde mellem kommuner/amtskommuner,  

 bør det normalt tillige nævnes i lovforslagets  

 bemærkninger, at et sådant samarbejde vil skulle godkendes af  

 tilsynsmyndigheden i medfør af § 60 i lov om kommunernes styrelse  

   i det omfang samarbejdet medfører indskrænkninger i de  

 deltagende kommuners/amtskommuners beføjelser efter den kommunale  

 styrelseslov.
 Dette gælder i hvert fald, hvis det kommunale fællesskab  

 tillægges kompetence til at træffe beslutninger, der forpligter  

 de deltagende kommuner økonomisk, f.eks. vedtagelse af årsbudget  

 med bindende virkning for de deltagende kommuner, eller i forhold til  

 aftaler, hvorved kommunerne påtager sig vedvarende forpligtelser, der  

 ikke kan opsiges inden for en kortere periode.
4.1.9. Udlicitering og kommunal opgavevaretagelse i selskabsform Side 11, 1. spalte:
 Det bør anføres i lovteksten eller i bemærkningerne,  

 såfremt en kommunal opgave ikke skal kunne varetages ved  

 indgåelse af aftaler med private, jf. dog neden for om overladelse af  

 myndighedsopgaver til private.
 Side 11, 1. spalte - 2. spalte:
 Hvis en kommunalbestyrelse skal have mulighed for at indgå aftaler  

 med private om varetagelse af myndighedsopgaver, skal det fremgå  

 af lovteksten.
 Side 11, 2. spalte:
Det skal fremgå af lovteksten, såfremt kommunalbestyrelsen  

 uden for de ovenfor anførte undtagelsestilfælde   helt  

 undtagelsesvis skal have adgang til at udskille en opgave til et  

 selvstændigt selskab og samtidig bevare rådigheden over den  

 pågældende opgave.
Man skal i den forbindelse være  

 opmærksom på, at disse selvstændige selskabers virksomhed  

 ikke er omfattet af den generelle kommunale lovgivning eller den  

 øvrige lovgivning, der gælder for den kommunale forvaltning,  

 herunder offentlighedsloven og forvaltningsloven.
4.1.10. Anvendelse af det kommunale styrelsessystem ved udstedelse af nye  

 regler Side 12, 1. spalte:
Det er af stor betydning, at der ikke i lovgivningen gøres  

 begrænsninger i princippet om kommunalbestyrelsernes organisatoriske  

 frihed, uden at der er tungtvejende grunde hertil.
Herved sikres der en  

 så enkel og entydig beslutningsstruktur som muligt i kommunerne.
 Side 12, 1. spalte   2. spalte:
 Såfremt det undtagelsesvis er nødvendigt at fravige det  

 almindelige kommunale styrelses- og beslutningssystem, bør det  

 fremgå udtrykkeligt af bemærkningerne til lovforslaget, 1) at der  

 er tale om en fravigelse fra det kommunalretlige princip om  

 kommunalbestyrelsens organisatoriske frihed, 2) hvilken fravigelse der er  

 tale om, og 3) hvad der er baggrunden herfor.
 Det kræver udtrykkelig lovhjemmel, når man undtagelsesvis  

 beslutter at henlægge kommunale opgaver til særlige nævn,  

 råd eller lignende eller til enkeltpersoner.
Dette skyldes, at der hermed sker et brud på princippet om  

 kommunalbestyrelsen som øverste ansvarlige organ   og dermed en  

 fravigelse af det almindelige kommunale styrelses- og beslutningssystem.
Om  

 udformningen af bemærkningerne til lovforslaget henvises til  

 første afsnit i boksen.
 Det bør endvidere fremgå af reglerne eller  

 bemærkningerne hertil, hvordan organerne sammensættes, herunder  

 hvor mange kommunalbestyrelses- og ikke-kommunalbestyrelsesmedlemmer, der  

 skal udpeges, og hvorvidt der skal kunne udpeges stedfortrædere for  

 medlemmerne.
 Hvis der etableres (eller skabes hjemmel til etablering af) nævn,  

 råd eller lignende, skal det klart fremgå af lovteksten, hvilken  

 kompetence disse tillægges, herunder om de tillægges en  

 selvstændig, af kommunalbestyrelsen uafhængig kompetence eller  

 blot tillægges kompetence til eksempelvis at afgive en indstilling  

 eller en udtalelse.
Hvis et organ som de omhandlede tillægges selvstændig  

 kompetence, bør det fremgå af lovteksten eller  

 bemærkningerne til lovforslaget, hvordan sekretariatsbetjeningen skal  

 varetages.
Endvidere bør det fremgå, hvordan udgifterne til  

 organets virksomhed skal afholdes, herunder om bevillingsmyndigheden er hos  

 kommunalbestyrelsen.
 Der bør endvidere ved udformningen af lovforslaget tages  

 højde for de offentligretlige konsekvenser af oprettelsen af en  

 selvstændig af kommunalbestyrelsen uafhængig myndighed.
 4.2.2. Vederlagsreglernes betydning ved udstedelsen af nye regler, side  

 13, 2. spalte:
 Før der udstedes en ny regel om vederlæggelse for  

 varetagelsen af kommunale hverv, er det vigtigt at overveje, om den nye regel  

 skal have til formål at supplere eller fravige vederlagsreglerne i lov  

 om kommunernes styrelse.
 4.3.1. Budget- og regnskabssystemet for kommuner og amtskommuner, side 15,  

 1. spalte - 2. spalte:
 Ved udstedelse af nye regler, der udløser behov for nye  

 registreringer i kommunernes budget- og regnskabssystem, bør  

 ministerierne rette henvendelse herom til Indenrigsministeriet, således  

 at nødvendige ændringer kan indføres i systemet.
 Ved udstedelsen af regler i forhold til kommunerne og amtskommunerne er  

 det vigtigt så vidt muligt at undgå at fastsætte  

 særskilte regler om kommunernes og amtskommunernes budgettering og  

 regnskabsaflæggelse, ligesom det er vigtigt, at man undgår at  

 fastsætte regler, som fraviger de principper, som budget- og  

 regnskabssystemet for kommuner og amtskommuner hviler på, jf. herved  

 afsnit 4.3.1. ovenfor.
Det bør derfor   også for at undgå unødig  

 administrativ belastning af kommunerne - søges undgået at  

 fastsætte regler, hvorefter · · Såfremt helt særlige forhold gør det nødvendigt  

 at fastsætte regler, der fraviger det kommunale budget- og  

 regnskabssystem, bør det altid ske i samarbejde med  

 Indenrigsministeriet.
 Der bør i sådanne tilfælde i god tid rettes henvendelse  

 til Indenrigsministeriet herom.
 4.3.2. Den kommunale revision, side 16, 1. spalte:
 Ved fastsættelse af regler i forhold til kommuner og amtskommuner  

 bør reglerne i lov om kommunernes styrelse om den kommunale revision  

 så vidt muligt ikke fraviges.
 Det bør særligt undgås at fastsætte regler, der  

 indebærer, at kommunen skal have mere end én revision, f.eks.  

 ved at revisionen af visse dele af kommunens regnskab eller af  

 særskilte regnskaber for visse af kommunens indtægter og udgifter  

 tillige skal udføres af en anden revisor end den revision, som  

 kommunen skal have efter lov om kommunernes styrelse, og som skal godkendes  

 af den kommunale tilsynsmyndighed.
Hvis der f.eks. af hensyn til kontrollen med anvendelsen af tilskud fra  

 staten eller andre offentlige myndigheder, herunder EU, eller som led i en  

 statslig eller EU-refusionsordning er behov for at fastsætte regler om  

 en mere omfattende revision end den, der er pligt til efter lov om  

 kommunernes styrelse, bør sådanne regler fastsættes i  

 samarbejde med Indenrigsministeriet.
Henvendelse til Indenrigsministeriet  

 herom bør ske i så god tid som muligt.
 4.4. Den kommunale og amtskommunale låntagning, side 16, 2.  

 spalte:
Der bør så vidt muligt ikke i speciallovgivningen  

 fastsættes regler om kommuners adgang til at optage lån.  

 Sådanne regler vil kunne give anledning til regelkonflikter mellem de  

 generelle lånebestemmelser i lånebekendtgørelsen og  

 speciallovgivningens regler.
I de tilfælde, hvor der er ønske om  

 at indføre en særlig kommunal låneadgang eller  

 indførelse af andre regler, der kan have indflydelse på den  

 kommunale låntagning, bør henvendelse herom så tidligt som  

 muligt rettes til Indenrigsministeriet med henblik på en  

 drøftelse af en evt. ændring af  

 lånebekendtgørelsen.
 4.5.2. Kommunalfuldmagtsreglernes betydning ved udstedelse af nye regler,  

 side 18, 1. spalte -2. spalte:
 Ved fastsættelse af nye regler er det væsentligt at tage  

 stilling til forholdet mellem de påtænkte regler og  

 kommunalfuldmagtsreglerne.
 Det er blandt andet væsentligt at afgøre, om de  

 påtænkte regler skal indeholde en udtømmende regulering af  

 det pågældende område, således at  

 kommunalfuldmagtsreglerne ikke (længere) finder anvendelse på  

 området.
 I de tilfælde, hvor hensigten er udtømmende at regulere et  

 område, er det væsentligt at være opmærksom på,  

 om den pågældende regulering indebærer, at kommuners  

 mulighed for at varetage opgaver på det pågældende  

 område bliver begrænset eller udvidet i forhold til kommuners  

 muligheder efter kommunalfuldmagtsreglerne.
 Såfremt der er tvivlsspørgsmål om rækkevidden af  

 kommunalfuldmagtsreglerne, bør henvendelse herom så tidligt som  

 muligt rettes til Indenrigsministeriet.
 I de tilfælde, hvor man ikke har til hensigt udtømmende at  

 regulere et område, er det nødvendigt, at man inden  

 gennemførelsen af de nye regler vurderer, hvilken retsstilling  

 kommunerne vil få efter den påtænkte regulering,  

 sammenholdt med den retsstilling kommunerne har efter  

 kommunalfuldmagtsreglerne.
 Ved udarbejdelse af lovforslag bør det overvejes, om det er  

 relevant at beskrive forholdet mellem lovgivningen og  

 kommunalfuldmagtsreglerne i bemærkningerne til lovforslaget.
Ved udarbejdelse af administrative forskrifter er det  

 hensigtsmæssigt, at forholdet mellem forskriften og  

 kommunalfuldmagtsreglerne beskrives i forbindelse med en forudgående  

 høring om forskriften.
Det samme gælder, hvis der udstedes en  

 vejledning i tilknytning til forskriften.
 4.6.2.1. Udvidelse af kommunaltilsynets kompetence i anden lovgivning end  

 lov om kommunernes styrelse, side 19, 2. spalte:
Som anført i afsnit 4.6.1.1. omfatter kommunaltilsynet ikke  

 lovgivning, der gælder for både kommuner og private.
Denne  

 afgrænsning af kommunaltilsynet bør normalt ikke fraviges.
 I helt særlige tilfælde, f.eks. hvor fundamentale  

 offentligretlige grundsætninger kodificeres i en lov, hvis  

 anvendelsesområde også omfatter den private sektor, kan der  

 fastsættes regler, hvor kommunaltilsynets kompetence udvides.
 Dette bør alene ske, hvis det pågældende fagministerium  

 mener, at der er et særligt behov for kontrol for så vidt  

 angår kommunerne og amtskommunerne, som ikke tilsvarende gør sig  

 gældende for den private sektor.
 Spørgsmålet bør   i god tid   drøftes med  

 Indenrigsministeriet.
4.6.2.2. Valg af kontrolorgan Side 19, 2. spalte:
Når man påtænker at fastsætte nye regler i forhold  

 til kommunerne, bør det overvejes 1)	om der skal være adgang til administrativ rekurs, eller 2)	om der skal være tale om et tilsyn.
 Der skal i den forbindelse tages stilling til følgende  

 spørgsmål:
· · · Side 20, 1. spalte:
 Når man overvejer at fastsætte nye regler i forhold til  

 kommunerne, er det vigtigt at tage stilling til, om det vil være  

 tilstrækkeligt at anvende allerede eksisterende administrative  

 rekursinstanser, sektortilsynsmyndigheder eller kommunaltilsynet fremfor at  

 oprette nye kontrolorganer.
 Side 20, 2. spalte:
 For at undgå mange forskellige kontrolorganer anbefales det, at  

 sektortilsynsordninger alene etableres, når der tilsigtes at skabe et  

 særligt sagkyndigt tilsyn, der tager sager op af egen drift, og som  

 efter omstændighederne har pligt til at reagere i kommunale  

 enkeltsager.
 4.7. Hovedstadens udviklingsråd, 4.7.6, side 21, 2. spalte:
 Når der skal fastsættes regler i forhold til kommunerne og  

 amtskommunerne, er det vigtigt at tage stilling til, om reglerne også  

 skal gælde for Hovedstadens Udviklingsråd.
 Såfremt det er hensigten, at en regel vedrørende  

 amtsråds/kommunalbestyrelsers opgaver ligeledes skal gælde for  

 Hovedstadens Udviklingsråd, skal dette fastsættes udtrykkeligt i  

 den pågældende regel.
4.8.2. Forvaltningslovens og offentlighedslovens betydning ved udstedelse  

 af nye regler Side 22, 2. spalte:
 Der må derfor i almindelighed udvises tilbageholdenhed med på  

 særlige områder at fravige forvaltningsloven og  

 offentlighedsloven.
 Tilsvarende spørgsmål kan efter omstændighederne  

 opstå i forhold til fravigelser af almindelige uskrevne  

 retsprincipper.
 Der kan herom henvises til Justitsministeriets vejledning om lovkvalitet,  

 september 2000, side 44-45.
 Side 22, 2. spalte:
Ved udstedelse af administrative forskrifter, som indeholder en  

 særregulering af sagsbehandlingsspørgsmål, bør der  

 over for kommunerne og amtskommunerne gives en begrundelse herfor.
En  

 sådan begrundelse bør gives, når de administrative  

 forskrifter sendes i høring.
5.1. Opgavefordeling Side 22, 2. spalte   side 23, 1. spalte:
 Før der udstedes en regel om varetagelsen af en given opgave,  

 må man overveje, om varetagelsen af opgaven skal henlægges til  

 staten, amtskommunerne eller kommunerne.
 Regeringen og Kommunernes Landsforening har i aftalen om kommunernes  

 økonomi og service 2000-2002 mellem regeringen og Kommunernes  

 Landsforening af 11. juni 1999 tilsluttet sig, at opgavefordelingen mellem  

 stat, amtskommuner og kommuner fremover bør være baseret  

 på følgende fire principper:
· · · · Indenrigsministeriet har i den anledning på baggrund af en  

 beslutning truffet af regeringens økonomiudvalg med brev af 7. oktober  

 1999 orienteret alle ministerier om, at regeringen har forpligtet sig til at  

 lægge disse principper til grund ved fremtidige ændringer af  

 opgavefordelingen mellem stat, amtskommuner og kommuner samt ved placeringen  

 af nye opgaver.
 Side 23, 2. spalte:
 Det er vigtigt at understrege, at muligheden for at træffe lokale  

 beslutninger om serviceniveau og om prioriteringen mellem  

 serviceområder er af afgørende betydning for at kunne tilpasse  

 den offentlige opgaveløsning til de lokale ønsker og behov.  

 Derfor kræver hensynet til det kommunale selvstyre/det lokalpolitiske  

 råderum særlig opmærksomhed.
 Dette indebærer, at der alene bør udstedes bindende regler i  

 forhold til kommunerne og amtskommunerne, hvor særlige  

 statslige/samfundsmæssige hensyn må anses for tungtvejende.  

 Tilsvarende kan bindende regler udstedes i de tilfælde, hvor hensynet  

 til borgeres eller virksomheders retssikkerhed anses for  

 afgørende.
 5.2. Vurdering af om gældende regulering er tilstrækkelig,  

 side 23, 2. spalte:
 Før udstedelsen af nye regler bør det vurderes, om  

 formålet med udstedelsen af den nye regel kan fremmes ved brug af  

 gældende ret.
 I den forbindelse bør det overvejes, om bl.a. de administrative  

 omkostninger for kommunerne og amtskommunerne ved at indføre den nye  

 regel står mål med de forventede resultater af  

 regeludstedelsen.
I de tilfælde, hvor man når frem til, at gældende ret  

 ikke er tilstrækkelig, bør der overfor kommunerne og  

 amtskommunerne gives en begrundelse herfor.
En sådan begrundelse  

 bør gives i forbindelse med høringen af de kommunale  

 parter.
 5.2.1. Overvejelser om alternativ regulering, side 24, 1. spalte:
 Følgende alternative måder at regulere på bør  

 overvejes:
· · · · · 5.2.2. Regulering som følge af enkeltsager Side 24, 2. spalte:
 Det bør tilstræbes, at de regler, der udstedes i forhold til  

 kommunerne og amtskommunerne, har relevans for hovedparten af kommunerne  

 henholdsvis amtskommunerne.
 Der bør på denne baggrund udvises stor tilbageholdenhed med  

 regeludstedelse som følge af enkeltsager, i det omfang enkeltsagerne  

 ikke er udtryk for, at der er behov for generel regulering på et givet  

 område.
 Det bør i stedet overvejes, om den enkelte sag kan drøftes  

 direkte med den kommune eller amtskommune, der giver anledning til at  

 påtænke regeludstedelse.
 Side 25, 1. spalte:
Såfremt regulering anses for påkrævet, fordi enkeltsager  

 har vist, at gældende lovgivning ikke er tilstrækkelig eller  

 hensigtsmæssig, bør reguleringen, hvis det er muligt, afvente  

 andre ændringer eller en generel revision af lovgivningen.
Herved kan  

 der bedre anvendes den fornødne tid til   f.eks. gennem dialog   at  

 opnå forståelse blandt de kommunale parter for behovet for  

 regulering.
5.3. Regulering af arbejds- og beslutningsprocesser Side 25, 1. spalte:
Når man påtænker at udarbejde regler i forhold til  

 kommunerne og amtskommunerne, bør reglerne herom udformes  

 således, at kommunerne og amtskommunerne får så vide rammer  

 som muligt for at implementere reglerne.
Herved får kommunalbestyrelsen  

 henholdsvis amtsrådet mulighed for at træffe beslutning om,  

 hvordan den pågældende opgave mest hensigtsmæssigt  

 varetages ud fra kommunens eller amtskommunens særlige lokale  

 forhold.
Lovgivningen bør derfor så vidt muligt søges udformet,  

 så der gives plads til et kommunalpolitisk råderum, fremfor en  

 detailregulering af varetagelsen af opgaven.
Det gælder navnlig,  

 når man skal overveje, om der er behov for at fastsætte  

 særskilte regler for kommunernes og amtskommunernes arbejds- og  

 beslutningsprocesser ved varetagelsen af deres opgaver.
 Side 25, 2. spalte:
 Det bør klart fremgå af lovbemærkninger,  

 følgebreve til administrative forskrifter og vejledninger, hvilke  

 rammer de pågældende regler sætter for (amts)kommunernes  

 implementering af reglerne, herunder hvilke dele af implementeringen, der er  

 obligatorisk, og i hvilke dele der gives valgmuligheder.
 5.4. Regulering og digital forvaltning, side 25, 2. spalte:
 Det er derfor vigtigt, at reguleringen er hensigtsmæssig i forhold  

 til digital forvaltning.
 Det er i den forbindelse væsentligt at være opmærksom  

 på følgende forhold ved regeludstedelse:
· · · · 6.1. Sproget, side 26, 1. spalte:
Ikke mindst i de tilfælde, hvor kommunerne og amtskommunerne er de  

 retsanvendende myndigheder, er det vigtigt, at reglerne er affattet klart,  

 systematisk, let læseligt og pædagogisk, jf.
Justitsministeriets  

 vejledning om lovkvalitet, september 2000, side 5 f.
 6.2. Binding, side 26, 1. spalte:
Betegnelsen "bør" kan give anledning til uklarhed.
Det er  

 derfor vigtigt at undgå denne betegnelse i alle tilfælde, hvor  

 formålet er bindende at regulere kommunernes opgavevaretagelse.
 6.3.1. Lovbekendtgørelser, side 26, 2. spalte:
 Det anbefales derfor, at lovbekendtgørelser udarbejdes hurtigt.  

 Dette gælder navnlig ved mange eller komplicerede ændringer.
 Ved udsendelse bør det angives i et følgebrev, hvilke  

 ændringer der er indarbejdet.
 6.3.2. Lovrevision, side 26, 2. spalte:
 Det er mere hensigtsmæssigt i forhold til kommunernes og  

 amtskommunernes mulighed for at varetage deres opgaver at lave egentlige  

 lovrevisioner, der opsamler en række ændringer inden for et  

 givent lovområde, end at lave løbende  

 småændringer.
6.3.3. Administrative forskrifter Side 26, 2. spalte:
 Der bør ikke foretages et stort antal eller hyppige ændringer  

 i administrative forskrifter.
 Hvis der foretages mange eller komplicerede ændringer i en  

 administrativ forskrift, anbefales det, at der så vidt muligt i stedet  

 udstedes en ny forskrift, hvori der er foretaget en sammenskrivning af  

 ændringerne.
 6.4. Vurdering af de økonomiske og administrative konsekvenser  

 (herunder Det Udvidede Totalbalanceprincip (DUT)), side 27, 1. spalte:
 Forhandlinger om, hvilke kommunaløkonomiske konsekvenser  

 påtænkte bindende regelændringer eventuelt har, skal som  

 hovedregel finde sted mellem det regeludstedende ministerium,  

 Finansministeriet og de kommunale parter, før lovforslag  

 fremsættes og før bekendtgørelser, cirkulærer,  

 henstillinger og vejledninger udsendes.
 Også for henstillinger, vejledninger mv., som ikke har bindende  

 karakter, skal en sådan drøftelse som hovedregel finde sted,  

 forinden disse udsendes.
7.1. Høring af kommunale parter Side 27, 2. spalte:
 Forud for udstedelse af forskrifter, der retter sig til kommunerne og  

 amtskommunerne, bør der ske høring af de kommunale parter  

 Kommunernes Landsforening, Amtsrådsforeningen og Københavns og  

 Frederiksberg Kommuner.
 Det bør i høringsbrevet angives, om der tillige er tale om  

 en høring over lovforslagets kommunaløkonomiske konsekvenser  

 til brug for forhandlingerne med de kommunale parter herom.
 Ministerierne bør være opmærksomme på, at  

 høringen af de kommunale parter skal foretages med en passende  

 frist.
Dette skyldes bl.a. hensynet til de kommunale parters mulighed for om  

 fornødent at behandle høringen politisk.
Det bemærkes  

 herved, at de kommunale foreninger ved større regelændringer vil  

 have behov for at forelægge sagen for foreningernes bestyrelser, der  

 typisk mødes en gang månedligt.
 Side 27, 2. spalte:
Det kan endvidere i visse tilfælde overvejes   udover en  

 sædvanlig høring   at iværksætte en udvidet  

 høring.
Ved udvidet høring forstås, at udvalgte kommuner  

   i det omfang det er muligt inden for gældende lovgivning  

 afprøver det forslag til regulering, der er udarbejdet.
Formålet  

 med den udvidede høring er at få afklaret, om det  

 regelsæt, der overvejes indført, er udarbejdet på en  

 hensigtsmæssig måde for de medarbejdere, der skal bruge reglerne  

 i det daglige.
8.1. Tidspunktet for ikrafttræden og udstedelse af nye regler Side 28, 1. spalte:
 Det er vigtigt, at udstedelsen af nye regler og evt. vejledninger sker i  

 god tid inden reglernes ikrafttræden.
 Side 28, 1. spalte:
 I forbindelse med fastsættelsen af tidspunktet for  

 ikrafttræden af nye regler bør ministerierne være  

 opmærksomme på den tidsmæssige sammenhæng med den  

 kommunale og amtskommunale budgetlægning.
 Ministerierne bør endvidere være opmærksomme på,  

 at ikrafttrædelsestidspunktet så vidt muligt bør  

 fastsættes realistisk under hensyn til udarbejdelse af administrative  

 forskrifter.
Såfremt der må forudses visse vanskeligheder ved  

 implementeringen af reglerne, bør ikrafttrædelsestidspunktet  

 også afpasses således, at der gives (amts)kommunerne mulighed for  

 at indrette sig på regelændringen.
Dette gælder navnlig,  

 hvor hel ny omfattende og/eller kompliceret lovgivning fastsætter  

 pligter for (amts)kommunerne.
 Side 28, 1. spalte - 2. spalte:
 I forbindelse med ny lovgivning bør de nødvendige  

 administrative forskrifter derfor så vidt muligt udstedes i god tid,  

 inden de skal anvendes af kommunerne og amtskommunerne.
 8.2.1. Lovtidende og Ministerialtidende, side 28, 2. spalte:
 Uanset at der ikke er pligt til at offentliggøre vejledninger  

 o.lign. i Ministerialtidende, bør dette normalt ske.
 8.2.2. Retsinformation, side 28, 2. spalte:
 Ministerierne skal være opmærksomme på, at ministerierne  

 er forpligtigede til selv at sørge for, at vejledninger og andre  

 administrative forskrifter, der ikke kundgøres i Ministerialtidende,  

 bliver indlagt i Retsinformation.
 8.2.3. Særskilt udsendelse, side 28, 2. spalte   side 29, 1.  

 spalte:
 Det anbefales, at udsendelse af nye forskrifter rettet mod kommunerne og  

 amtskommunerne som udgangspunkt fremsendes med et følgebrev, der  

 indeholder følgende oplysninger:
Følgebrev · · · · · 8.2.4. Ministeriernes hjemmesider Side 29, 1. spalte:
 Også administrativt fastsatte regler og vejledninger i forhold til  

 kommunerne og amtskommunerne bør gøres tilgængelige  

 på Internettet.
 Side 29, 2. spalte:
 Ministerierne bør endvidere overveje at etablere mulighed for via  

 e-post at orientere kommunerne om lovgivning og administrative forskrifter  

 på et tidligt tidspunkt, så kommunerne på en billig og  

 simpel måde kan forberedes på de nye forskrifter.
Bilag INDHOLDSFORTEGNELSE Indledning ved indenrigsminister Karen Jespersen 1.
Oversigt over vejledningen 2.
Fakta om kommunerne og amtskommunerne 2.1.
Forskelle i kommunestørrelse og tilrettelæggelse af  

 administrationen 2.2.
Betydningen af forskelle i kommunestørrelse og  

 tilrettelæggelse af administrationen ved regeludstedelsen 3.
Generelle retlige rammer for kommunestyret 3.1.
Grundloven 3.2.
Lovgivningens rammer for kommunestyret 3.3.
Den generelle kommunale lovgivning og anden tværgående  

 lovgivning 4.
Den generelle kommunale lovgivning og anden tværgående  

 lovgivning 4.1.
Det kommunale styrelsessystem 4.1.1.
Terminologi 4.1.2.
Kommunalbestyrelsen 4.1.3.
Udvalgsstyre 4.1.4.
Andre styreformer 4.1.5 Borgmesteren 4.1.6 Den kommunale administration 4.1.7.
Delegation inden for den kommunale organisation 4.1.8.
Kommunale fællesskaber 4.1.9.
Udlicitering og kommunal opgavevaretagelse i selskabsform 4.1.10.
Anvendelse af det kommunale styrelsessystem ved udstedelse af nye  

 regler 4.2.
Vederlæggelse for varetagelsen af kommunale hverv 4.2.1.
Vederlagsreglernes indhold 4.2.2.
Vederlagsreglernes betydning ved udstedelsen af nye regler 4.3.
Budget, regnskab og revision 4.3.1.
Budget- og regnskabssystemet for kommuner og amtskommuner 4.3.2.
Den kommunale revision 4.4.
Den kommunale og amtskommunale låntagning 4.5.
Kommunalfuldmagtsreglerne 4.5.1.
Kommunalfuldmagtsreglernes indhold 4.5.2.
Kommunalfuldmagtsreglernes betydning ved udstedelse af nye regler 4.6.
Kommunaltilsynet 4.6.1.
Indhold 4.6.2.
Betydningen af lovgivningen om kommunaltilsynet ved udstedelsen af nye  

 regler samt anbefalinger om valg af kontrolorgan 4.6.2.1.
Udvidelse af kommunaltilsynets kompetence i anden lovgivning end lov om  

 kommunernes styrelse 4.6.2.2.
Valg af kontrolorgan Tilsyn eller rekurs? Nyt eller eksisterende kontrolorgan? 4.7.
Hovedstadens Udviklingsråd 4.8.
Forvaltningsloven og offentlighedsloven 4.8.1.
Indhold 4.8.2.
Forvaltningslovens og offentlighedslovens betydning ved udstedelse af nye  

 regler 5.
Behov for regulering af kommuner og amtskommuner 5.1.
Opgavefordeling 5.2.
Vurdering af, om gældende regulering er tilstrækkelig 5.2.1.
Overvejelser om alternativ regulering 5.2.2.
Regulering som følge af enkeltsager 5.3.
Regulering af arbejds- og beslutningsprocesser 5.4.
Regulering og digital forvaltning 6.
Særligt om affattelsen af regler i forhold til kommuner og  

 amtskommuner 6.1.
Sproget 6.2.
Binding 6.3.
Sammenskrivning af regler 6.3.1.
Lovbekendtgørelser 6.3.2.
Lovrevision 6.3.3.
Administrative forskrifter 6.4.
Vurdering af de økonomiske og administrative konsekvenser (herunder  

 Det Udvidede Totalbalanceprincip (DUT)) 7.
Inddragelse af kommunerne og amtskommunerne ved udstedelse af nye  

 regler 7.1.
Høring af de kommunale parter 8.
Ikrafttræden og offentliggørelse af nye regler 8.1.
Tidspunktet for ikrafttræden og udstedelse af nye regler 8.2.
Offentliggørelse af nye regler 8.2.1.
Lovtidende og Ministerialtidende 8.2.2.
Retsinformation 8.2.3.
Særskilt udsendelse Følgebrev 8.2.4.
Ministeriernes hjemmesider 9.
Indenrigsministeriets koordinerende rolle Bilag:
Oversigt over vejledningens anbefalinger 1)   Pensioner, dagpenge m.v. med 100 pct.  

 statslig refusion er ikke medregnet i de nævnte refusioner eller i  

 indtægts- og udgiftsopgørelsen i øvrigt.
 2)   I dette afsnit anvendes betegnelsen  

 "kommune" om både kommuner og amtskommuner og betegnelsen  

 "kommunalbestyrelse" om både kommunalbestyrelser og  

 amtsråd, medmindre andet fremgår.
 3)   Hvor der i afsnittet er henvist til  

 bestemmelser i kursiv, er der tale om bestemmelser i den kommunale  

 styrelseslov.
 4)   Hvor der i det  

 følgende i afsnit 4.7. er henvist til bestemmelser i kursiv,  er der  

 tale om bestemmelser i den nævnte lov om Hovedstadens  

 Udviklingsråd.
