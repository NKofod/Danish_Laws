Kvalitetskrav til visse stoffer i  

 drikkevandet Indholdsfortegnelse Forord Fastsættelse af kvalitetskrav til drikkevand og  

 mulighed for at tillade højere værdier end bekendtgørelsens krav Omtale af de enkelte parametre Aluminium Ammonium Calcium Fluorid Fosfor, total Inddampningsrest Kalium Kaliumpermanganattallet Kjeldahl kvælstof Klorid Ledningsevne Magnesium Natrium Nitrat Sulfat Forord Miljøstyrelsen har udarbejdet denne vejledning for  

 at give amtskommunerne og embedslægeinstitutionerne bedre grundlag for  

 at tage stilling til dispensation fra de krav til drikkevandskvaliteten, der  

 er fastsat i Miljøministeriets bekendtgørelse nr. 6 af 4.  

 januar 1980 om vandkvalitet og tilsyn med vandforsyningsanlæg, som er  

 ændret ved bekendtgørelse nr. 468 af 16. september 1983. Der er  

 i vejledningen givet en udførlig beskrivelse af baggrunden for at  

 kunne dispensere fra bekendtgørelsens krav, ligesom der er givet en  

 vejledning for hver af de parametre, hvor der i bekendtgørelsen er  

 anført: "højere værdi kan fastsættes med  

 særlig godkendelse".
 Ved udarbejdelsen af denne vejledning har  

 Miljøstyrelsen fået værdifuld bistand af en gruppe med  

 særlig sagkundskab inden for toxikologi og effektvurdering.  

 Følgende myndigheder har været repræsenteret i  

 gruppen:
Sundhedsstyrelsens afdeling C Sundhedsstyrelsens afdeling K Statens Levnedsmiddelinstitut, Institut for  

 toxikologi.
 Endvidere har Miljøstyrelsen rådspurgt  

 særlig sagkyndige inden for områderne geokemi, teknisk hygiejne  

 og korrosion.
 Vejledningen henvender sig i første række til  

 de myndigheder der kan fastsætte højere kravværdier men  

 andre myndigheder og institutioner kan bruge vejledningen til at orientere  

 sig om baggrunden for de fastsatte krav til drikkevandet og om, hvad de  

 enkelte krav betyder for sundheden.
Fastsættelse af kvalitetskrav til  

 drikkevand og mulighed for at tillade højere værdier end  

 bekendtgørelsens krav Vejledningens formål Formålet med denne vejledning er at give baggrund  

 for amtsrådenes og embedslægeinstitutionernes anvendelse af  

 kompetencen efter § 4, stk. 2, i Miljøministeriets  

 bekendtgørelse nr. 6 af 4. januar 1980, som er ændret ved  

 bekendtgørelse nr. 468 af 16. september 1983, til at tillade  

 højere indhold af visse stoffer i drikkevand, end det fremgår af  

 bekendtgørelsen, jf. bilagene til bekendtgørelsen.
Bekendtgørelsens baggrund Bekendtgørelse nr. 6 af 4. januar 1980 om  

 vandkvalitet og tilsyn med vandforsyningsanlæg blev udarbejdet bl.a.  

 på baggrund af det på dette tidspunkt foreliggende udkast til  

 EF-direktiv om kvaliteten af drikkevand.
Ved vedtagelsen af direktivet den  

 15. juli 1980 var der foretaget nogle mindre ændringer i forhold til  

 det tidligere udkast.
Disse ændringer er årsagen til nogle af de  

 forskelle, som findes mellem direktivet og bekendtgørelsen nr. 6. I  

 bekendtgørelse nr. 468 af 16. september 1983 er der foretaget nogle  

 mindre korrektioner således, at der nu er bedre overensstemmelse mellem  

 direktiv og bekendtgørelse om vandkvalitet.
For nogle stoffers vedkommende er der sket en  

 skærpelse i forhold til direktivets krav.
Dette skyldes, at direktivet  

 er udformet som fælles regler for vandforsyninger, som indvinder vand  

 fra såvel overfladevand som grundvand, og det var derfor rimeligt at  

 tilpasse den danske bekendtgørelses krav til den generelt bedre  

 råvandskvalitet, som grundvandet har her i landet.
EF-direktivets artikel 9 giver medlemsstaterne mulighed  

 for at lempe direktivets kvalitetskrav, hvis dette er begrundet i naturgivne  

 - dvs. geologiske - forhold på stedet.
Det er denne kompetence, der i  

 bekendtgørelse nr. 6 er overført til amtsrådene i § 4,  

 stk. 2.
Baggrund for drikkevandskvalitetskrav Hverken EF-direktivet eller tilsynsbekendtgørelsen  

 giver nogen begrundelse for fastsættelsen af grænseværdier  

 for de enkelte parametre.
Det er derfor fundet hensigtsmæssigt at give  

 amtsrådene og embedslægeinstitutionerne oplysning herom og hermed  

 et bedre grundlag for at tage stilling til en tilladelse til højere  

 indhold af visse stoffer i drikkevandet.
Under de enkelte stoffer er der  

 gjort rede for stoffernes almindelige oprindelse, deres betydning i  

 sundhedsmæssig eller anden henseende samt det almindeligt forekommende  

 niveau.
Forudsætning for at tillade højere indhold  

 af visse stoffer Det skal fremhæves, at de højere  

 værdier, der kan fastsættes af amtsrådet efter indhentet  

 udtalelse fra embedslægeinstitutionen, kun kan fastsættes for de  

 parametre, hvor der er givet hjemmel hertil i direktivet, og de kan kun  

 fastsættes med baggrund i de geologiske forhold på stedet.
Selvom  

 de samme stoffer kan forekomme i grundvandet som følge af en  

 forureningssituation, berettiger dette ikke til at afvige fra  

 bekendtgørelsens krav. Årsagen hertil er, at der i en  

 forureningssituation ikke alene vil tilføres grundvandet det stof, der  

 kan gives dispensation for, men også en lang række andre stoffer,  

 som den almindelige vandanalyse ikke tager højde for.
Det skal desuden bemærkes, at der ikke kan  

 dispenseres for et forhøjet indhold af et stof, hvis dette  

 forhøjede indhold skyldes overskridelse af andre kvalitetskrav,  

 hvortil der ikke er dispensationsadgang.
Det vil for eksempel sige, at  

 amtsrådene ikke kan give tilladelse til forhøjede  

 aluminiumkoncentrationer i drikkevandet, hvis disse skyldes  

 overtrædelse af bekendtgørelsens krav om, at vandet ikke  

 må være kalkaggressivt, dvs. have lavt pH.
I visse geologiske aflejringer kan det være  

 vanskeligt at afgøre, om et forhøjet indhold af et givet stof  

 er geologisk eller forureningsmæssigt betinget.
Derfor angiver  

 vejledningen de mulige kilder til forurening af grundvandet for hver enkelt  

 parameters vedkommende.
Som det fremgår af beskrivelsen, vil en  

 forurening ofte give sig til kende ved, at koncentrationen af flere stoffer  

 øges samtidig, hvilket vil være en hjælp ved  

 vurderingen.
Tilladelse til højere værdier end  

 bekendtgørelsens krav Når der ved flere analyser findes et forhøjet  

 indhold af et af de stoffer, der er nævnt i bekendtgørelsen, og  

 når stoffets tilstedeværelse eventuelt kan skyldes de geologiske  

 forhold på stedet, bør kommunalbestyrelsen i samarbejde med  

 embedslægeinstitutionen gennemgå vandværkerne med henblik  

 på at finde årsagerne til det forhøjede indhold.
 Når det er konstateret, at et forhøjet  

 indhold af et stof ikke skyldes en lokal forureningskilde  

 (møddinger, ensilagestakke, nedsivningsanlæg, lossepladser,  

 utætte kloakledninger), må de lokale ansvarlige myndigheder  

 vurdere, om det ud fra en samlet betragtning vil være forsvarligt at  

 tillade fortsat brug.
En tilladelse til fortsat anvendelse af vand med en  

 højere tilladelig værdi kan eventuelt meddeles på  

 vilkår, enten om at udviklingen holdes under observation, eller om at  

 der over en passende årrække søges etableret en anden  

 vandforsyning.
Kontrol af en vandforsyning kan vælges, hvis vandet  

 gennem længere tid har vist sig at have en ret konstant  

 sammensætning, men hvor et af stofferne ligger noget højere end  

 grænseværdien.
Anderledes er situationen, hvis der enten er  

 kraftige svingninger i indholdet, eller hvis indholdet viser en stigende  

 tendens.
I de sidstnævnte tilfælde bør myndighederne  

 overveje at foretage indgreb mod den eksisterende vandforsyning inden for en  

 kortere periode.
 I myndighedernes vurdering må især  

 indgå, at vandværkerne skal levere en vandkvalitet, der  

 tilgodeser mange forbrugerkategorier, deriblandt også  

 spædbørnene.
 Retningslinierne i det følgende, herunder om hvilke  

 foranstaltninger der bør foretages, gælder i fuld  

 udstrækning for almene vandforsyningsanlæg.  

 Enkeltvandforsyningsanlæg skal som udgangspunkt overholde de samme  

 kvalitetskrav som almene anlæg, men afgørelsen af hvilke  

 forholdsregler, der bør træffes i anledning af overskridelse af  

 kvalitetskravene, må træffes af kommunalbestyrelsen i  

 samråd med embedslægeinstitutionen på grundlag af en  

 konkret vurdering i det enkelte tilfælde.
Fastsættelse af højere værdi Ved amtsrådenes vurdering af hvor høje  

 indhold, der kan accepteres i drikkevandet efter bekendtgørelsens § 4,  

 stk. 2, må der efter Miljøstyrelsens opfattelse medtages alle de  

 oplysninger om stoffernes sundhedsmæssige betydning, deres  

 tilstedeværelse i den daglige kost og deres betydning som indikator for  

 en forurening, som der er redegjort for i vejledningen.
I de afsnit under  

 omtalen af de enkelte parametre, som omhandler amtsrådenes godkendelse  

 af højere grænseværdi, er disse forhold taget i  

 betragtning på en sådan måde, at afsnittene enten angiver  

 en vejledende værdi, som amtsrådene kan anvende, eller angiver  

 hvilke nærmere overvejelser, der kan føre til godkendelse af en  

 værdi.
Rapporteringspligt I andet punktum i bekendtgørelsens § 4, stk. 2, er  

 det anført, at amtsrådene skal underrette Miljøstyrelsen  

 om hvert enkelt tilfælde af dispensation fra bekendtgørelsens  

 krav.
Dette skyldes, at Miljøstyrelsen i henhold til EF-direktivets  

 bestemmelser har underretningspligt over for EF-kommissionen.
Omtale af de enkelte parametre Aluminium Baggrund for kravfastsættelsen Udgangspunktet for  

 grænseværdifastsættelsen på 0,2 mg Al/l har  

 været et ønske om at begrænse aluminiumsindholdet til en  

 værdi, som det var teknisk muligt at overholde med de anvendelser, der  

 kan medføre aluminiumindhold i vandet: vandrensning med  

 aluminiumsholdige fældningskemikalier og korrosionsbeskyttelse af  

 rørsystemet med aluminiumanoder.
Det var hensigten at sikre, at  

 overfladevandsbehandlingsprocessen forløb så godt, at der ikke  

 blev for meget fældningsmiddel - og i forbindelse med det andre  

 forureninger - tilbage i drikkevandet efter behandlingen.
Endvidere skulle  

 det sikres, at korrosionsbeskyttelsessystemer med aluminiumanoder, der  

 påsattes ledningsnettet i husene, ikke afgav så meget aluminium,  

 at drikkevandet blev uklart.
Kilder til grundvandets aluminiumindhold Aluminium er næst efter silicium det almindeligste  

 metal i jordskorpen, som indeholder ca. 8 % aluminium.
Dyrket jord indeholder  

 sædvanligvis 1-6 %. Ved neutral pH er aluminiumindholdet i grundvand  

 lavt, men når pH bliver lavere end 5,5, øges vandets evne til at  

 opløse aluminium fra jordlagene stærkt.
Ved pH 5,4 er der i  

 grundvandet konstateret aluminiumindhold på op til 10 mg/l.
Aluminium er et stof, der kun i ringe udstrækning er  

 undersøgt for i forureningskilderne.
Kun i perkolat fra lossepladser  

 og slagger er der undersøgt herfor.
Indholdet er af  

 størrelsesordenen nogle milligram pr. liter.
Menneskets aluminiumindtagelse De væsentligste kilder til indtagelse stammer fra  

 fødens naturlige aluminiumindhold, afgivelser fra kogegrej af  

 aluminium og via forskellige tilsætningsstoffer i levnedsmidler (pynt  

 på kager og sukkervarer, antiklumpningsmidler, pulvervarer og  

 bagværk). En gennemsnitsforbruger menes dagligt at indtage omkring 15  

 mg aluminium.
Væsentligt større belastninger vil forekomme i  

 tilfælde af indtagelse af visse typer aluminiumholdig medicin, f.eks.  

 midler mod for meget mavesyre.
Den daglige indtagelse kan herved stige til  

 over 1 g aluminium.
Effekter af aluminiumindtagelse En af de første årsager til, at man blev  

 opmærksom på aluminiums mulige sundhedsskadelige virkninger, var,  

 at dialysepatienter i visse tilfælde fik alvorlige skader, der kunne  

 henføres til aluminium i dialysevandet.
Det drejede sig om virkninger  

 på centralnervesystemet med tale- og sprogvanskeligheder,  

 muskeltrækninger og epileptiske kramper til følge.
Der er  

 samtidig konstateret en forhøjelse af aluminiumindholdet på 10  

 gange i knogler, blodserum og i den grå hjernemasse.
Patienter, der har  

 fået næring tilført via en blodåre, har også i  

 visse tilfælde fået for meget aluminium i sig, når  

 proteinkilden har været hydrolyseret kassein.
Hos disse patienter har  

 der kunnet påvises et 100 gange forhøjet aluminiumindhold i  

 urinen.
I Danmark har man renset dialysevandet ved omvendt osmose og  

 ionbytning.
Man har derved undgået høje aluminiumindhold, og man  

 har kun i Danmark beskrevet et enkelt tilfælde af de typiske  

 aluminiumdialysesyndromer.
Man har dog fundet 3 gange højere  

 aluminiumindhold i blodet i dialysepatienter end i andre patienter.  

 Forklaringen kan dog også være, at der samtidig med dialysen  

 gives aluminiumhydroxidtabletter for at binde fosfat i mave-tarmkanalen.
I  

 knogler samler aluminium sig i vækstzonerne og forårsager smerter  

 og knogleskørhed.
I den grå hjernemasse kan aluminiums ophobning  

 bevirke de ovenfor omtalte ændringer i hjernens funktion (såkaldt  

 dialysedemens) med symptomer som ved senilitet, med  

 bevægelsesbesvær, psykiske forandringer, stammen m.v.
At  

 aluminium bindes kraftigt til hjernen ses af, at dialysepatienter havde  

 forhøjet hjernealuminium i op til 4 år efter afsluttet dialyse  

 efter indtransplantering af nye nyrer.
Den nuværende viden tyder ikke på, at  

 mennesket skulle være særligt aluminiumfølsomt, hvis  

 aluminium indtages med føden eller drikkevandet.
Der er ikke  

 rapporteret bivirkninger efter indtagelse af aluminiumholdige  

 neutraliseringsmidler mod for meget mavesyre i mængder på ca. 1 g  

 Al/dag.
Effekter i ledningsnettet Indholdet af opløst aluminium er meget stærkt  

 afhængig af vandets pH.
Ved pH mindre end 5,8 og større end 6,2  

 øges opløseligheden.
Mindst opløselighed og dermed  

 optimalt fældnings-pH for aluminium er 5,9-6,0. Er fældningen  

 foretaget ved et for højt pH, kan der i tilfælde af pH-fald  

 under transport gennem ledningsnettet opstå pH-værdier, hvor  

 aluminium kan udfældes.
Udfældet aluminium vil gøre vandet  

 uklart og aflejringer vil kunne sætte sig på de steder i  

 ledningsnettet, hvor der er tendens til stagnation.
I de husinstallationer, især varmtvandssystemer, der  

 har aluminiumanoder som korrosionsbeskyttelse, kan det ofte være  

 svært at tilpasse strømstyrken til vandforbruget, hvis forbruget  

 er meget lille.
Resultatet bliver blandt andet, at aluminiumindholdet i  

 vandet bliver større end 0,2 mg/l.
Muligheder for behandling af vand med højt  

 indhold af aluminium De steder, hvor aluminiumindholdet i grundvandet er  

 højt som følge af, at vandet er meget surt, opfyldes ikke de  

 pH-krav, der er fastsat for drikkevandskvalitet.
Den ønskelige  

 neutralisering af vandet kan ske ved filtrering gennem  

 dolomitfilteranlæg eller ved en kalkdosering.
For samtidig at sikre at  

 aluminium kan udfældes bedst muligt, må fældningen ske ved  

 et pH på ca. 6,0. Bliver pH højere, mindskes udfældningen  

 igen, og de høje aluminiumindhold træffes igen i vandet.
Den  

 optimale fældning af aluminium fordrer formentlig et avanceret system  

 med trinvis pH-regulering, hvor det første trin er 6,0 efterfulgt af  

 en sedimentering/filtreringsproces og derefter pH-justering til et pH  

 på ca. 7,5. Denne behandling kan næppe anses for realistisk  

 på mindre vandværker og slet ikke i enkeltvandforsyninger.  

 Miljøstyrelsen kan ikke på nuværende tidspunkt anvise  

 enkle metoder for aluminiumfjernelse i sådanne anlæg.
Kriterier for accept af højere værdier Da der ikke ud fra den nuværende viden synes at  

 være nogen uhensigtsmæssige effekter af en forhøjet  

 aluminiumindtagelse inden for det aktuelle niveau i drikkevandet, finder  

 Miljøstyrelsen, at indhold i vandet op til 10 mg Al/l i de  

 tilfælde, hvor det er umuligt at foretage den rette behandling, kan  

 tolereres.
Det må dog understreges, at drikkevandet på de steder,  

 hvor aluminiumindholdet skyldes et lavt pH, må neutraliseres for at  

 sikre, at der ikke tillige opløses store mængder tungmetaller  

 fra husinstallationerne og yderligere aluminiummængder fra gryder,  

 kasseroller m.m. til de levnedsmidler, der koges i dem.
Ammonium Baggrund for kravfastsættelsen Den højst tilladelige værdi på 0,5 mg  

 NH4/l er fastsat under hensyn til, at ammonium er fremmende for  

 vækst af bakterier og for korrosion med deraf afledte  

 sundhedsmæssige effekter ved opløsning af tungmetaller fra  

 vandinstallationerne.
Samtidig vil tilstedeværelsen af ammonium  

 bevirke, at en større mængde klor skal bruges til desinfektion  

 for at opnå et tilstrækkeligt indhold af frit klor i  

 drikkevandet.
 Den vejledende værdi på 0,05 mg  

 NH4/l er fastsat som et ønskeligt mål for  

 vandbehandlingen.
Kilder til grundvandets ammoniumindhold Ammonium dannes i naturen ved biologisk nedbrydning af  

 kvælstofholdige plante- og dyrerester.
Det træffes derfor i jord  

 og i organisk affald.
Ammoniumindhold op til 5 mg NH4/l ses  

 naturligt i grundvand i visse geologiske aflejringer, i moseområder og  

 især i marine aflejringer.
Høje ammoniumindhold træffes i  

 husdyrgødning (2.100-4.400 mg NH4-N/kg), i  

 lossepladsperkolat (50-1.000 mg NH4-N/l) og i spildevand (30-150  

 mg NH4-N/l). Størstedelen af kvælstofgødning  

 til landbrugsjord udbringes som vandfrit ammoniak eller ammoniumsalte.
Der er  

 endnu ikke fundet tegn på, at denne ammoniaktilledning har  

 påvirket grundvandets ammoniumindhold, hvilket skyldes, at den  

 tilførte ammoniak i løbet af nogle uger efter udbringning  

 omdannes til nitrat.
Menneskets ammoniumindtagelse Da ammonium er et naturligt nedbrydningsprodukt af  

 proteiner, er det især levnedsmidler, der har gennemgået en  

 modningsproces, der er rige på ammonium (ost, modnet kød og  

 grøntsager). Ammoniumsalte anvendes som tilsætningsstoffer i  

 bageriprodukter, slik, fedt og olier, gelatine, syltetøj og  

 smelteoste.
Den daglige ammoniummængde, der indtages, skønnes at  

 udgøre ca. 600 mg.
Derudover vil atmosfærens ammoniumindhold  

 bidrage med en ammoniummængde på ca. 0,5 mg (med en gennemsnits  

 ammoniumkoncentration i luften på 0,025 mg  

 NH4/m3).
Effekt af ammonium i organismen Ud over den mængde ammonium, der indtages ved  

 føden, dannes der anseelige mængder ammonium i tarmen ved  

 nedbrydning af protein.
Ammonium absorberes let til blodet, hvor det i  

 leveren omdannes til urinstof, således at det blod, der forlader  

 leveren, er praktisk taget ammoniumfrit.
Skønt ammonium kan udskilles  

 som ammoniumsalte, bliver den største del dog udskilt som urinstof.  

 Set i forhold til de mængder, der omsættes i kroppen, og de  

 mængder, der normalt indtages med føden, har de ammoniumindhold,  

 der kan optræde i drikkevand, ingen betydning.
Effekter af ammonium i drikkevandet Der skal her skelnes mellem forskellige typer problemer i  

 ledningsnettet, som er afledt af tilstedeværende ammonium i  

 drikkevandet.
1. Ammoniumindhold i grundvand og filterbehandling af  

 vandet Indeholder grundvandet op til omkring 1 mg  

 NH4/l vil de almindelige vandværksfiltre efter en kortere  

 tids indkøring kunne omdanne ammonium til nitrat.
Hvis  

 ammoniumindholdet i grundvandet er for højt til den anvendte  

 vandbehandling, således at der på vandværket ikke sker en  

 fuldstændig iltning af ammoniummet, vil de nitrificerende bakterier,  

 der er i vandet på sådanne anlæg, kunne bevirke en videre  

 iltning af ammoniumindholdet i ledningsnettet.
Iltningen vil ske  

 ufuldstændigt med dannelse af nitrit som mellemprodukt inden en evt.  

 videre omdannelse til nitrat. 1 mg ammonium kan omdannes til 2,5 mg  

 nitrit.
2. Ammonium i grundvandet og ingen filtrering Sådanne anlæg vil især forefindes, hvor  

 grundvandets indhold af jern er lavt, eller hvor vandværket fjerner  

 jern ved udfældning i jorden.
Her vil ammonium kunne forekomme i  

 drikkevandet ved afgangen fra vandværket.
Da der imidlertid ikke har  

 været et filter indskudt, må det forventes, at muligheden for  

 vækst af nitrificerende bakterier er reduceret.
Der er dog især i  

 sommerperioden i sådanne anlæg forekommet omdannelse af ammonium  

 til nitrit i rentvandsbeholderen og i ledningsnettet.
3. Effekten af ammoniumindholdet i drikkevandet hos  

 forbrugeren Med stigende indhold af ammonium må det forventes,  

 at metalafgivelsen fra vandinstallationer af messing og kobber vil  

 øges.
I kobberrør i kontakt med drikkevand, der har et  

 ammoniumindhold over 2 mg NH4 /l, kan der ske korrosion,  

 især hvis pH i vandet samtidig er højere end 8,5. Da det under  

 alle omstændigheder kan være svært, især i  

 nyinstallationer, at undgå, at kobberindholdet er i nærheden af  

 eller over grænseværdien, bør det søges  

 undgået, at ammoniumindholdet er større end 1 mg  

 NH4/l.
Kriterier for accept af højere værdi Ammoniumindhold op til 1 mg NH4/l kan  

 accepteres:
·  

 	hvis det kan eftervises, at kimtallet vil være rimeligt efter  

 transporten i ledningsnettet, ·  

 	hvis opløsning af tungmetaller i husinstallationer er under de  

 krav, der er fastsat herfor, ·  

 	hvis der ikke sker nitritdannelse i ledningsnettet.
Kontrol heraf  

 bør ske på udvalgte steder i ledningsnettet i sommerperioden.
Et  

 forbigående lavt indhold af nitrit i drikkevandet i forbindelse med  

 isættelse af nyt filtermateriale anses for acceptabelt.
Calcium Baggrund for  

 grænseværdifastsættelsen For denne parameter er der ikke fastsat nogen højst  

 tilladelige værdi, men det er i bemærkningen til total  

 hårdhed anført, at den totale hårdhed, der er et udtryk  

 for summen af calcium og magnesiumindhold, bør ligge mellem 5EH og 30EH (1EH = 7,14 mg calcium eller 1EH = 4,34 mg magnesium). Calciumindholdet er ofte den  

 dominerende ion i hårdheden.
Den høje værdi for  

 hårdheden er sat af tekniske hensyn, da hårdhed større end  

 30EH forøger muligheden for  

 uønskede store kalkudfældninger i ledningsnet, installationer og  

 husholdningsmaskiner.
Kilder til grundvandets calciumindhold Store dele af Danmarks undergrund er rig på  

 forholdsvis letopløselige calciumholdige aflejringer (kridt, kalk og  

 ler). Det nedsivende regnvand vil opløse denne kalk og overføre  

 det til grundvandet.
I specielle tilfælde kan calcium frigøres  

 fra leraflejringer, når disse påvirkes af salt grundvand  

 (regenerationsvand).
Forureningskilder til calcium er især  

 lossepladsperkolat, hvor calciumindholdet kan variere fra 100 til 4.000 mg  

 Ca/l.
Også flyveaske kan indeholde væsentlige  

 calciummængder.
Menneskets calciumindtagelse En række fødemidler er rige på calcium,  

 især produkter som ost, mælk (900-1.200 mg Ca/kg) og  

 rugbrød (2.500 mg Ca/kg).
Det skønnes, at den daglige gennemsnitsindtagelse  

 med kosten udgør ca. 800-1.000 mg calcium, hovedsageligt stammende fra  

 mælkeprodukter.
Calciumindtaget fra drikkevandet varierer i Danmark  

 typisk mellem 50 og 300 mg Ca/dag.
Calciums effekt i organismen Calcium er til stede i kroppen i større  

 mængder end nogen anden kation.
Ca. 99 % af det er indbygget i knogler  

 og tænder, mens den ene % befinder sig i den extracellulære  

 væske.
Calcium er nødvendig for blodkoaguleringen og for  

 funktionen af hjerte, muskler og nerver.
Calcium har den gode egenskab, at stoffet formindsker  

 absorption af tungmetaller.
Forøget indtagelse af calcium er  

 også kendt for at modvirke aflejring af strontium 90 i skelettet.  

 Undersøgelser har vist, at en diæt med lavt calciumindhold  

 forøger modtageligheden for blyforgiftning hos rotter og reducerer den  

 toxiske grænse for bly med en faktor på 2 til 3 gange.
Nogle epidemiologiske studier synes at indikere en  

 sammenhæng mellem lav hårdhed i drikkevandet og forekomsten af  

 visse hjerte-karsygdomme.
Denne sammenhæng har dog i andre  

 undersøgelser ikke kunnet konstateres.
Kriterier for accept af højere værdier Selvom hårdheden i enkelte tilfælde er over  

 30EH, bør de calciumindhold, der  

 træffes i vandet i bestående vandforsyninger, accepteres.
Ved  

 udførelse af nye boringer bør der lægges vægt  

 på at opnå kvaliteter, der er inden for bekendtgørelsens  

 rammer.
I de vestjyske områder, hvor vandet ofte er blødt og  

 surt, og hvor calciumindholdet kan være mindre end 35 mg/l, bør  

 der anvendes calciumholdige baser til neutralisering af aggressiv kuldioxid i  

 drikkevandet.
Fluorid Baggrund for kravfastsættelsen Den højst tilladelige værdi for  

 fluoridindholdet i drikkevandet på 1,5 mg F/l er fastsat af  

 sundhedsmæssige årsager.
Højere fluoridindhold end 1,5 mg  

 F/l vil kunne give fluorose i mere eller mindre udtalt grad.
Kilder til grundvandets fluoridindhold Fluoridindholdet i grundvand er næsten udelukkende  

 bestemt af de geologiske lags afgivelse af fluorid til nedsivende regnvand og  

 grundvand.
Der kendes kun få kilder til fluoridforurening:  

 industrispildevand og affald fra fabrikker, der producerer  

 fosfat-gødninger, glas og keramik.
Almindeligt husspildevand kan have  

 lidt forhøjet indhold af fluorid i forhold til drikkevandet som  

 følge af brug af fluoridtandpasta og mundskyldninger med  

 fluoridopløsninger.
Ved boring efter grundvand anvendes i visse  

 tilfælde fluoridholdigt boremudder.
Der kan optræde stærkt  

 forhøjet fluoridindhold i grundvandet i en periode efter boringens  

 udførelse.
Menneskets fluoridindtagelse De fleste fødevarer indeholder fluorid i  

 mængder, der er mindre end 0,5 mg F/kg.
Fisk indeholder op til 10  

 mg/kg.
Theblade er stærkt fluoridholdige, op til 400 mg/kg, og vil  

 kunne give en the af middelstyrke, tilberedt af fluoridfrit vand, et  

 fluoridindhold på 1-2 mg F/l.
Det skønnes, at det samlede  

 fluoridindtag fra føde udgør 0,5-1 mg F/dag.
Ca. 80 % af  

 fluoridindholdet i føden og 100 % af fluoridindholdet i vandet vil  

 optages.
Afhængig af fluoridindholdet i drikkevandet vil den samlede  

 mængde fluorid, der indtages i Danmark, udgøre ca. 1-10  

 mg/person/dag.
De amerikanske "Recommended dietary allowances" angiver en  

 ønskelig og sikker fluoridindtagelse for voksne på 1,5-4 mg  

 F/dag.
For større børn angives 2,5 mg F/dag, for små  

 børn i alderen 1-3 år, 0,5-1,5 mg F/dag og for  

 spædbørn 0-1 år, 0,1-1 mg F/dag.
Effekter af fluoridindtagelse Fluorid indbygges i hydroxyapatitkrystaller i skelet og  

 tænder som fluorapatit.
Optagelse af for store mængder fluorid  

 kan give anledning til en uheldig mineralisering og en svækkelse af  

 tandemaljen (fluorose).
 Omfattende epidemiologiske undersøgelser af  

 drikkevandet i Danmark har vist:
 ·  

 	at et indhold af fluorid op til 0,3 mg F/l ikke giver anledning til  

 dentalfluorose.
 ·  

 	at et indhold af fluoridindhold på 1,5 mg F/l giver dentalfluorose  

 af en hyppighed og sværhedsgrad, der må betegnes som  

 ubetydelig.
 ·  

 	at et fluoridindhold på op til 2 mg F/l forårsager en tydelig  

 dentalfluorose, men fremdeles af ringe sværhedsgrad og uden at  

 udgøre et kosmetisk problem.
 ·  

 	at et fluoridindhold på 3,4 mg F/l bevirker en  

 dentalfluorosehyppighed på 100 % med enkelte tilfælde, der  

 må betegnes som kosmetisk uheldige.
 ·  

 	at en befolkning med samme drikkevandsforsyning i øvrigt fremviser  

 en udtalt variation med hensyn til sværhedsgrad af dentalfluorose.
 Fluorid i drikkevandet har en cariesforebyggende effekt  

 (formodentlig en virkning, der primært skyldes en konstant reparation  

 af små afkalkninger i emaljen). Den optimale koncentration med hensyn  

 til forebyggelse af caries anses for at være 1 mg F/l.
 Ved indtagelse af fluoridmængder større end  

 10-20 mg/dag over længere perioder vil der udvikles skeletfluorose.
Kriterier for accept af højere værdier Det bør af ovennævnte grunde søges  

 undgået, at drikkevandet indeholder mere end 2 mg F/l.
I  

 tilfælde, hvor drikkevandet har et højere indhold, bør  

 man forsøge at få koncentrationen af fluorid sænket ved at  

 blande vand fra forskellige boringer.
 Nyrepatienter, patienter med polydipsi og andre personer  

 med overdreven væskeindtagelse udgør en risikogruppe, der ikke  

 gennem længere tid bør indtage drikkevand med mere end 1 mg  

 F/l.
Fosfor, total Baggrund for kravfastsættelsen Den højst tilladelige værdi for indholdet af  

 total fosfor i drikkevandet på 0,15 mg P/l er fastsat ud fra  

 ønsket om at undgå fosforforbindelser i drikkevandet, da det kan  

 være et tegn på spildevandstilførsel.
I EF-direktivet er  

 der fastsat en tilladt maksimal fosforkoncentration på 2 mg P/l.
Dette  

 er gjort, fordi der i nogle af de europæiske lande accepteres en  

 dosering af polyfosfat som korrosionsbeskyttelse af ledningsnettet.
I Danmark  

 har man ikke accepteret doseringer til drikkevand, der ikke direkte har med  

 en nødvendig rensningsproces at gøre.
Grænsen er fastsat  

 empirisk som en sikring mod uønsket spildevandsforurening af  

 grundvandet.
Der er fra direktivet bibeholdt terminologien total fosfor, selv  

 om de fosforforbindelser, der naturligt træffes i grundvandet,  

 overvejende består af orthofosfat (PO4).
Kilder til grundvandets fosforindhold Der træffes i den danske undergrund fosfatholdige  

 mineraler, der især indeholder calciumfosfat.
Den begrænsede  

 opløselighed, der kendetegner calciumfosfat, gør, at de  

 indhold, der måles, som oftest er lave og i nærheden af den  

 højst tilladelige værdi.
Højere fosfatindhold  

 træffes i grundvand, der har passeret aflejringer, der er rige på  

 organisk stof (marine aflejringer). Grundvandet er samtidig jernfattigt.
 Fosforholdige forureningskilder er:
Lossepladsperkolat 	0,2-	10 mg P/l Spildevand 	10-	25 mg P/l Husdyrgødning 	500-	1600mg P/kg Kilder til menneskets fosforindtagelse En lang række levnedsmidler er fosforrige.
Nedenfor  

 angives en oversigt over indholdene i en række fosforrige  

 basislevnedsmidler.
Kød	1000-	2000 mg P/kg Hvedemel		1000 mg P/kg Klid		1200 mg P/kg Mælk		900 mg P/kg Bønner		4500 mg P/kg Det kan nævnes, at fosforforbindelser anvendes som  

 tilsætningsstoffer i levnedsmidler, især i form af fosforsyre og  

 polyfosfater.
Der er fastsat en maksimal tolerabel daglig indtagelse på  

 70 mg P/kg/dag.
Den samlede indtagelse af fosforforbindelser i Danmark,  

 skønnes at udgøre ca. 1500 mg P/person/dag.
Effekter af indtagelse af fosforforbindelser Fosfor hører til blandt de stoffer, der er  

 essentielle for mennesker.
Optagelse, omsætning og udskillelse  

 foregår til dels i et kompleks samspil med calcium.
Absorption af  

 calcium og fosfat foregår optimalt, når stofferne findes i tarmen  

 i forholdet 1,2 til 2.
Effekter af fosforforbindelser i  

 vandforsyningsanlægget Indhold af fosforforbindelser i ledningsnettet kan give  

 mulighed for en kimtalsforøgelse.
Kriterier for fastsættelse af højere  

 værdier Der er ingen sundhedsmæssige begrundelser for ikke  

 at acceptere de indhold af totalt fosfor, der findes i grundvandet stammende  

 fra naturlige kilder.
Ved vurdering af de fundne fosforindhold må der  

 derfor lægges vægt på at undersøge, om der er  

 problemer med bakterievækst i ledningsnettet, således at kravet  

 til kimtallene ikke kan overholdes for forbrugerne.
 Det skal understreges, at der i forbindelse med forekomst  

 af forhøjet fosforindhold må lægges vægt på en  

 samlet vurdering af permanganattallet og af indholdene af ammonium, nitrat og  

 kalium for at sikre en udelukkelse af, at der kan være tale om en  

 forureningssituation.
Inddampningsrest Baggrund for kravfastsættelsen Fastsættelsen af denne grænseværdi  

 på 1500 mg/l er begrundet i et ønske om at holde indholdet af  

 salte i vandet på et moderat niveau.
Grænseværdien er mest  

 begrundet i anvendelsen af vandet til vask, badning m.m. og under hensyn til,  

 at korrosionsrisikoen øges med stigende indhold af salte.
Kilder til grundvandets inddampningsrest Vandets inddampningsrest er det stof, der bliver tilbage,  

 når vandet er fordampet.
Denne rest er et udtryk for summen af de  

 stoffer (salte), der findes i vandet.
Kilderne til grundvandets  

 inddampningsrest er omtalt under alle de stoffer, som tilsammen udgør  

 inddampningsresten.
Kun et meget lille antal vandforsyninger har en  

 inddampningsrest, der overstiger den fastsatte kravværdi.
Kriterier for accept af højere værdi Man kan acceptere inddampningsresten, når de enkelte  

 stoffer, der indgår heri, efter en vurdering er fundet acceptable.
Kalium Baggrund for kravfastsættelsen Der er hverken sundhedsmæssig, smagsmæssig  

 eller teknisk begrundelse for at fastsætte den anførte  

 grænseværdi for kalium på 10 mg K/l.
Kaliumindholdet er som  

 en forureningsindikator fastsat så lavt for at sikre mindst muligt  

 spildevand i råvandet til drikkevandsforsyningen.
Kilder til kaliumindholdet i grundvandet De små mængder kalium, der opløses ved  

 det nedsivende regnvands passage gennem undergrunden, medfører  

 kaliumindhold på 2-10 mg K/l i grundvandet.
Surt grundvand øger  

 muligheden for kaliumopløsning af lermineralerne med højere  

 kaliumindhold til følge.
 En række forureningskilder indeholder kalium i  

 væsentlig højere mængder:
Spildevand 	20-		50 mg K/l Lossepladsperkolat 	200-		5.000 mg K/l Husdyrgødning 	1.700-		3.700mg K/kg Andre kaliumkilder er kunstgødning, hvormed der  

 hvert år udspredes kaliummængder på 50-250 kg pr. ha.
En  

 del heraf optages ikke i planterne, men der er endnu ikke som følge  

 heraf set en generel forøgelse af grundvandets kaliumindhold.  

 Årsagen hertil må formentlig søges i det forhold, at  

 kalium deltager i ionbytningsprocesser i jorden og først frigives,  

 når ionbytningskapaciteten overskrides.
Efter udspredning af ekstremt  

 store mængder husdyrgødning er der målt 50-150 mg K/l i  

 grundvandet.
Menneskets kaliumindtagelse Vigtige kilder til kalium i føden er kød,  

 mælk og frugt.
Kvindemælk indeholder ca. 500 mg K/l,  

 modermælkserstatning indeholder 550-1.700 mg K/l og komælk  

 indeholder ca. 1.400 mg K/l.
Den normale indtagelse af kalium for et  

 spædbarn er ved 2-måneders-alderen ca. 800 mg pr. dag og ved  

 12-måneders-alderen ca. 1.600 mg pr. dag.
For voksne personer er den  

 normale daglige indtagelse 2.000-6.000 mg.
Kaliums effekt i organismen Kalium er den dominerende intracellulære kation, og  

 er af betydning for opretholdelsen af det normale osmotiske tryk i cellerne.  

 Kalium optages let via tarmkanalen, men selv ret store variationer i  

 optagelsen resulterer ikke i ændrede blodværdier, idet  

 udskillelsen gennem nyrerne sikrer konstant plasmakoncentration.
Patienter,  

 som har nedsat nyrefunktion, er derfor særlig følsomme for  

 høj tilførsel af kalium.
Kriterier for accept af højere værdier En indtagelse af 2 liter vand daglig med det  

 højeste tilladelige kaliumindhold på 10 mg K/l vil kun bidrage  

 ubetydeligt til den mængde kalium, der indtages med fast føde.  

 Selv en flerdobbelt overskridelse af den højst tilladelige værdi  

 på 10 mg K/l må bedømmes til at være uden betydning  

 for den almene befolkning.
Et kaliumindhold på 20 mg K/l vil  

 næppe frembyde nogen risiko for patienter i hæmodialyse eller for  

 patienter med nyresvigt.
Det skal i denne forbindelse pointeres, at disse  

 patienter altid vil være under lægelig kontrol, således at  

 man vil kunne tage hensyn til denne faktor.
Kaliumpermanganattallet Baggrund for kravfastsættelsen I drikkevandsdirektivet er værdien for  

 kaliumpermanganattallet fastsat som et "best technical mean" for indholdet af  

 organisk stof i behandlet overfladevand.
Den højst tilladelige  

 værdi er som følge heraf fastsat til 20 mg KMnO4/l.  

 Denne værdi har man fra dansk side ment var alt for høj,  

 når vandforsyningen var baseret på grundvand.
Der blev i stedet  

 fastsat et kaliumpermanganattal på 12 mg KMnO4/l som  

 højst tilladelige værdi, fordi der igennem mange år i  

 Dansk Ingeniørforenings forskrifter for udførelse af private  

 fællesvandværker havde været brugt en grænse for  

 kaliumpermanganattallet på 12 mg KMnO4/l for den helt  

 traditionelle danske grundvandsbehandling.
Ydermere kunne denne grænse  

 overholdes af de vandforsyninger i Storkøbenhavn, der indvandt  

 overfladevand, men som blandede det med grundvand.
Endelig passede denne  

 værdi for kaliumpermanganattallet rimeligt sammen med, at indholdet af  

 organiske klorforbindelser kunne holdes lavt i drikkevandet, hvis  

 sådant vand blev kloret.
Kilder til grundvandets kaliumpermanganattal Organisk stof i grundvandet stammer fra det organiske  

 stof, der bliver opløst i de jordlag, regnvandet passerer, eller som  

 grundvandet kommer i kontakt med.
Passage gennem humusrige lag giver derfor  

 stor mulighed for at opløse organisk stof i større  

 mængder.
Særlig høje værdier for  

 kaliumpermanganattal i grundvandet er set i meget dybe grundvandslag i  

 Vestjylland (kaliumpermanganattal op til 400-500 mg KMnO4/l).  

 Langt den overvejende del af grundvandet i Danmark har et  

 kaliumpermanganattal på 3-6 mg KMnO4/l.
En lang række forureningskilder kan bidrage til  

 forøgelse af grundvandets kaliumpermanganattal.
Blandt de mest  

 udbredte forureningskilder er nedsivning af spildevand, udsivning af  

 lossepladsperkolat og udsivning fra husdyrgødningsoplag.
Derudover er  

 der set grundvandsforurening med organisk stof i tilfælde af  

 udsprøjtning af industrispildevand med højt indhold af organisk  

 stof og ved stor spildevandsintensitet.
Et problem ved sammenligning af forureningskilder og  

 grundvandets kaliumpermanganattal er, at kaliumpermanganattallet ikke er en  

 anvendelig målemetode til sådanne forureningskilder.
Her  

 måles indholdet af organisk stof som regel som biokemisk iltforbrug  

 (BI5) eller som kemisk iltforbrug (COD). Til sammenligning skal  

 det oplyses, at grundvand med et almindeligt lavt kaliumpermanganattal har et  

 indhold af COD, der er mindre end 5 mgO2 /l.
 COD-indholdet er i forureningskilderne:
Husspildevand	 200-	800 mgO2/l Lossepladsperkolat 	1.000-	 20.000 Spildevand fra levnedsmiddelindustrier	1.000-	  

 50.000 Husdyrsgødning 	50.000-100.000- Effekter af indtagelse af organisk stof målt som  

 KMnO4 I kaliumpermanganattallet skjuler der sig en samling af  

 forskellige, ofte højmolekylære humusstoffer, men alle er  

 karakteriseret ved, at de kan reagere med kaliumpermanganat under mere eller  

 mindre fuldstændig nedbrydning til kuldioxid.
Det er ikke muligt at  

 udtale sig om effekter heraf på mennesker.
Det kan blot oplyses, at jo  

 højere indholdet er af organisk stof, jo større risiko vil der  

 være for at også uønskede toxiske stoffer kan være  

 til stede (gælder overvejende, hvis kaliumpermanganattallet er  

 forureningsbetinget). Omvendt kan et lavt indhold af organisk stof i vandet  

 ikke være nogen garanti for, at der ikke kan træffes  

 uønskede toxiske stoffer.
Dette er set i en række tilfælde  

 med pesticidforureninger.
Bliver drikkevand med højt indhold af organisk stof  

 kloret, kan der dannes cancerogene og mutagene stoffer.
Den dannede  

 mængde klorforbindelser, bl.a. kloroform og lignende trihalomethaner,  

 stiger kraftigt, når indholdet af organisk stof målt som  

 kaliumpermanganattal overstiger 12 mg KMnO4/l.
Effekter i vandforsyningens ledningsnet Mikroorganismerne bruger det organiske stof i drikkevand  

 som fødekilde.
Derfor vil et indhold af organisk stof give mulighed  

 for vækst af bakterier i ledningsnettet.
Risikoen øges med  

 stigende indhold af organisk stof, men mikroorganismernes vækst vil  

 afhænge af, om typen af organisk stof passer den tilstedeværende  

 flora.
Det er set, at når to vandtyper med forskellig mikroflora og  

 organisk stof blandes, kan den ene vandtypes indhold af organisk stof give  

 vækstmulighed for den anden vandtypes bakterier.
Stigende indhold af organisk stof vil også  

 påvirke farven på vandet, og dets lugt og smag kan ændre  

 sig i en uheldig retning.
Humusstofferne har endvidere evne til at  

 komplexbinde metaller i vandet, især jern.
Organisk stof kan både  

 øge og hæmme korrosion af installationerne.
Kriterier for accept af højere værdier Det bør vurderes, om de mulige virkninger af  

 forhøjet indhold af organisk stof: Farve, lugt og smag,  

 kimtalsforøgelse, metalopløsning er til stede i det aktuelle  

 vandforsyningsanlæg.
Er dette ikke tilfældet, og klores vandet  

 ikke, er det rimeligt at acceptere værdier for kaliumpermanganattallet  

 op til 20 mg KMnO4/l.
 Klores vandet derimod, således at der opstår  

 et indhold af frit klor i vandet på op til 1 mg pr. l, bør  

 kaliumpermanganattal større end 12 kun accepteres, hvis en  

 undersøgelse for trihalomethaner har vist et tilpas lille indhold, (af  

 størrelsesorden nogle få m  

 g/l). En kortvarig kloring i forbindelse med desinfektion af brønde og  

 boringer anses for betydningsløs i denne sammenhæng.
Hvis der til desinfektionen af vandet i ledningsnettet kun  

 bruges kloramin med det formål at opnå konstant lavt kimtal, kan  

 der accepteres et kaliumpermanganattal op til 20 mg pr. l.
Der bør  

 samtidig foretages en undersøgelse for indhold af trihalomethaner.
Kjeldahl kvælstof Baggrund for kravfastsættelsen Kjeldahl kvælstof er et mål for organiske  

 kvælstofforbindelser, men den analysemetode, der har givet parameteren  

 sit navn, Kjeldahl-metoden, vil bestemme summen af indholdet af ammonium og  

 organiske kvælstofforbindelser.
Den højst tilladelige  

 værdi på 1 mg N/l er sat empirisk for at vise, at man  

 ønsker indholdet lavest muligt.
Grænseværdien svarer  

 nogenlunde til den laveste værdi, der kan bestemmes ved  

 Kjeldahl-analysen.
Kilder til grundvandets Kjeldahl  

 kvælstofindhold Organiske kvælstofforbindelser vil sandsynligvis  

 forekomme naturligt i grundvandet, især i moseområder og i  

 områder med marine aflejringer, hvor indholdet af organisk stof er  

 højt.
Viden om tilstedeværelsen heraf er meget begrænset,  

 da denne parameter ikke tidligere er indgået i  

 grundvandsundersøgelserne.
 Forureningskilderne til tilførsel af Kjeldahl  

 kvælstof er følgende:
Spildevand 	60-	200 mg N/l Lossepladsperkolat 	50-	1.500 mg N/l Husdyrgødning   ajle 	3.500-	6.000 mgN/kg Menneskets indtagelse af organiske  

 kvælstofforbindelser Der indtages dagligt en lang række organiske  

 kvælstofforbindelser, især som proteiner, men det er ikke  

 umiddelbart muligt at sammenligne disse stoffer med de stoffer, der kan  

 træffes i grundvandet, da den analytiske bestemmelse ikke siger noget  

 om arten af de organiske kvælstofforbindelser i grundvandet.
Effekter i vandforsyningens ledningsnet Mikroorganismerne bruger både det organiske stof og  

 kvælstoffet som fødekilde.
Der vil derfor være mulighed  

 for, at indhold af organiske kvælstofforbindelser vil kunne give  

 mulighed for vækst af bakterier i ledningsnettet.
Risikoen vil stige  

 med stigende indhold af Kjeldahl kvælstof.
Kriterier for accept af højere værdier Det bør vurderes, om der er et forøget  

 kimtal i ledningsnettet, hvis vandet indeholder forhøjede  

 mængder af organiske kvælstofforbindelser.
Samtidig bør  

 det observeres, om der er særlige smags-, lugt- og farveproblemer i  

 drikkevandet.
Er dette ikke tilfældet, er det rimeligt at acceptere de  

 højere værdier, der findes, hvis indholdet af organisk stof i  

 øvrigt er på et passende niveau.
Klorid Baggrund for kravfastsættelsen Grænseværdien på 300 mg Cl/l er fastsat  

 af smagsmæssige årsager, idet kogsalt (NaCl) i vand kan erkendes  

 som salt smag ved en koncentration på ca. 300 mg Cl/l.
Den vejledende  

 værdi på 50 mg/Cl er sat for at vise, at det er ønskeligt,  

 at vandets kloridindhold er lavt.
Kilder til grundvandets kloridindhold Da forekomsten af klorid altovervejende er knyttet til  

 tilstedeværelse af salt (NaCl) er forekomst- og forureningskilder de  

 samme som for natrium (se dette).
Kilder til menneskets kloridindtagelse Der skal i dette afsnit også henvises til  

 tilsvarende afsnit for natriumindtagelsen stammende fra salt.
Kloridindholdet  

 i komælk er 900 mg Cl/l, mens indholdet i modermælk er 250 mg  

 Cl/l.
Effekter af kloridindtagelse Klorid er den mest dominerende anion i kroppen og bidrager  

 signifikant til det osmotiske tryk i den extracellulære væske. 88  

 % af kloridet i kroppen er extracellulært.
Vand og elektrolytbalancen  

 vedligeholdes ved en justering af indtaget fra føde og vand og ved  

 udskillelse gennem nyrerne og fordøjelseskanalen.
Det er svært  

 at bestemme nogen toksiske effekter efter indtagelse af klorid, fordi de  

 fleste effekter har været knyttet til den associerede kation.
Effekter af kloridindholdet i drikkevandet Kloridindholdet i drikkevandet har en vigtig effekt  

 på vandets korrosive karakter.
Kloridionen er lille og mobil og er  

 ansvarlig for en væsentlig del af den elektriske ledningsevne i vandet.  

 Idet korrosionsprocesser involverer elektrisk ledning gennem vand, vil  

 korrosionsprocessen gå hurtigere, jo højere vandets ledningsevne  

 er.
Samtidig danner klorid opløselige salte med mange metalioner,  

 således at der ikke vil kunne dannes beskyttelseslag på  

 metaloverfladen.
Indholdet af klorid gør vandet særligt  

 korrosivt, hvis dets indhold af bikarbonat er lavt.
Ved en forbigående  

 hårdhed på 5EH vil der f.eks. kunne  

 ses en afzinkning af messing ved et kloridindhold på 30 mg Cl/l.  

 Afgivelsen af kobber fra kobberrør synes at øges med stigende  

 kloridindhold.
Kriterier for accept af højere værdi Af korrosionsmæssige grunde synes en overskridelse  

 af den højst tilladelige værdi ikke acceptabel.
Snarere  

 bør det tilstræbes, at kloridindholdet er så lavt som  

 muligt.
Set ud fra et sundhedsmæssigt synspunkt har indholdet af klorid  

 ikke i sig selv så væsentlig betydning, men  

 tilstedeværelsen af klorid i drikkevandet vil kunne bevirke, at  

 tungmetalindholdet øges.
Før en evt. accept af højere  

 indhold af klorid end grænseværdien bør der på  

 udvalgte steder i ledningsnettet foretages målinger af de metalindhold,  

 installationerne kan afgive (kobber fra kobberrør og cadmium, bly fra  

 galvaniserede rør).
Ledningsevne Baggrund for kravfastsættelsen Fastsættelsen af en grænseværdi for  

 ledningsevnen på 100 mS/m i bekendtgørelse nr. 6 af 4. januar  

 1980 stammer fra det drikkevandsdirektivudkast, der forelå på det  

 tidspunkt, da bekendtgørelsen skulle udarbejdes.
Værdien blev  

 fastsat for at vise, at det var uønsket, at drikkevandet havde et for  

 højt saltindhold.
I det drikkevandsdirektiv, der blev vedtaget den 15.  

 juli 1980, har man undladt at fastsætte nogen højst tilladelig  

 værdi for denne parameter.
Ved den foretagne ændring af  

 bekendtgørelsen (den 16. september 1983) er en højst tilladelig  

 værdi udeladt.
Kilder til grundvandets ledningsevne Ledningsevnen i grundvandet er et samlet udtryk for de  

 kat- og anioner, der findes i drikkevandet.
Hver ion har sin specifikke  

 ledningsevne.
Der er dog ikke, som det fremgår af nedenstående  

 tabel, den helt store forskel på den ledningsevne et ækvivalent  

 (val.) af de forskellige betydende kationer giver.
Forskellen er  

 større på anionsiden.
Bikarbonatindholdet bidrager kun med ca.  

 halvdelen pr. ækvivalent af det, klorid og sulfat bidrager med.
Tabel 1  Ledningsevne for de enkelte ioner  

 (S/m)(l/val) Kation er  ved 18 EC ved 25 EC Anioner ved 18 EC ved 25 EC Na+ K+ NH+4 Ca++ Mg++ H3O+ 4,26 6,37 6,36 5,04 4,46 31,5 5,01 7,35 7,37 5,95 5,31 35,0 HCO-3 CO-3- Cl- NO-3 SO-4- OH- 3,82 6,05 6,63 6,26 6,87 17,4 4,45 8,6 7,63 7,14 7,98 20,0 Kilder til ledningsevnen er derfor summen af kilder til de  

 enkelte ioner såvel de, der opløses fra de geologiske lag, som  

 de, der kan komme til grundvandslagene via infiltreret havvand og dybere  

 liggende salt grundvand.
Dertil kommer de forureningskilder, der kan bidrage  

 hertil (se de enkelte stoffer). Ledningsevnen varierer normalt mellem 30 og  

 130 mS/m i grundvandet.
Magnesium Baggrund for kravfastsættelsen Den højest tilladelige værdi for  

 magnesiumindholdet på 50 mg Mg/l er fastsat af hensyn til, at indholdet  

 af magnesiumsalte giver vandet en bitter smag.
Samtidig kan indtagelse af  

 drikkevand med et magnesiumindhold på over 50 mg Mg/l, som  

 magnesiumsulfat, bevirke en afførende effekt.
Kilder til grundvandets magnesiumindhold Magnesium er et af de mest almindeligt forekommende  

 elementer i jordskorpen og udgør ca. 2 % heraf.
Magnesium indgår  

 i magnesiumcarbonater og -silikater, som regnvandet vil kunne opløse  

 på sin vej mod grundvandet.
Magnesiumindholdet i uforurenet grundvand i  

 Danmark varierer ofte mellem 5 og 30 mg Mg/l.
Højere indhold  

 træffes især i områder, hvor havvand eller salt grundvand  

 opblandes i det ferske grundvand.
Magnesiumindhold i havvand kan typisk  

 være ca. 1200 mg Mg/l og i salt grundvand i forbindelse med stensalt  

 aflejringer op til 70.000 mg Mg/l.
 Magnesiummængden, der tilføres med  

 regnvandet, udgør ca. 3 kg Mg/ha/år.
 Magnesiumindholdet i specialgødninger kan variere  

 fra 10 til 25 g Mg/kg.
 Magnesiumindholdet er i de typiske forureningskilder:
Spildevand 	10-	50 mg Mg/l Lossepladsperkolat 	100-	500 mg Mg/l Husdyrgødning   ajle 	10-100	g Mg/l Menneskets magnesiumindtagelse Forskellige kategorier af fødemidler er rige  

 på magnesium.
Karakteristiske indhold i mg/kg er for nødder  

 1900, kornprodukter 800, fisk 350, kød 250, grøntsager 200 og  

 mælkeprodukter 150. Det skønnes, at den daglige kost giver en  

 magnesiumindtagelse på 250 til 500 mg pr. dag.
Magnesiums effekt i organismen Magnesium er et essentielt mineral for mennesker, idet  

 magnesium er en af de vigtige elektrolytter i legemet.
Indholdet i kroppen er  

 ca. 350 mg pr. kg. legemsvægt.
Mere end halvdelen af  

 magnesiummængden er oplagret i skelettet.
Det skønnes, at det er  

 nødvendigt for voksne at indtage ca. 4 mg Mg/kg legemsvægt for  

 at opretholde magnesiumbalancen.
Indtagelse af vand med et  

 magnesiumsulfatindhold på over 700 mg/l (130 mg Mg/l) giver en  

 afførende effekt.
Hos de mest følsomme personer ses effekt ved  

 indtagelse af drikkevand med et indhold af magnesiumsulfat på omkring  

 300 mg/l (50 Mg/l).
En nærmere gennemgang af de problemer, der  

 opstår, når magnesium er til stede sammen med sulfat, har vist,  

 at der ikke umiddelbart er et smagsproblem, før indholdet af magnesium  

 overstiger 100 mg/l.
Derimod viser det sig, at tilstedeværelsen af  

 klorid i drikkevandet samtidig med magnesium allerede ved koncentrationer  

 på 10 mg magnesium og 35 mg klorid i destilleret vand giver vandet en  

 tydelig bitter smag.
Der synes imidlertid ikke at være smagsproblemer  

 med de magnesiumindhold, der normalt træffes i hårdt dansk  

 grundvand, selv om både magnesium- og kloridindholdet er oppe på  

 over det dobbelte af de ovennævnte koncentrationer.
Kriterier for accept af højere værdi Afgørende for accept af højere  

 magnesiumindhold end 50 mg Mg/l vil være, om de tilstedeværende  

 anioner, klorid og sulfat findes i så høje koncentrationer, at  

 vandet får afsmag (klorid) eller giver anledning til en  

 afførende effekt (for sulfat større end 250 mg/l).
Natrium Baggrund for kravfastsættelsen Den højst tilladelige værdi for  

 natriumindholdet i drikkevand på 175 mg Na/l er fastsat af både  

 smagsmæssige og sundhedsmæssige årsager.
Natriumindholdet i drikkevandet vil overvejende være  

 til stede sammen med klorid som natriumklorid eller med bicarbonat som  

 natriumbicarbonat.
Den saltkoncentration i vandet, som kan erkendes som  

 saltsmag, vil være individuelt bestemt, men vil typisk variere mellem  

 120 og 270 mg Na/l.
Natriumindholdet på 175 mg/l svarer til  

 medianværdien for smagsgrænserne.
Den sundhedsmæssige begrundelse for at  

 fastsætte en grænseværdi for natriumindholdet i drikkevand  

 er natriums mulige indvirkning på blodtryksygdommes forekomst og  

 forløb.
Ved fastsættelse af grænseværdien for  

 natrium i drikkevandet besluttede man, at max. 10 % af en gennemsnitlig  

 daglig saltindtagelse på 10 g NaCl måtte stamme fra drikkevand.  

 Dette medførte ved en daglig indtagelse af 2 l vand, at  

 natriumindholdet i drikkevandet højst måtte være 175 mg  

 Na/l.
 Den vejledende værdi for natriumindholdet i  

 drikkevandet på 20 mg/l er anført for at vise, at det er  

 ønskeligt, at natriumindholdet er så lavt som muligt.
Kilder til natriumindholdet i grundvandet De geologiske lags indhold af natrium er sammen med  

 eventuelt optrængende salt grundvand eller havvand i boringerne  

 bestemmende for natriumindholdet i det oppumpede grundvand.
Dertil kommer, at  

 der fra atmosfærisk nedfald årligt tilføres en  

 saltmængde på ca. 30 kg Na/ha.
Nedvasket til grundvandet vil  

 dette give grundvandet et natriumindhold på ca. 15 mg Na/l.
 Forureningskilder, der kan bidrage til grundvandets  

 natriumindhold er følgende:
Vejsaltning 	50-1000    g NaC1/m2  

 vej/år Spildevand 	100-1000 mg Na/l Lossepladsperkolat 	100-2000 mg Na/l Husdyrgødning 	500-1100 mg Na/kg Kilder til menneskets natriumindtagelse Danskere indtager gennemsnitlig ca. 10 g kogsalt dagligt  

 (4 g natrium). Saltindtagelsen varierer mellem ca. 6 og 18 g.
Ved indtagelse  

 af 10 g kogsalt vil gennemsnitlig 2 g stamme fra fødevarernes  

 naturlige indhold, 5 g fra industriel forarbejdning og 3 g fra tilberedning i  

 hjemmet og tilsætning ved bordet.
Indtagelse af 2 l vand med et  

 natriumindhold på 175 mg Na/l svarer til en daglig indtagelse af salt  

 på ca. 1 g.
Indholdet af natrium i komælk er 580 mg Na/l, mens  

 indholdet i modermælk er 150 mg Na/l.
Indholdet af natrium i kød  

 og fisk er 500-600 mg Na/kg, mens forarbejdede produkter f.eks. bacon og  

 spegepølse indeholder 10.000 og 20.000 mg Na/kg.
Effekter af natriumindtagelse Indtagelse af salt i de mængder, der kendes i  

 Danmark og andre lande med samme saltindtag, kan være medvirkende til,  

 at blodtrykket stiger med alderen.
Af den årsag er det af World Health  

 Organisation i 1978 anbefalet, at saltindtagelsen søges reduceret til  

 3 g NaCl/dag.
Tabel 2 Relationer mellem legemsvægt,  

 daglig natriumoptagelse fra mælkepulver og vand, for børn  

 ernæret med modermælkserstatning Fejl! Henvisningskilde ikke fundet.Alder Vægt Dagligt kalorie-forbrug Daglig vandindtagelse Natriumindtaglse fra mælkepulver v. 30 mg/	v. 50mg/ 100 kcal 	100 kcal Natriumindtagelse fra vand v. 20 mg/l	v. 175 g/l Mdr.
Kg Kcal	 KJ ml mg/dag 	mg/dag mg/dag	mg/dag 0 6 3 4 5 6 7 8 375	1570 500 	2093 625 	2616 750 	3140 875 	3663 1000 	4186 580 770 960 1150 1350 1540 113 	188 150 	250 188 	313 225 	375 263 	438 300 	500 12 	100 15 	135 19 	170 23 	200 27 	240 31 	270 Risikogrupper Børn og især spædbørn er mindre  

 salttolerante end voksne. 1 g salt/kg legemsvægt er dødelig for  

 helt små børn.
De amerikanske "Recommended dietary allowances"  

 angiver en passende daglig indtagelse af natrium for spædbørn  

 til 115-350 mg i alderen 0-1/2 år og 250-750 mg for børn, der er  

 1/2-1 år gamle.
Det er samtidig anbefalet, at  

 modermælkserstatninger skal indeholde min. 20 mg natrium/100 kalorier  

 og max. 60 mg natrium/100 kalorier.
Modermælkserstatninger, der  

 sælges i Danmark, indeholder mellem 30 og 50 mg natrium/100 cal.
I  

 ovenstående tabel er angivet de natriumindtag, der vil komme fra  

 drikkevandet og fra modermælkserstatning ved forskellige indhold af  

 natrium i mælkepulver og drikkevand.
Hvis drikkevandet indeholder mere  

 end 50 mg Na/l, bør det anbefales at anvende mælkepulver med  

 lavt natriumindhold.
Til patienter på særlig natriumfattig  

 diæt (< 500 mg Na/dag) kræves drikkevand med mindre end 20 mg  

 Na/l.
For den del af befolkningen, som er på diæt med et  

 natriumindtag på mindre end 2 g/dag, kan natriumindholdet i  

 drikkevandet være højere, men det er ofte foreslået, at  

 drikkevandet ikke bør indeholde mere end 100 mg Na/l til disse  

 personer.
Effekter af natriumindholdet i ledningsnettet Natriumindholdet i drikkevandet indvirker på vandets  

 korrosive karakter.
Effekten af et højt natriumindhold viser sig bl.a.  

 ved, at risikoen for gennemtæring af kobberrør øges  

 væsentligt.
Af hensyn til korrosion af installationsmaterialer er det  

 ønskeligt, at natriumindholdet holdes så lavt som muligt.
Kriterier for accept af højere værdi I områder med natriumindhold på mere end 175  

 mg Na/l i drikkevandet bør risikogrupper informeres særskilt,  

 mens følgende begrænsninger meddeles befolkningen generelt:
Ved iværksættelse af sådanne  

 begrænsninger i saltindtagelsen fra fast føde vil man kunne  

 kompensere for forhøjet indtagelse med drikkevand i intervallet  

 175-500 mg Na/l.
Under hensyn til, at smagsgrænsen for saltsmag  

 overskrides omkring grænseværdien, og at korrosion og dermed  

 metalindhold i drikkevand øges, bør der kun undtagelsesvis  

 accepteres natriumindhold over 300 mg Na/l.
Nitrat Baggrund for kravfastsættelsen Den højst tilladelige værdi på 50 mg  

 NO3/l er fastsat af sundhedsmæssige årsager.  

 Øget indtagelse af nitrat øger muligheden for omdannelse af  

 blodets hæmoglobin til methæmoglobin.
Da spædbørn er særligt følsomme,  

 har man anbefalet, at vand til mælkeblanding har et nitratindhold  

 på ikke over 25 mg pr. l. (Vejledende værdi). WHO havde i 1970 i  

 "European Standard for Drinking Water" anført, at nitratindhold op til  

 100 mg pr. l var acceptable ud fra en sundhedsmæssig vurdering af  

 forekomsten af methæmoglobin i blodet.
Under drøftelserne af  

 EF-direktivet i slutningen af 1970'erne var man opmærksom på  

 undersøgelser, der tydede på, at mavekræft kan være  

 forbundet med indtagelse af nitrat, der kan omdannes til nitrosaminer.  

 Både risikoen for methæmoglobindannelse hos spædbørn  

 og mistanken om betydningen af nitratindtagelsen for kræftforekomsten  

 var medvirkende til, at man fastsatte grænsen på 50 mg/l.
Kilder til grundvandets nitratindhold Tilstedeværelsen af nitrat i grundvandet i Danmark  

 er i det væsentlige forårsaget af den  

 kvælstofomsætning, der foregår ved dyrkning af jorden.  

 Bliver den overskydende nitratmængde ikke fuldstændig reduceret  

 til frit kvælstof, enten fordi vandets passage gennem den  

 umættede zone til grundvandet er for hurtig (i højtliggende  

 kalkområder), eller fordi jordlagene har en begrænset  

 reduktionskapacitet (rene sandområder), vil nitrat optræde i  

 grundvandet.
Den mængde nitrat, der nedvaskes til grundvandet,  

 afhænger af gødningstilførslen (husdyr- eller  

 handelsgødning), af dyrkningsform og af afgrødevalg.
Med regnen  

 tilføres en kvælstofmængde på ca. 12 kg N pr.  

 ha.
 Ud over tilførslen fra dyrkning af jorden er der en  

 række kvælstofholdige forureningskilder, der i jorden kan  

 omdannes til nitrat og give anledning til forekomst af nitratindhold i  

 grundvandet.
 Nedenfor er angivet kvælstofindholdet i en  

 række forureningskilder:
Spildevand (husspildevand - toiletspildevand)  

 	60-	200 mg N/l Lossepladsperkolat 	50-	1500 mg N/l Husdyrgødning 	3500-	6000 mg N/kg Hvis hele denne mængde kvælstofforbindelser  

 omdannes til nitrat, er der 4,5 gange den anførte mængde som  

 nitrat.
Menneskets nitratindtagelse Nitrat er en naturlig bestanddel i de grønne  

 planter, og indholdet varierer meget afhængig af typen af  

 grøntsag.
Men inden for den samme grøntsag kan nitratindholdet  

 også variere, afhængig af vækstbetingelser og tidspunkt for  

 høst efter gødskning.
Nitratindholdet varierer mellem 50-100  

 mg/kg (kartofler) og op til adskillige tusinde mg/kg (salat). Det  

 skønnes, at den almindelige danske kost medfører en  

 gennemsnitlig nitratindtagelse på ca. 50 mg/dag.
Effekter af nitratindtagelse Nitratomsætningen i kroppen Nitrat fra mad eller drikkevand vil fra den øverste  

 del af mave-tarmkanalen optages i blodet.
Størstedelen af det optagne  

 nitrat udskilles uomdannet via nyrerne.
En mindre del udskilles i spyttet 2-4  

 timer efter nitratindtagelsen.
I mundhulen sker der en bakteriel reduktion af  

 nitrat til nitrit.
Omkring 5 % af det indtagne nitrat kan på denne  

 måde omdannes til nitrit.
Fra den øverste del af  

 mave-tarmkanalen vil en del af nitrittet optages i blodet.
 Hvis syreproduktionen i maven er nedsat eller ikke er  

 fuldt udviklet, som f.eks. hos spædbørn, kan der endvidere i  

 maven ske en betydelig bakteriel reduktion af det tilførte nitrat,  

 ofte med dannelse af store mængder nitrit til følge (10-100 mg  

 NO2/l).
Nitrit optaget i blodet reagerer med hæmoglobin  

 under dannelse af methæmoglobin, der ikke er i stand til at binde ilt.  

 Samtidig iltes nitrit til nitrat, som igen dels udskilles gennem nyrerne dels  

 gennem spytkirtlerne.
I mundhulen kan nitrat igen omdannes til nitrit og  

 processen gentages.
Ud over den omtalte nitrat/nitritomsætning i kroppen  

 sker der en løbende omdannelse af andre kvælstofforbindelser til  

 nitrat.
Forsøg har vist, at mennesker udskiller mere nitrat, end de  

 indtager.
Særlig stor indre nitratdannelse kan muligvis finde sted,  

 hvis mennesker får infektionssygdomme.
 Undersøgelser har vist, at kvinder, som ammer og  

 som indtager store nitratmængder, ikke overfører nitrat til  

 modermælken i betydende mængder.
Omdannelse af blodets hæmoglobin til  

 methæmoglobin Indholdet af methæmoglobin i blodet er hos voksne  

 normalt af en størrelsesorden på 1-2 % af den samlede  

 hæmoglobinmængde.
Hos børn og specielt  

 spædbørn under 3 måneder ses under forskellige  

 omstændigheder, bl.a. ved infektionssygdomme, noget højere  

 indhold af methæmoglobin (6-10 %).
I forbindelse med indtagelse af mælkeblandinger  

 fremstillet af vand med højt nitratindhold kan  

 methæmoglobindannelsen blive så stor, at børnene får  

 den sygdom, der kaldes methæmoglobinæmi.
Ved  

 methæmoglobinindhold på omkring 10 % optræder en svag  

 blåfarvning af læber og hænder.
Ved stigende omdannelse af  

 hæmoglobin til methæmoglobin ses tiltagende blåfarvning og  

 symptomer som åndenød.
Ved methæmoglobinindhold  

 højere end 50 % kan sygdommen være dødelig.
 Årsagen til, at nitrat i drikkevand især er en  

 risiko for spædbørn, der får modermælkserstatning,  

 skal søges i følgende forhold:
 ·  

 	Spædbørn indtager forholdsvis meget vand pr. kilo  

 legemsvægt.
 ·  

 	Spædbørn har et lavt syreindhold i maven, hvilket  

 muliggør vækst af bakterier, der kan reducere nitrat til nitrit.  

 Specielt hvis børnene får infektionssygdomme i  

 mave-tarm-systemet, kan dette være en risiko.
 ·  

 	Spædbørns hæmoglobin omdannes særlig let til  

 methæmoglobin af nitrit.
 ·  

 	Spædbørn har nedsat aktivitet af visse enzymer, som igen  

 omdanner methæmoglobin til hæmoglobin.
Fra flere lande foreligger rapporter, om at nitratholdigt  

 drikkevand har givet anledning til methæmoglobinæmi, selvom  

 børnene har fået modermælkserstatning fremstillet af vand  

 med et nitratindhold på kun omkring 50 mg/l. Årsagen til, at der  

 tilsyneladende forekommer væsentlig flere  

 methæmoglobintilfælde ved lave nitratkoncentrationer i visse  

 lande, er ikke klarlagt.
Man har forsøgt at begrunde det med de  

 hygiejniske forhold og børnenes ernæringstilstand.
I nogle lande indtræffer stadig hvert år  

 spædbørnsdødsfald, når børnene har  

 fået mælkeblandinger med for højt nitratindhold.
I Danmark  

 er der siden 60'erne beskrevet 5 tilfælde - dog uden dødelig  

 udgang - af methæmoglobinæmi, som alle har kunnet sættes i  

 relation til vand med over 170 mg NO3/l anvendt til  

 mælkeblandinger.
Karakteristisk har alle  

 methæmoglobinæmitilfælde her i og i udlandet kunnet  

 sættes i forbindelse med drikkevand fra brønde af tvivlsom  

 mikrobiologisk kvalitet.
Andre effekter af nitratindtagelse - dannelse af  

 nitrosoforbindelser Nitrit kan reagere med organiske aminer og amider under  

 dannelse af forskellige nitroso-forbindelser.
Disse nitrosoforbindelser er  

 vist at kunne dannes i den menneskelige organisme efter indtagelse af nitrat  

 og/eller nitrit.
Størstedelen af de undersøgte  

 nitrosoforbindelser har vist kræftfremkaldende effekt i  

 dyreforsøg.
Det er fortsat uafklaret om nitrosoforbindelser er  

 kræftfremkaldende for mennesker, men på baggrund af  

 dyreforsøg må man regne med denne mulighed.
Det er ligeledes  

 ikke afklaret, hvilke nitrosoforbindelser og hvor meget der eventuelt kan  

 dannes ved den indre produktion.
Usikre skøn anslår  

 mængderne til mindst at være af størrelsesordenen  

 mikrogram/dag.
Indtagelse af C-vitamin er i stand til at hæmme  

 dannelsen af nitrosoforbindelser.
 Nitrosoforbindelser er også til stede i kosten i  

 små mængder (af størrelsesordenen max. 1 m  

 g/ dag). Cigaretter vil være en kilde til nitrosoforbindelser (af  

 størrelsesordenen 1 m  

 g/cigaret), ligesom visse industrier (gummi, læder) kan udsætte  

 arbejderne for en væsentlig eksponering af nitrosoforbindelser.
Der er udført en række epidemiologiske  

 undersøgelser for at belyse en eventuel sammenhæng mellem  

 øget nitratindhold i maden, specielt i drikkevand, og en evt.  

 øget mavecancerhyppighed i den pågældende befolkning.  

 Materialet er imidlertid for ufuldstændigt til at drage en sikker  

 konklusion.
I nogle af undersøgelserne bl.a. foretaget i Columbia og  

 Danmark er der en tendens til samtidig forekomst af højt nitratindhold  

 i drikkevand, og øget risiko for mave- og/eller  

 spiserørs-cancer.
Undersøgelser udført bl.a. i England  

 og Chile støtter ikke antagelsen af, at nitrat i drikkevand har  

 betydning for udvikling af mavecancer, men udelukker den på den anden  

 side heller ikke sikkert.
Undersøgelser i Frankrig, Italien og Ungarn  

 er metodemæssigt for utilstrækkelige til, at man kan drage  

 konklusioner.
Den danske undersøgelse, hvor cancerfrekvensen i  

 Aalborg og Aarhus er blevet sammenlignet, viser, at der i Aalborg, hvor  

 nitratindholdet i drikkevandet er højere end i Aarhus, er en  

 forøget risiko på ca. 20 %. Den samtidige forekomst af  

 forhøjet risiko for mavecancer og forhøjet nitratindhold i  

 drikkevandet i Aalborg er ikke ensbetydende med, at der findes en  

 årsagsmæssig sammenhæng.
Men på baggrund af den  

 øvrige viden, der findes om nitrat, støtter fundet en mulig  

 svag rolle for nitrat i udviklingen af sygdommen.
Undersøgelsen viser  

 samtidig, at antallet af mavecancertilfælde i både Aalborg og  

 Aarhus i undersøgelsesperioden 1943 til 1972 er faldet til mellem 1/4  

 og 1/3 af de tilfælde, der var i 1943. Tilsvarende fald er set i en  

 række andre lande.
Dette betyder, at der også må være  

 andre forhold end nitratindtaget via drikkevand, der har betydning for  

 forekomsten af mavecancer.
Kriterier for accept af højere værdi Risiko for methæmoglobinæmi hos  

 spædbørn er til stede, hvis børnene indtager  

 modermælkserstatninger fremstillet af vand med et nitratindhold over 50  

 mg NO3/l.
Særlig forsigtighed med nitratindtagelse  

 tilrådes, hvis spædbørnene har infektionssygdomme.  

 Spædbørn bør derfor ikke indtage vand, der indeholder  

 mere end 50 mg NO3/l.
Usikkerheden om en eventuel sammenhæng mellem  

 indtagelse af nitrat og en mulig øget risiko for mavecancer berettiger  

 til, at man for befolkningen som helhed bør søge at  

 begrænse nitratindtagelsen mest mulig.
Det tilrådes, at  

 vandforsyninger, der udsender vand med et nitratindhold større end 50  

 mg NO3/l, søger at skaffe en anden vandforsyning snarest  

 mulig.
En tidsbegrænset dispensation fra bekendtgørelsens krav  

 kan gives til vandforsyninger, hvor grundvandskvaliteten inden for et  

 større område har et nitratindhold på mellem 50-100 mg  

 NO3/l, og hvor der ikke umiddelbart er mulighed for at etablere en  

 anden vandforsyning.
Dispensationsperioden må fastsættes ud fra  

 en vurdering af nitratindholdets størrelse, dets udviklingstendenser  

 samt af muligheden for at fremskaffe anden vandforsyning.
Dispensationen  

 bør maksimalt gives for 5 år.
I dispensationsperioden må  

 vandkvaliteten holdes under nøje observation.
Hvis det kan forudsiges,  

 at nitratindholdet hurtigt vil nå op på over 100 mg  

 NO3/l, bør der ikke gives dispensation.
Der bør ikke gives dispensation for nitratindhold,  

 der overstiger 100 mg NO3/l.
Indeholder drikkevandet over 100 mg  

 NO3/l, må der gives påbud efter vandforsyningslovens §  

 62 om at skaffe en anden vandforsyning inden for en kort periode (ca. 1  

 år). Endvidere skal det overvejes, om der er behov for etablering af  

 nødvandforsyning.
Sulfat Baggrund for kravfastsættelsen Den højst tilladelige værdi på 250 mg  

 SO4/l er fastsat bl.a. af smagshensyn, idet sulfat sammen med  

 kationer som magnesium og natrium giver anledning til en bitter smag.  

 Endvidere kan tilstedeværelse af magnesiumsulfat i drikkevandet bevirke  

 en afførende effekt, hvis indholdet af sulfat overstiger ca. 250 mg  

 SO4/l. (300 mg MgSO4/l).
Smagsgrænsen for natriumsulfat og magnesiumsulfat er  

 ikke helt sammenlignelige med den fastsatte grænseværdi.  

 Opløsning af natriumsulfat i destilleret vand kan smages allerede ved  

 et sulfatindhold på 50 mg SO4/l, mens andre  

 undersøgelser i drikkevand angiver smagsgrænser for  

 natriumsulfat på 150 til 400 mg SO4/l.
Magnesiumsulfat  

 skulle først give anledning til bitter smag ved et sulfatindhold  

 på 275 til 400 mg SO4/l.
 Den vejledende værdi på 50 mg SO4/l  

 er sat for at vise, at det er ønskeligt, at vandets sulfatindhold er  

 lavt.
Kilder til grundvandets sulfatindhold En række geologiske lag indeholder sulfat i form af  

 calciumsulfat, men en del sulfat opstår også ved iltning af  

 sulfidholdige lag.
Havvand og salt grundvand indeholder sulfat i  

 mængder på 500-3.000 mg SO4/l.
Med regnvandet  

 tilføres årligt 15 kg SO4/ha.
Sænkning af  

 grundvandsstanden kan i visse områder medføre en kraftig  

 øgning af grundvandets sulfatindhold.
 Forureningskilder, der kan bidrage til grundvandets  

 sulfatindhold er følgende:
Lossepladsperkolat 	100-	2.000 mg/l Perkolat fra deponering af flyveaske og gipsaffald  

 	1.000-	15.000 mg/l Menneskets sulfatindtagelse Det skønnes at det daglige indtag af  

 sulfatforbindelser med føden udgør ca. 500 mg  

 SO4/dag.
Effekter af sulfatindtagelse Sulfat er en af de mindste toxiske ioner, idet det  

 absorberes dårligt i fordøjelseskanalen.
Dødelig dosis i  

 form af kaliumsulfat eller zinksulfat er 45 g.
Spædbørn, der  

 indtager sulfat i mængder på 20-80 mg/kg/dag kan få  

 diarré. Vand der indeholder ca. 700 mg SO4/l som  

 magnesiumsulfat, virker som afføringsmiddel.
Koncentrationer af magnesiumsulfat ned til ca. 250 mg  

 SO4/l forårsager diarré hos meget følsomme  

 personer, og koncentrationer over 500 mg SO4/l kan påvirke  

 nye forbrugere.
Mennesker kan vænne sig til højere  

 koncentrationer, uden det bevirker en afførende effekt.
Effekter af sulfat i ledningsnettet Højt sulfatindhold i drikkevandet øger  

 vandets korrosive karakter.
Effekten viser sig såvel over for  

 kobberrør som over for varmforzinkede stålrør.
Rørmaterialerne rammes af forøget  

 tilbøjelighed til gennemtæring, og metalafgivelsen til  

 drikkevandet forøges.
Herved kan de fastsatte grænser for kobber  

 og zink blive overskredet.
Kriterier for accept af højere værdi Indeholder vandet både magnesium og sulfat i  

 mængder over henholdsvis 50 mg Mg/l og 250 mg SO4/l, kan der  

 være en afførende effekt hos de mest følsomme personer.  

 Det synes derfor ikke rimeligt at acceptere væsentlig højere  

 sulfatindhold end 250 mg SO4/l, hvis magnesium samtidig er til  

 stede.
 Ved høje sulfatindhold i drikkevandet må det  

 anbefales at anvende andet vand til fremstilling af  

 modermælkserstatning, hvis spædbørnene udviser  

 tilbøjelighed til diarré.
 Før accept af højere sulfatindhold i  

 drikkevand end 250 mg SO4/l må det på udvalgte steder  

 i ledningsnettet hos forbrugere med kobberinstallationer undersøges om  

 kravene til kobberindholdene kan overholdes.
