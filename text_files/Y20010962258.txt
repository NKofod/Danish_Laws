Det er efter disse regler som udgangspunkt ikke en lovlig kommunal opgave  

 at drive handel med fast ejendom.
En kommune kan således som  

 udgangspunkt ikke erhverve fast ejendom med henblik på at opnå  

 fortjeneste ved videresalg.
En kommune kan dog efter den nævnte  

 grundsætninger erhverve fast ejendom med henblik på at varetage  

 kommunale formål, herunder plan- og miljømæssige  

 formål.
Det er i den forbindelse antaget, at en kommune kan erhverve  

 jord med henblik på at sikre et tilstrækkeligt udbud af  

 byggemodne erhvervsgrunde i kommunen.
Endvidere udtalt, at en kommunes adgang til uden lovhjemmel at  

 gennemføre foranstaltninger herudover antages at være  

 begrænset af, hvad der traditionelt betegnes som et  

 "almennyttekriterium". Dette kriterium indebærer, at en kommune som  

 udgangspunkt kun kan gennemføre foranstaltninger, der kommer en  

 bredere kreds af kommunens borgere til gode.
En kommune kan derfor normalt  

 ikke uden lovhjemmel gennemføre foranstaltninger, som udelukkende  

 eller i det væsentligste er motiveret af individuelle interesser hos  

 enkeltpersoner eller virksomheder.
Det vil således ikke være  

 lovligt for en kommune at erhverve et areal med det formål at  

 begunstige enkeltpersoner eller enkelte virksomheder.
Hvor der i  

 øvrigt er et lovligt kommunalt formål, indebærer den  

 omstændighed, at virkningen af en kommunal disposition er til fordel  

 for en enkelt person eller virksomhed, ikke i sig selv, at den  

 pågældende disposition bliver ulovlig.
I den konkrete sag lagde ministeriet til grund, at kommunens formål  

 med at erhverve nogle ejendomme var at fremme to bestemte  

 erhvervsvirksomheders muligheder for at udvide deres arealer.
Kommunens  

 medvirken i de foretagne handler var endvidere begrundet i et ønske om  

 at fremme transaktionerne med henblik på, at én af de  

 involverede virksomheder kunne opnå en besparelse i  

 kloaktilslutningsbidrag ved, at arealet blev erhvervet, inden nogle  

 ændrede regler herom trådte i kraft.
Udtalt, at ingen af de nævnte formål kunne anses som lovlige  

 efter kommunalfuldmagtsreglerne og almindelige forvaltningsretlige  

 grundsætninger.
Det bemærkes herved, at det ikke udgør et  

 sagligt formål for en kommune at medvirke til, at en virksomhed kan  

 undgå betaling af en offentlig afgift.
Det kunne endvidere ikke  

 tillægges betydning for de omhandlede købs berettigelse, at  

 kommunen samtidig gennem udarbejdelse af plantillæg og ekspropriation  

 udvidede kommunens industriområde.
Dette følger allerede af, at  

 udvidelsen af industriarealet kunne være gennemført, uden at  

 kommunen havde deltaget i de nævnte ejendomshandler.
Det tilføjes, at i det omfang kommunen havde haft mulighed for at  

 ekspropriere det omhandlede areal i medfør af planlovens § 47 -  

 således som det var forudsat i købsaftalen vedrørende det  

 pågældende areal - ville kommunalfuldmagtsreglerne ikke i sig  

 selv være til hinder for de omhandlede køb.
Efter denne  

 bestemmelse kan kommunalbestyrelsen bl.a. ekspropriere fast ejendom, der  

 tilhører private, når ekspropriationen vil være af  

 væsentlig betydning for at sikre virkeliggørelsen af en  

 lokalplan.
Indenrigsministeriet fandt imidlertid, at der ikke var en sådan  

 adgang til at foretage ekspropriation.
Ministeriet lagde herved lagt  

 vægt på, at der var tale om, at kommunen af en erhvervsvirksomhed  

 købte et areal, der efter lokalplanen allerede var udlagt til  

 industriformål, for umiddelbart derefter at afhænde dette til en  

 anden erhvervsvirksomhed, der ligeledes ville anvende jordstykket til et  

 industrimæssigt formål, og at det nødvendighedskrav, der  

 stilles i forbindelse med ekspropriation efter bestemmelsen, dermed ikke var  

 opfyldt.
 I den konkrete sag konstaterede ministeriet, at den foretagne transaktion  

 havde pådraget kommunen et tab.
Ministeriet udtalte, at de i sagen foreliggende oplysninger ikke gav  

 ministeriet grundlag for at vurdere, om det nævnte tab havde karakter  

 af en støtte til den ene eller den anden virksomhed.
Efter  

 kommunalfuldmagtsreglerne er det som udgangspunkt ikke tilladt at begunstige  

 enkelte virksomheder, hvorfor det ikke havde betydning for den samlede  

 vurdering af lovligheden af prisfastsættelsen, hvem af parterne, der  

 var blevet begunstiget i forbindelse hermed.
I begge tilfælde havde  

 kommunen lidt et tab, uden at der var tale om varetagelse af et lovligt  

 kommunalt formål.
 Udtalt, at betingelsen for, at et kommunalbestyrelsesmedlem kan  

 idømmes erstatningspligt over for kommunen er, at det  

 pågældende medlem har udvist en uforsvarlig adfærd, som kan  

 tilregnes medlemmet som forsætlig eller uagtsom, og at der som en  

 forudselig følge heraf er opstået et tab for kommunen.
I den konkrete sag fandt ministeriet ikke grundlag for at antage, at tabet  

 kunne tilregnes de enkelte kommunalbestyrelsesmedlemmer som forsætligt  

 eller uagtsomt, hvorfor ministeriet ikke foretog yderligere vedrørende  

 det spørgsmål.
Ministeriet lagde herved særlig vægt  

 på, at den af kommunalbestyrelsen godkendte beslutningsprotokol alene  

 indeholdt en overordnet skitsering af de i sagen omhandlede køb, salg  

 og ekspropriationer.
Prisfastsættelsen i forbindelse med de omhandlede  

 transaktioner fremgik således ikke af beslutningsprotokollen.
(Indenrigsministeriets brev af 31. august 2001 til en kommunalbestyrelse  

 -  

 1. k.kt. j.nr. 2000/1078/809-1) Udtalelse om en kommunes adgang til at  

 opkøbe fast ejendom med henblik på videresalg I brev af 14. februar 2000 (j.nr. 13.06.02) har Farsø  

 Kommunalbestyrelse klaget til Indenrigsministeriet over Tilsynsrådet  

 for Nordjyllands Amts udtalelser af 17. december 1999 vedrørende to  

 sager om Farsø Kommunalbestyrelses salg af fast ejendom.
 Den ene udtalelse fra Tilsynsrådet for Nordjyllands Amt  

 vedrører kommunens ekspropriation af et areal og salg af en del heraf  

 til firma X samt kommunens køb af et areal fra firma X og et areal fra  

 firma Y og salg af disse arealer til firma Z.
 Indenrigsministeriet har nu afsluttet behandlingen af denne sag.
 1. 	Indenrigsministeriet er enigt med Tilsynsrådet for  

 Nordjyllands Amt i, at Farsø Kommunalbestyrelse tilsidesatte den  

 kommunale styrelseslovs § 68, stk. 1, ved at sælge de i sagen  

 omhandlede arealer til firma X og til firma Z uden forudgående  

 offentlige udbud og uden, at tilsynsrådet forinden salget havde meddelt  

 dispensation.
2.	Indenrigsministeriet er enigt med Tilsynsrådet for  

 Nordjyllands Amt i, at det ikke var lovligt, at Farsø Kommune  

 købte en del af matr. nr.
A, Farsø by, Farsø, og straks  

 herefter videresolgte arealet til firma Z.
Indenrigsministeriet finder  

 endvidere, at det samme gør sig gældende for så vidt  

 angår kommunens køb og videresalg af en del af matr. nr.
B,  

 Farsø by, Farsø.
3. 	Indenrigsministeriet finder, at Farsø Kommunalbestyrelse har  

 påført kommunen et tab på 47.550 kr. i forbindelse med  

 prisfastsættelsen ved ekspropriation og efterfølgende videresalg  

 af en del af matr.nr.
C, Farsø by, til Firma X.
 4. 	Indenrigsministeriet er enigt med Tilsynsrådet for  

 Nordjyllands Amt i, at Farsø Kommunalbestyrelse tilsidesatte den  

 kommunale styrelseslovs § 32 derved, at alene kommuneingeniør XX  

 underskrev en række aftaler i forbindelse med Farsø Kommunes  

 køb og salg af fast ejendom.
 Her følger en gennemgang af sagens baggrund og en nærmere  

 begrundelse for Indenrigsministeriets opfattelse.
 Sagens baggrund:
 Farsø Kommunalbestyrelse vedtog den 16. december 1997 lokalplan  

 nr. 87. Lokalplanen omhandlede to områder, område 1 og  

 område 2. Ifølge lokalplanen måtte område 1 kun  

 anvendes til industri- og større værkstedsvirksomhed,  

 entreprenør- og oplagsvirksomhed samt lignende, hvortil der ikke skal  

 stilles specielle krav af hensyn til det omgivende miljø.
I begyndelsen af 1998 rettede firma Z henvendelse til Farsø Kommune  

 og udtrykte et akut behov for yderligere areal til udvidelse af den  

 eksisterende fabrik.
Firma Z´ fabrik var beliggende i område 1 i den  

 ovenfor nævnte lokalplan.
Samtidig tilkendegav firma X over for Farsø Kommune, at  

 virksomheden var interesseret i mere facadeareal i samme niveau som  

 virksomhedens eksisterende bygninger.
Disse var beliggende på matr. nr.  

 A, Farsø By, som ligeledes var en del af område 1 i lokalplanen.  

 En del af firma Z's grund bestod i et ubebygget areal på ca. 9.000 m²,  

 som virksomheden havde købt af Farsø Kommune i 1995, og som  

 lå i et niveau ca. 3 meter over virksomhedens bebyggede areal.
Kommunalbestyrelsen vedtog derfor den 11. november 1998 et tillæg  

 til kommuneplanen fra 1992 - tillæg nr. 37 - som udvidede det  

 eksisterende industriområde.
Der blev således udlagt et nyt areal  

 til udvidelse af område 1 i den ovenfor nævnte lokalplan.  

 Omfattet af det nye areal var bl.a. matr. nr.
C og matr. nr.
D, som begge var  

 beliggende i umiddelbar forlængelse af firma X ovenfor nævnte  

 matr. nr.
A.
Arealerne i det nyudlagte industriområde - matr. nr.
C og  

 nr.
D - påtænkte Farsø Kommune ifølge  

 beslutningsprotokollen fra kommunalbestyrelsens møde den 9. december  

 1998 at erhverve ved ekspropriation.
 Følgende fremgår af beslutningsprotokollen fra  

 kommunalbestyrelsens møde den 9. december 1998:
 "Baggrunden for, at Farsø Kommune har vedtaget  

 kommuneplantillæg vedrørende et område øst for  

 industriområdet i Farsø By, er primært for, at firma Z kan  

 etablere en ny fabrik til et kilesænkningsanlæg.
 Fabrikken bliver placeret på et areal, som i dag ejes af firma Y  

 (6074 m²) og firma X (9556 m²). Dette areal (15630 m²) køber Firma  

 Z.
For at firma X vil sælge de 9556 m², eksproprierer Farsø  

 Kommune 35908 m² af person Y [matr. nr.
C] og 1937 m² af person Z[matr. nr.  

 D] for en pris på 25 kr./m² og sælger herefter 13902 m² til firma  

 X.
Restjorden udgør 22006 m²." Det fremgår af en købsaftale, at Farsø Kommune den 14.  

 december 1998 købte en del af matr.nr.
B, Farsø by, (6.074 m²)  

 af firma Y med overtagelse pr. 31. december 1998. Købesummen var  

 fastsat til 151.850. Købsaftalen var for Farsø Kommune alene  

 underskrevet af kommuneingeniør XX.
 Farsø Kommune rettede herefter ved telefax af 22. december 1998  

 henvendelse til Tilsynsrådet for Nordjyllands Amt og anmodede om  

 samtykke til at undlade offentligt udbud i medfør af § 2, stk. 3, i  

 bekendtgørelse nr. 472 af 20. juni 1991 om offentligt udbud ved salg  

 af kommunens faste ejendomme (udbudsbekendtgørelsen) i forbindelse med  

 de ejendomshandler, der er nævnt i den oven for citerede  

 beslutningsprotokol fra kommunalbestyrelsens møde den 9. december  

 1998. Følgende fremgår af telefaxen:
 "På grund af ændrede regler fra 1. jan. 1999 omkring  

 betalingsreglerne for spildevandsanlæg stiger tilslutningsbidraget i  

 Farsø Kommune med 25 kr./m²....
 Det er derfor for nogle af kommunens virksomheder attraktivt at erhverve  

 jord inden 31.12.1998.
Kommunen har derfor købt noget jord i h.t. vedlagte plan og  

 derefter lavet et mageskifte med firma X således, at kommunen får  

 9556 m², som sammenlægges med de 6074 m², som er købt af firma  

 Y.
Dette areal på 15630 m² sammenlægges med firma Z, som vil  

 bygge en ny afdeling på den anden side af -vej.
Kommunen vil gerne have tilsynsmyndighedernes samtykke for, at dette er i  

 overensstemmelse med Bekendtgørelse om offentligt udbud ved salg af  

 kommunens faste ejendomme § 2, stk. 3." Der blev anmodet om svar samme dato.
 Tilsynsrådets sekretariat tog samme dag telefonisk kontakt til  

 Farsø Kommune og anmodede om yderligere oplysninger til sagen.
Farsø Kommune telefaxede herefter samme dag bl.a. de to udkast til  

 købsaftaler, der vedrørte kommunens to handler med firma X til  

 Tilsynsrådet for Nordjyllands Amt.
Købsaftalerne var ikke  

 underskrevet.
Den ene aftale vedrørte Farsø Kommunes salg af en  

 del af matr. nr.
D, Farsø by, og en del af matr. nr.
C, Farsø  

 by, til firma X.
Den anden aftale vedrørte firma X´ salg af en del af  

 matr. nr.
A   , Farsø by, til Farsø Kommune.
I begge aftaler  

 var overtagelsen fastsat til den 31. december 1998.
I udkastet til købsaftalen vedrørende Farsø Kommunes  

 salg af en del af matr.nr.
D Farsø by, og en del af matr.nr.
C,  

 Farsø by, til firma X, fremgik det, at der var tale om en samlet  

 købesum på 300.000 kr.
Købesummen var ifølge  

 købsaftalen fremkommet ved, at det solgte areal, der sammenlagt  

 udgør 13.902 m², var solgt til 25 kr. pr. m², i alt 347.550 kr.,  

 hvorfra der var fradraget et beløb på 47.550 kr. for udgifter og  

 ulemper som følge af beplantning.
I udkastet til købsaftalen vedrørende firma X´ salg af en  

 del af matr.nr.
A   , Farsø by, til Farsø Kommune fremgik det,  

 at der var tale om en samlet købesum på 300.000 kr.
Det fremgik  

 videre af købsaftalen, at købesummen var fremkommet ved, at  

 arealet, der udgør 9.556 m², var solgt til 25 kr. pr. m², i alt  

 238.900 kr., samt at der var ydet sælger en kompensation på  

 61.100 kr. for udførte planeringsarbejder samt ulemper ved  

 ændring af hegn o.l.
 Ved kommunens to ejendomshandler med firma X udgjorde prisen således  

 i begge tilfælde 300.000 kr.
Af udkastet til købsaftalen vedrørende firma X salg af en  

 del af matr.nr.
A   , Farsø by, til Farsø Kommune fremgik det  

 endvidere, at overførelsen var sket som en i princippet frivillig  

 ejendomsoverdragelse, idet arealet alternativt ville være blevet  

 overdraget Farsø Kommune ved ekspropriation med hjemmel i lov om  

 planlægning til virkeliggørelse af den oven for nævnte  

 lokalplan nr. 87, der var tinglyst på ejendommen den 22. december 1997.
 Senere den 22. december 1998 meddelte tilsynsrådets sekretariat  

 telefonisk Farsø Kommune, at tilsynsrådet ikke kunne give en  

 tilladelse på det foreliggende grundlag, og at tilsynsrådet ville  

 vende tilbage til sagen i januar 1999.
Den 30. december 1998 blev der afholdt åstedsforretning i  

 forbindelse med den oven for nævnte ekspropriation af matr. nr.
C og en  

 del af matr. nr.
D i det nyudlagte industriområde.
Det fremgik af ekspropriationsprotokol af 30. december 1998, at ejeren af  

 matr. nr.
C, person Y, intet havde at indvende mod ekspropriationen, og at  

 der - under forudsætning af kommunalbestyrelsens godkendelse - blev  

 indgået forlig om, at Farsø Kommune for det omhandlede areal  

 på 35.908 m² betalte 897.700 kr.
Det fremgik endvidere af protokollen,  

 at person Y betingede sig ret til at skove juletræerne i  

 november/december inden for to delområder på det eksproprierede  

 areal til udgangen af henholdsvis 2001 og 2008, samt at Farsø Kommune  

 inden for denne periode kunne forlange træerne skovet mod at erstatte  

 den tidligere ejer det tab, der måtte opstå ved en eventuel  

 tidligere skovning.
Det fremgik endvidere, at arealet efter fældning af  

 træer skulle afleveres med stub/rødder.
Der blev ikke foretaget  

 noget fradrag i erstatningen for udgifter og ulemper som følge af  

 beplantningen.
Det fremgik ligeledes af ekspropriationsprotokol af 30. december 1998, at  

 ejeren af matr. nr.
D, person Z, intet havde at indvende mod ekspropriationen  

 af en del af matriklen, ligesom der på tilsvarende måde blev  

 indgået forlig om, at Farsø Kommune for det omhandlede areal  

 på 1937 m² betalte 48.425 kr.
Kommunen realiserede herefter - inden årets udgang - de i sagen  

 omhandlede to ejendomshandler med firma X på de i de oven for  

 nævnte udkast til købsaftaler indeholdte vilkår.
Kommunen  

 solgte således dele af de eksproprierede arealer - en del af matr.nr.
C  

 og en  del af matr.nr.
D - til firma X, og overtog en del af matr.nr.
A  fra  

 maskinværkstedet.
Det fremgik endvidere af en købsaftale, at Farsø Kommune den  

 31. december 1998 med overtagelse samme dato videresolgte en del af matr.nr.  

 A    (9.556 m²), en del af matr.nr.
B (6.074 m²) og en del af matr.nr.
C  

 (11.200 m²), alle Farsø by, til firma Z.
Den samlede købesum  

 var 725.075 kr.
Købesummen var ifølge købsaftalen  

 fremkommet ved, at det samlede areal, der udgør i alt 26.830 m², var  

 solgt til 25 kr. pr. m², i alt 670.750 kr., samt at firma Z herudover betalte  

 54.325 kr. som kompensation for udført pladsbelægning, hegn,  

 o.l.
Det fremgik ikke af købsaftalen, på hvilket matr.nr. den  

 omtalte pladsbelægning, hegn o.l. var udført.
 Købsaftalen var for Farsø Kommune alene underskrevet af  

 kommuneingeniør XX.
I brev af 16. februar 1999 til Farsø Kommune oplyste  

 Tilsynsrådet for Nordjyllands Amt, at kommunens anmodning af 22.  

 december 1998 om samtykke til at sælge en del af matr.nr.
D og en del  

 af matr.nr.
C, begge Farsø by, til firma X samt samtykke til at  

 sælge en del af matr.nr.
A   , Farsø by, til firma Z uden  

 offentlige udbud, efter tilsynsrådet opfattelse rejste følgende  

 spørgsmål:
"1) Er det korrekt opfattet, at Farsø Kommune udelukkende har  

 opkøbt den pågældende jord med henblik på straks  

 efter at iværksætte jordoverdragelse med det formål at  

 spare bestemte virksomheder for tilslutningsafgift? 2) Er overdragelserne fra Farsø Kommune til de  

 pågældende virksomheder sket til markedspris og i  

 bekræftende fald, hvorledes har kommunen fastsat denne  

 markedspris." I brev af 22. februar 1999 meddelte Farsø Kommune  

 Tilsynsrådet for Nordjyllands Amt, at kommunen stod uforstående  

 overfor spørgsmålene i tilsynsrådets brev af 16. februar  

 1999. Farsø Kommune indbød samtidig formanden for  

 Tilsynsrådet for Nordjyllands Amt til et møde for en  

 nærmere uddybning af spørgsmålene.
 Den 9. marts 1999 blev der afholdt møde mellem Farsø Kommune  

 og  formanden for tilsynsrådet.
 Af et referat fra mødet af 17. marts 1999, der var udarbejdet af  

 tilsynsrådets sekretariat, fremgik bl.a. følgende:
 "Kommunaldirektøren oplyste, at en overdragelse af det  

 pågældende areal inden den 1. januar 1999 betød en  

 besparelse for køberen af ejendommen (firma Z) på ca. kr.  

 200.000, idet den forhøjede afgift på kloaktilslutningsbidrag  

 først trådte i kraft den 1. januar 1999. ...
Kommunaldirektøren oplyste, at maskinfabrikken alligevel  

 stod over for en facadeudvidelse og at mageskiftet mellem matr.nr.
C og en  

 del af matr.nr.
D med matr.nr.
A    og det efterfølgende salg til  

 firma Z er en udløber af 4-5 andre forhold, herunder, at Farsø  

 Kommune forhandlede om køb af jord i forbindelse med udarbejdelse af  

 kommuneplantillægget, samt at de nye kloakbidragsbestemmelser  

 yderligere komplicerede sagen. ...
 Kommuneingeniør XX oplyste, at en kommune altid med hjemmel  

 i planloven kan ekspropriere såfremt det er nødvendigt for en  

 enkelt virksomhed at udvide.  ...
 Kommuneingeniør XX oplyste, at Farsø Kommune havde  

 ønsket handlen gennemført inden årsskiftet, idet det var  

 attraktivt for virksomheden på grund af, at der kunne opnås en  

 besparelse på kr. 200.000, idet kloaktilslutningsbidraget steg pr. 1.  

 januar 1999. ...
Kommunaldirektøren oplyste, at der var tale om salg af en grund i  

 et område der gennem flere år havde været udlagt til  

 erhvervsformål, og at prisen er kendt i området som værende  

 kr. 25 m², hvilket den har været de sidste 10 år.
Han oplyste  

 endvidere, at Farsø Kommune er af den opfattelse, at et offentligt  

 udbud i en sag som denne ville være omsonst, da der er tale om en  

 ganske speciel sag, og da der ikke havde været henvendelse fra andre  

 vedrørende det pågældende areal, og idet det er oplagt, at  

 den fastsatte pris er lig med markedsprisen." I brev af 19. april 1999 besvarede Farsø Kommunalbestyrelse  

 Tilsynsrådet for Nordjyllands Amts brev af 16. februar 1999 med  

 følgende udtalelse, der var vedtaget af kommunalbestyrelsen på  

 et møde den 14. april 1999:
 "ad 1: Det er ikke udelukkende af hensyn til ændrede  

 tilslutningsbidrag.
 ad 2: Det bekræftes, at handlerne er sket til markedspris.
I øvrigt henvises til referat af møde den 9. marts 1999  

 mellem Farsø Kommune og tilsynsrådet." I brev af 11. juni 1999 til Farsø Kommunalbestyrelse anmodede  

 Tilsynsrådet for Nordjyllands Amt om supplerende oplysninger til  

 sagen.
I brevet henviste tilsynsrådet til, at det af købsaftalen  

 vedrørende Farsø Kommunes køb af firma X´ grund - en del  

 af matr.nr.
A - fremgik, at overdragelsen blev gennemført som en i  

 princippet frivillig ejendomsoverdragelse, idet Farsø Kommune over for  

 sælger havde oplyst, at arealet alternativt ville være blevet  

 overtaget af Farsø Kommune ved ekspropriation med hjemmel i lov om  

 planlægning til virkeliggørelse af lokalplan nr. 87, der var  

 tinglyst på ejendommen den 22. december 1997. Tilsynsrådet  

 henviste endvidere til, at det af § 47 i lov om planlægning  

 fremgår, at kommunalbestyrelsen kan ekspropriere fast ejendom,  

 når ekspropriationen sker til virkeliggørelse af en lokalplan.
Tilsynsrådet henviste desuden til, at matr.nr.
A ifølge  

 lokalplan nr. 87 var omfattet af det såkaldte område 1, som  

 ifølge lokalplan nr. 87 kun må anvendes til industri- og  

 større værkstedsvirksomhed, entreprenør- og  

 oplagsvirksomhed og lignende, hvortil der ikke stilles specielle krav af  

 hensyn til det omgivende miljø.
 Tilsynsrådet anførte i den forbindelse, at da firma X  

 formentlig var en sådan erhvervsvirksomhed, var den  

 pågældende ejendom allerede udlagt til erhvervsformål, og  

 lokalplanens formål, hvorefter området skulle anvendes til  

 erhvervsvirksomhed, var hermed tilsyneladende allerede opfyldt.
 På denne baggrund anmodede tilsynsrådet i brevet af 11. juni  

 1999 Farsø Kommunalbestyrelse om en redegørelse for baggrunden  

 for, at kommunalbestyrelsen var af den opfattelse, at arealet kunne  

 være eksproprieret i henhold til planlovens bestemmelser.
 Tilsynsrådet oplyste endvidere, at den kommunale styrelseslovs § 32  

 foreskriver, at dokumenter vedrørende kommunens køb og salg af  

 fast ejendom skal underskrives af kommunalbestyrelsens formand eller  

 næstformand og en person, der er bemyndiget dertil af  

 kommunalbestyrelsen.
Under henvisning til, at det alene var kommuneingeniør XX, der  

 havde underskrevet salgsaftalen mellem Farsø Kommune og firma Z  

 vedrørende matr. nr.
A samt de øvrige salgsaftaler, som  

 tilsynsrådet havde modtaget, anmodede tilsynsrådet om at modtage  

 kommunalbestyrelsens redegørelse for, hvorfor  

 borgmesterens/viceborgmesterens underskrift ikke var på de  

 pågældende salgsdokumenter.
Tilsynsrådet anmodede endvidere  

 om en kopi af den bemyndigelse, der måtte være givet  

 kommuneingeniøren til at underskrive salgsaftaler.
 I brev af 5. juli 1999 til Farsø Kommunalbestyrelse meddelte  

 Tilsynsrådet for Nordjyllands Amt efter anmodning fra  

 kommunalbestyrelsen bl.a. følgende vedrørende baggrunden for de  

 i brevet af 11. juni 1999 stillede spørgsmål:
"Problemstillingen er bl.a. den, at en kommune i almindelighed ikke  

 må opkøbe jord med henblik på at sælge til en  

 bestemt virksomhed.
Efter tilsynsrådets opfattelse kan en kommune dog  

 godt købe og sælge i det omfang kommunen har hjemmel til at  

 foretage en tilsvarende disposition gennem ekspropriation og videresalg.
Den retsopfattelse, som kommunen gav udtryk for under mødet den 9.  

 marts 1999, hvorefter en "kommune altid med hjemmel i planloven kan  

 ekspropriere, såfremt det er nødvendigt for en enkelt virksomhed  

 at udvide", er imidlertid forkert.
Forholdet er nærmere det modsatte,  

 nemlig at en kommune ikke kan ekspropriere blot for at hjælpe en  

 virksomhed til udvidelsesmuligheder.
 Som nævnt spurgte tilsynsrådet den 16. februar 1999  

 Farsø Kommune om dispositionen udelukkende var foretaget med det  

 formål at spare bestemte virksomheder for et tilslutningsbidrag.  

 Kommunens meget kortfattede besvarelse af dette spørgsmål i  

 skrivelsen af 19. april 1999 betyder, at tilsynsrådet ikke på det  

 foreliggende grundlag kan afgøre, om betingelserne efter planlovens §  

 47 er opfyldt, hvorfor tilsynsrådet ved skrivelse af 11. juni 1999 har  

 henledt kommunens opmærksomhed på bestemmelsens indhold og  

 anmodet kommunen om en redegørelse for, hvorfor kommunen finder, at  

 kommunen kunne have eksproprieret arealerne i stedet for at købe  

 dem.
Efter tilsynsrådets opfattelse har spørgsmålet om,  

 hvorvidt kommunen kunne have eksproprieret arealerne til fordel for firma Z  

 også betydning for spørgsmålet om, hvorvidt kommunen kan  

 sælge til firma Z uden offentligt udbud." Den 12. august 1999 meddelte Farsø Kommunalbestyrelse  

 Tilsynsrådet for Nordjyllands Amt, at det lå inden for  

 kommunalfuldmagtens rammer at erhverve jord med det formål at  

 sælge det som erhvervsgrund, at medvirke til fastholdelse af  

 eksisterende virksomheder i kommunen samt at skabe nye arbejdspladser.
 Kommunalbestyrelsen henviste desuden til, at kommunens salg af arealer til  

 firma X og til firma Z var omfattet af undtagelsen i  

 udbudsbekendtgørelsens § 2, stk. 3, som fortolket i  

 Indenrigsministeriets vejledning af 20. juni 1991. Kommunalbestyrelsen  

 henviste i den forbindelse til, at der var tale om et mageskifte, samt at et  

 offentligt udbud ville have været en hindring for realisering af  

 handlerne.
 Vedrørende spørgsmålet om underskriftkompetence i  

 forbindelse med kommunens køb og salg af fast ejendom oplyste  

 kommunalbestyrelsen, at lederen af den afdeling, hvorunder grundsalg  

 hører, efter en mangeårig uskreven praksis kan underskrive  

 slutsedler på godkendte vilkår.
Tilsynsrådet afgav herefter den 17. december 1999 en udtalelse i  

 sagen.
I udtalelsen er bl.a. anført følgende:
 "Ekspropriation i henhold til planlovens § 47.
 Såfremt Farsø Kommune lovligt kunne have eksproprieret  

 det pågældende areal, er det tilsynsrådets opfattelse, at  

 det også ville have været lovligt for kommunen at indgå en  

 aftale med Farsø Maskinværksted om køb af det  

 pågældende areal.
Det fremgår af sagen, at lokalplan nr. 87 er gældende for  

 området.
Lokalplanen blev endeligt vedtaget i Farsø  

 Kommunalbestyrelse den 10. december 1997.
 I følge lokalplanens § 3 gælder følgende  

 anvendelsesbegrænsning for området:
"... må kun anvendes til industri- og større  

 værkstedsvirksomhed, entreprenør- og oplagsvirksomhed samt  

 lignende, hvortil der ikke skal stilles specielle krav af hensyn til det  

 omgivende miljø." § 47 i Planloven (lov nr. 388 af 1991, på tidspunktet for  

 overdragelserne senest bekendtgjort ved lovbekendtgørelse nr. 563 af  

 30. juni 1997) har følgende ordlyd:
"Kommunalbestyrelsen kan ekspropriere fast ejendom, der tilhører  

 private eller private rettigheder over fast ejendom, når  

 ekspropriationen vil være af væsentlig betydning for at sikre  

 gennemførelsen af en byudvikling i overensstemmelse med kommuneplanen  

 eller for virkeliggørelse af en lokalplan eller en  

 byplanvedtægt." Det fremgår således af ovennævnte bestemmelse, at en  

 kommune kan ekspropriere fast ejendom.
I henhold til praksis kan en  

 sådan ekspropriation under de nævnte betingelser formentlig  

 også foretages til fordel for en bestemt virksomhed.
 Imidlertid forudsætter en sådan ekspropriation, at den er af  

 væsentlig betydning for at sikre virkeliggørelsen af kommuneplan  

 eller lokalplan.
Farsø Kommunalbestyrelse har ikke - trods opfordring hertil fra  

 tilsynsrådet - sandsynliggjort, at ovennævnte betingelser for at  

 foretage ekspropriation var til stede.
Tilsynsrådet er herefter mest  

 tilbøjelig til at mene, at der ikke i den konkrete sag var nogen  

 ekspropriationsmulighed.
Erhvervelse af arealet med henblik på videresalg Det fremgår af sagen, at Farsø Kommune har opkøbt  

 et areal fra firma X for herefter straks at iværksætte en  

 jordoverdragelse til Firma Z Spørgsmålet om, hvorvidt det er lovligt for en kommune, at  

 optræde som ejendomsformidler, er reguleret af almindelige  

 kommunalretlige grundsætninger.
Det er en lovlig kommunal opgave at forsyne borgere i kommunen med jord  

 ved bl.a. udstykning og byggemodning, herunder også tilvejebringelse af  

 erhvervsjord.
Når en kommune varetager kommunalpolitiske mål med  

 dispositioner vedrørende jordforsyningen, er den dog undergivet de  

 almindelige regler i kommunalfuldmagten om, at foranstaltninger skal  

 være neutrale i forhold til den private erhvervssektor, se hertil bl.a.  

 Erik Harder i "Dansk kommunalforvaltning II", 1987 2. omarbejdede udgave side  

 149 ff.
Det er herefter tilsynsrådets opfattelse, at Farsø Kommune  

 ikke lovligt kunne opkøbe en del af matr. nr.
A    idet dette areal  

 allerede var udstykket, og hermed allerede indgik i kommunens  

 jordforsyninger.
Denne disposition er således ikke omfattet af  

 kommunens adgang i henhold til de kommunalretlige grundsætninger, til  

 at forsyne kommunes borgere med jord, hvorfor det ikke var lovligt, at  

 Farsø Kommune optrådte som ejendomsformidler i forhold til  

 parterne.
 Salg og magelæg uden offentligt udbud og uden samtykke:
 I henhold til § 68 i lov om kommuners styrelse, jf.  

 lovbekendtgørelse nr. 810 af 28. oktober 1999, må salg af  

 kommunens faste ejendomme ikke ske uden forudgående offentligt udbud.  

 Indenrigsministeriet har ved bekendtgørelse nr. 472 af 20. juni 1991  

 om offentligt udbud ved salg af kommunens faste ejendomme fastsat  

 nærmere regler herom.
I henhold til bekendtgørelsens § 2, stk. 1 og 2, kan offentligt  

 udbud undlades i specifikt anførte situationer.
Ingen af de i  

 bestemmelsen anførte muligheder er relevante i den konkrete sag.
 Farsø Kommunes eneste mulighed for lovligt at foretage mageskifte  

 eller salg uden forudgående offentligt udbud var herefter at opnå  

 tilsynsrådets samtykke hertil i henhold til bekendtgørelsens §  

 2, stk. 3, der har følgende ordlyd:
"Endvidere kan offentligt udbud med tilsynsrådets samtykke undlades  

 ved mageskifte, eller hvor der foreligger særlige forhold, der kan  

 begrunde en undladelse af offentligt udbud." Denne undtagelsesbestemmelse anvendes kun i særlige tilfælde,  

 navnlig hvor det må antages på den ene side, at kravet om  

 offentligt udbud vil kunne lægge hindringer i vejen for salget og  

 på den anden side, at offentligt udbud ikke vil kunne fremkalde  

 højere købstilbud.
 Som eksempler på tilfælde, der afhængigt af de konkrete  

 omstændigheder vil kunne begrunde en undladelse af offentligt udbud,  

 kan nævnes salg til en virksomhed af en naboejendom med henblik  

 på udvidelse af virksomheden og salg til erhvervsbyggeri, hvor der  

 foreligger et tilbud om køb af en bestemt ejendom, der som  

 følge af dens beliggenhed, dens anvendelsesmuligheder eller andre  

 forhold er af særlig betydning for den pågældende  

 tilbudsgiver.
 Tilladelse til undladelse af offentligt udbud kan dog kun gives under den  

 forudsætning, at der er tale om salg til markedspris.
 Endvidere skal tilsynsrådet bemærke, at der ikke er hjemmel  

 til, at tilsynsrådet efterfølgende giver sit samtykke til, at en  

 handel blev gennemført uden offentligt udbud.
 Farsø Kommune havde ikke opnået tilsynsrådets samtykke,  

 da handlen blev gennemført i december 1998, og kommunen handlede  

 derfor efter tilsynsrådets opfattelse dermed klart ulovligt.
 Ydermere har Farsø Kommunes borgmester, kommunaldirektør og  

 kommuneingeniør på mødet den 9. marts 1999 på  

 Aalborg Slot overfor tilsynsrådets formand bekræftet, at kommunen  

 inden handlen var fuldt bekendt med reglerne på området, men at  

 kommunen ikke ønskede at afvente tilsynsrådets samtykke.
Kommuneingeniørens underskriftskompetence Det fremgår af sagen, at det alene er kommuneingeniør XX,  

 der har underskrevet salgsaftalen. ...
 Bestemmelsen i § 32 i den kommunale styrelseslov har følgende  

 ordlyd:
"Dokumenter vedrørende kommunens køb og salg af fast  

 ejendom, optagelse af lån og påtagelse af garantiforpligtelser  

 skal underskrives af kommunalbestyrelsens formand eller næstformand  

 (næstformænd) og en person, der er bemyndiget dertil af  

 kommunalbestyrelsen." Tilsynsrådet skal herved slå fast, at der ikke i bestemmelsen  

 i § 32 er overladt kommunalbestyrelsen mulighed for at delegere  

 underskriftskompetencen fra borgmesteren eller viceborgmesteren til formanden  

 for et stående udvalg - i dette tilfælde teknisk udvalg.
 Det forhold, at den pågældende praksis har været fulgt i  

 en mangeårig periode, har ikke betydning for bedømmelse af  

 sagen, idet en delegation som den foreliggende under alle  

 omstændigheder er i strid med § 32 i styrelsesloven.
 Tilsynsrådet er således af den opfattelse, at den praksis, der  

 har udviklet sig i Farsø Kommune, skal bringes til ophør  

 straks, idet den er klart ulovlig og i strid med reglerne i den kommunale  

 styrelseslov.
Tilsynsrådet skal således anmode om at blive orienteret om,  

 hvad kommunen agter at foretage i den anledning." Tilsynsrådets udtalelse omfattede endvidere spørgsmålet  

 om eventuel påtale mod medlemmer af Farsø Kommunalbestyrelse i  

 medfør af den kommunale styrelseslovs § 61 c.
 Den 21. januar 2000 sendte Farsø Kommunes borgmester H.O.A.  

 Kjeldsen tilsynsrådet et juridisk responsum af 18. januar 2000  

 udarbejdet af advokat Mogens Heide-Jørgensen.
I advokat Mogens Heide-Jørgensens responsum var bl.a. anført  

 en række betragtninger vedrørende erhvervelse af det omhandlede  

 areal med henblik på videresalg til firma Z.
Det var således  

 bl.a. anført i responsummet, at retsstillingen vedrørende  

 kommuners dispositioner over fast ejendom er den, at kommuner kan købe  

 og sælge jord med henblik på at opnå en avance, ligesom det  

 kan ske som et led i kommunens erhvervspolitik.
Endvidere var det  

 anført, at Farsø Kommune i det foreliggende tilfælde  

 havde fulgt en fremgangsmåde, der er udbredt blandt en række  

 kommuner.
Der var i den forbindelse henvist til, at det er fast praksis, at  

 kommunerne indgår aftaler med købere af udstykkede arealer om  

 tilbagesalg til kommunen, når det er et hensigtsmæssigt led i  

 kommunens jord- eller erhvervspolitik.
 Endvidere blev der i responsummet givet udtryk for, at det ikke - som  

 angivet i tilsynsrådets udtalelse af 17. december 1999 - var relevant  

 at tage stilling til spørgsmålet om, hvorvidt en kommune kan  

 optræde som ejendomshandler eller -formidler, idet Farsø Kommune  

 ikke generelt havde tilsigtet dette.
For så vidt angår spørgsmålet om hjemmel til  

 ekspropriation af det areal, som firma X solgte til Farsø Kommune - en  

 del af matr.nr.
A - anførtes det i responsummet, at ekspropriation  

 rent faktisk ikke har fundet sted, og at spørgsmålet derfor var  

 rent hypotetisk.
Vedrørende spørgsmålet om tilsynsmyndighedens hjemmel  

 til at meddele samtykke til, at en handel gennemføres uden offentligt  

 udbud, efter at handlen er gennemført, var der i responsummet henvist  

 til kommunaltilsynets praksis indtil 1981 for administration af den indtil da  

 gældende regel om approbation af ejendomshandler.
Det var i den  

 forbindelse anført, at det efter praksis ikke var ualmindeligt, at  

 tilsynsmyndigheden meddelte efterfølgende approbation af  

 ejendomshandler.
Om kommuneingeniørens underskriftskompetence var der i responsummet  

 givet udtryk for uenighed i, at kommunens praksis er klart ulovlig,  

 således som tilsynsrådet havde udtalt.
Til støtte herfor  

 var det anført, at den kommunale styrelseslovs § 32 er en ekstern  

 legitimationsregel, ikke en regel om interne arbejdsgange i en kommune, at  

 Farsø Kommunes praksis ikke angik dokumenter, der skal tinglyses, samt  

at kommunen gennem årene ikke havde haft sådanne  

 erfaringer med underskriftspraksis, at man havde ønsket at ændre  

 denne.
Det var endvidere gjort gældende, at Farsø Kommunes  

 praksis var en lokal retssædvane, der har modificeret § 32.
 Endvidere indeholdt responsummet en række bemærkninger til  

 tilsynsrådets udtalelse vedrørende  

 kommunalbestyrelsesmedlemmernes ansvar.
 Den 14. februar 2000 meddelte Farsø Kommunalbestyrelse  

 Tilsynsrådet for Nordjyllands Amt, at kommunalbestyrelsen erkendte, at  

 den havde tilsidesat styrelseslovens § 68, idet tilsynsrådets  

 afgørelse ikke forelå på tidspunktet for salget.  

 Kommunalbestyrelsen anførte endvidere, at man fandt, at sagen var  

 omfattet af undtagelsen i udbudsbekendtgørelsens § 2, stk. 3,  

 således at dispensationen ville være givet efterfølgende.
 Kommunalbestyrelsen oplyste endvidere, at man umiddelbart var enig i den  

 juridiske vurdering af sagens øvrige aspekter, som advokat Mogens  

 Heide-Jørgensen havde givet udtryk for i det oven for nævnte  

 responsum af 18. januar 2000.
 Under henvisning til den forskel, der var i retsopfattelsen mellem advokat  

 Mogens Heide-Jørgensens responsum og tilsynsrådets udtalelse af  

 17. december 1999, oplyste kommunalbestyrelsen endvidere, at  

 kommunalbestyrelsen havde besluttet at forelægge sagen for  

 Indenrigsministeriet.
 Den 14. februar 2000 anmodede Farsø Kommunalbestyrelse om  

 Indenrigsministeriets stillingtagen til den retsopfattelse, som  

 tilsynsrådet havde udtrykt i sagen.
 Den 14. april og 16. juni 2000 henholdt Tilsynsrådet for  

 Nordjyllands Amt sig over for Indenrigsministeriet til udtalelsen af 17.  

 december 1999. For så vidt angår spørgsmålet om  

 eventuel påtale mod medlemmer af Farsø Kommunalbestyrelse i  

 medfør af den kommunale styrelseslovs § 61 c meddelte  

 tilsynsrådet den 16. juni 2000 Indenrigsministeriet, at rådet  

 havde truffet beslutning om, at der ikke skulle begæres påtale.
 Tilsynsrådet sendte samtidig Indenrigsministeriet et notat af 13.  

 marts 2000 fra tilsynsrådets sekretariat, der indeholdt en række  

 bemærkninger til advokat Mogens Heide-Jørgensens responsum af  

 18. januar 2000.
 I notatet anføres, at en kommunes erhvervelse af en fast ejendom  

 efter tilsynsrådets opfattelse er betinget af, at der med købet  

 varetages et lovligt kommunalt formål.
Til advokat Mogens Heide-Jørgensens bemærkninger  

 vedrørende spørgsmålet om Farsø Kommunes  mulighed  

 for at have eksproprieret en del af matr.nr.
A er bl.a. anført i  

 tilsynsrådets sekretariats notat, at baggrunden for, at  

 tilsynsrådet behandlede spørgsmålet herom var, at  

 Farsø Kommune havde hævdet, at den kunne have foretaget en  

 ekspropriation af arealet med henblik på overdragelse til firma Z.
Det  

 fremgår, at tilsynsrådets opfattelse er, at kommunen kan  

 købe og sælge jord uden iagttagelse af styrelseslovens § 68, i  

 det omfang, kommunen kan ekspropriere jorden til fordel for en  

 køber.
 Til advokat Mogens Heide-Jørgensens bemærkninger om  

 tilsynsrådets hjemmel til at meddele samtykke til, at en handel  

 gennemføres uden offentligt udbud, efter at handlen er  

 gennemført, er bl.a. anført i tilsynsrådets sekretariats  

 notat, at i det omfang, en kommune sælger en ejendom uden offentligt  

 udbud eller forudgående samtykke fra tilsynsmyndigheden, giver det ikke  

 nogen mening efter salget at rejse spørgsmålet om, hvorvidt der  

 kan meddeles et samtykke, idet salget har fundet sted.
Den 6. juli 2000 sendte Farsø Kommunalbestyrelse  

 Indenrigsministeriet et notat af 5. juli 2000 udarbejdet af advokat Mogens  

 Heide-Jørgensen.
Notatet indeholder en række bemærkninger  

 til tilsynsrådets sekretariats ovenfor nævnte notat af 13. marts  

 2000. Vedrørende spørgsmålet om ekspropriation i henhold  

 til planlovens § 47 stilles der i Mogens Heide-Jørgensens notat  

 spørgsmålstegn ved, om styrelseslovens § 68 kan fraviges,  

 når der eksisterer en adgang til ekspropriation efter planlovens § 47,  

 og det anføres, at dersom tilsynsrådet var af en sådan  

 opfattelse, burde der være indhentet en vejledende udtalelse om  

 adgangen til ekspropriation fra vedkommende ministerium.
 Vedrørende tilsynsmyndighedens hjemmel til at meddele samtykke til,  

 at en handel gennemføres uden offentligt udbud, efter at handlen er  

 gennemført, er det endvidere anført i notatet, at  

 lovliggørelse kunne være sket ved tilsynsrådets  

 erklæring om, at det skete salg uden udbud ikke var lovligt, men at  

 tilsynsrådet ville have givet samtykke, hvis ansøgning var  

 indgivet inden salgstidspunktet.
 Ved brev af 18. august 2000 oplyste Tilsynsrådet for Nordjyllands  

 Amt, at man ikke fandt tilstrækkelig anledning til at fremkomme med  

 bemærkninger til det, som advokat Mogens Heide-Jørgensen havde  

 anført.
Indenrigsministeriet har den 20. april 2001 til brug for behandlingen af  

 sagen anmodet Miljø- og Energiministeriet om en udtalelse om, hvorvidt  

 Farsø Kommune efter Miljø- og Energiministeriets opfattelse med  

 hjemmel i planloven ville have haft mulighed for at ekspropriere den del af  

 matr. nr.
A, Farsø by, Farsø, som kommunen købte af  

 firma X, således som det fremgår af udkastet til  

 købsaftalen for arealet.
 Miljø- og Energiministeriet har ved brev af 17. maj 2001 afgivet en  

 udtalelse, som vedlægges i kopi, hvoraf bl.a. følgende  

 fremgår:
 "I sagen fra Farsø er det omhandlede areal videresolgt med henblik  

 på bebyggelse, som skal være i overensstemmelse med de generelle  

 bestemmelser for bebyggelse i lokalplanens område 1, men der er ingen  

 bestemmelser om det konkrete byggeri i lokalplanen, som gør det  

 nødvendigt at gennemføre denne bebyggelse for at  

 virkeliggøre lokalplanen.
Det er derfor Landsplanafdelingens vurdering, at betingelserne for  

 ekspropriation af det omhandlede areal ikke var til stede." Indenrigsministeriets udtalelse:
Det tilsyn, som de kommunale tilsynsmyndigheder - Indenrigsministeriet  

 og de for hvert amt nedsatte tilsynsråd - udøver over for  

 kommunerne, er et retligt tilsyn.
Tilsynet omfatter kun  

 spørgsmålet om, hvorvidt der er sket en tilsidesættelse af  

 lovgivningen, herunder offentligretlige retsgrundsætninger, jf. § 47 og  

 § 61 i lov om kommunernes styrelse (lovbekendtgørelse nr. 629 af 29.  

 juni 2001).
 De kommunale tilsynsmyndigheder kan ikke tage stilling til, om kommunernes  

 sagsbehandling er rimelig eller hensigtsmæssig, eller til  

 spørgsmål vedrørende skønsudøvelsen,  

 så længe skønnet udøves inden for de rammer, der er  

 fastsat i lovgivningen.
 Indenrigsministeriet er ikke almindelig klageinstans i forhold til  

 tilsynsrådene, men ministeriet fører tilsyn med, at  

 tilsynsrådene ikke tilsidesætter lovgivningen, og at  

 tilsynsrådenes udtalelser ikke er udtryk for en urigtig retsopfattelse  

 eller hviler på et urigtigt faktisk grundlag, jf. § 61 a i lov om  

 kommunernes styrelse.
 Indenrigsministeriet har i sagen fundet grundlag for at vurdere  

 følgende spørgsmål:
1. 	Overholdelse af reglerne om offentligt udbud i forbindelse med  

 kommunens salg af arealer til firma X og til firma Z 2. 	Forholdet til kommunalfuldmagtsreglerne.
3. 	Prisfastsættelsen ved ekspropriation og efterfølgende  

 videresalg af en del af matr.nr.
C, Farsø by, til firma X.
 4. 	Overholdelse af reglerne om underskriftskompetence i sager om  

 køb og salg af fast ejendom m.v.
 Farsø Kommunalbestyrelses klage af 14. februar 2000 omfatter  

 endvidere Tilsynsrådet for Nordjyllands Amts udtalelse af 17. december  

 1999 vedrørende spørgsmålet om eventuel påtale mod  

 medlemmer af Farsø Kommunalbestyrelse i medfør af den kommunale  

 styrelseslovs § 61 c.
Indenrigsministeriet har imidlertid ikke vurderet dette  

 spørgsmål, idet Tilsynsrådet for Nordjyllands Amt  

 efterfølgende i brev af 16. juni 2000 har truffet beslutning om, at  

 der ikke skal begæres påtale mod medlemmer af Farsø  

 Kommunalbestyrelse i medfør af den kommunale styrelseslovs § 61 c.
Det  

 tilføjes, at det følger af § 61 c, stk. 2, 2. pkt., at et  

 tilsynsråds afgørelse om at begære påtale ikke kan  

 indbringes for indenrigsministeren.
Ad 1) Overholdelse af reglerne om offentligt udbud i forbindelse med  

 kommunens salg af arealer til firma X og til firma Z § 68, stk. 1, i den kommunale styrelseslov har følgende  

 ordlyd:
"Salg af kommunens faste ejendomme må ikke ske uden  

 forudgående offentligt udbud.
Indenrigsministeriet kan fastsætte  

 regler om fremgangsmåden ved offentligt udbud samt regler om, at visse  

 salg kan ske uden forudgående offentligt udbud." Formålet med reglerne om offentligt udbud i forbindelse med salg af  

 kommunale ejendomme er at sikre, at offentligheden får kendskab til, at  

 kommunale ejendomme er udbudt til salg, og at alle derved på lige fod  

 får mulighed for at komme i betragtning som købere af en  

 kommunal ejendom.
Muligheden for købstilbud fra en bredere kreds vil  

 også kunne føre til, at der opnås de for kommunen bedste  

 købstilbud.
Desuden vil kommunen kunne sikre sig imod en kritik af, at  

 der ved et ejendomssalg skulle være sket en usaglig begunstigelse af  

 køber.
 I henhold til § 68, stk. 1, er der i Indenrigsministeriets  

 bekendtgørelse nr. 472 af 20. juni 1991 fastsat nærmere regler  

 om offentlige udbud ved salg af kommunens faste ejendomme.  

 Bekendtgørelsens § 2, stk. 3, har følgende ordlyd:
"Med tilsynsmyndighedens samtykke kan offentligt udbud ved salg af  

 kommunens faste ejendomme undlades ved mageskifter samt ved salg, hvor der i  

 øvrigt foreligger særlige forhold, der kan begrunde en  

 undladelse." Det fremgår af sagens akter, at Farsø Kommunes salg af en del  

 af matr. nr.
D og en del af matr. nr.
C, begge Farsø by, til firma X  

 og salg af en del af matr. nr.
A, en del af matr. nr.
B og en del af matr.  

 nr.
C, alle Farsø by, til firma Z blev gennemført uden  

 forudgående offentlige udbud, og uden at tilsynsrådet forinden  

 salget havde meddelt dispensation i medfør af § 2, stk. 3, i  

 udbudsbekendtgørelsen.
 Indenrigsministeriet er på den baggrund enigt med Tilsynsrådet  

 for Nordjyllands Amt i, at Farsø Kommunalbestyrelse tilsidesatte den  

 kommunale styrelseslovs § 68, stk. 1, ved at sælge de omhandlede  

 arealer uden forudgående offentlige udbud og uden, at  

 tilsynsrådet forinden salget havde meddelt dispensation.
Ad 2) Forholdet til kommunalfuldmagtsreglerne Spørgsmålet om kommuners adgang til at erhverve fast  

 ejendom er ikke generelt reguleret i den skrevne lovgivning.
En kommunes  

 adgang hertil skal derfor afgøres efter almindelige kommunalretlige  

 grundsætninger om kommuners opgavevaretagelse -  

 kommunalfuldmagtsreglerne - samt efter offentligretlige  

 retsgrundsætninger om saglighed i forvaltningen.
Det er antaget i de kommunale tilsynsmyndigheders praksis og i den  

 juridiske litteratur, at det efter almindelige kommunalretlige  

 grundsætninger om kommuners opgavevaretagelse som udgangspunkt ikke er  

 en lovlig kommunal opgave at drive handel med fast ejendom.
En kommune kan  

 således som udgangspunkt ikke erhverve fast ejendom med henblik  

 på at opnå fortjeneste ved videresalg.
En kommune kan dog efter de nævnte grundsætninger erhverve  

 fast ejendom med henblik på at varetage kommunale formål,  

 herunder plan- og miljømæssige formål.
Det er i den  

 forbindelse antaget, at en kommune kan erhverve jord med henblik på at  

 sikre et tilstrækkeligt udbud af byggemodne erhvervsgrunde i kommunen.  

 Se herved Erik Harder, Dansk Kommunalforvaltning II, Opgaver, 1987, side 149  

 ff, Poul Carstensen, Kommunerne og erhvervspolitikken, 1993, s. 91,  

 Betænkning nr. 1153/1988, Kommunerne og erhvervspolitikken, side 85,  

 Jens Garde og Jørgen Mathiassen, Kommunalret, 1991, side 31 og 50,  

 Martin Basse og Oluf Jørgensen, Kommunalt Folkestyre, 2. udg. 1994, s.  

 94 f, samt Karsten Loiborg i Hans Gammeltoft-Hansen m.fl., Forvaltningsret,  

 1994, side 467 f.
Se endvidere Mogens Heide-Jørgensen, Den kommunale  

 Interesse, 1993, side 67 f og side 92 ff, der dog forholder sig kritisk over  

 for ovennævnte udgangspunkt.
En kommunes adgang til uden lovhjemmel at gennemføre  

 foranstaltninger antages herudover at være begrænset af, hvad der  

 traditionelt betegnes som et "almennyttekriterium". Dette kriterium  

 indebærer, at en kommune som udgangspunkt kun kan gennemføre  

 foranstaltninger, der kommer en bredere kreds af kommunens borgere til gode.  

 En kommune kan derfor normalt ikke uden lovhjemmel gennemføre  

 foranstaltninger, som udelukkende eller i det væsentlige er motiveret i  

 varetagelsen af individuelle interesser hos enkeltpersoner eller enkelte  

 virksomheder.
Det vil således ikke være lovligt for en kommune at  

 erhverve et areal med det formål at begunstige enkeltpersoner eller  

 enkelte virksomheder.
Hvor der i øvrigt er et lovligt kommunalt  

 formål, indebærer den omstændighed, at virkningen af en  

 kommunal disposition er til fordel for en enkelt person eller virksomhed,  

 ikke i sig selv, at den pågældende disposition bliver  

 ulovlig.
På baggrund af de i sagen foreliggende oplysninger må  

 Indenrigsministeriet lægge til grund, at formålet med  

 Farsø Kommunes erhvervelse af en del af matr. nr.
A    og en del af  

 matr. nr.
B var at fremme en bestemt erhvervsvirksomheds ( firma Z ) mulighed  

 for at udvide virksomhedens arealer, og at kommunen i forbindelse hermed  

 varetog et tilsvarende ønske fra en anden erhvervsvirksomhed (firma  

 X), der samme år havde kontaktet kommunen vedrørende et  

 ønske om at erhverve mere facadeareal i samme niveau, som  

 virksomhedens hidtidige bygninger.
Indenrigsministeriet har herved lagt vægt på, at firma Z i  

 1998 rettede henvendelse til Farsø Kommune og meddelte denne, at  

 virksomheden havde et akut behov for et yderligere areal til udvidelse af den  

 eksisterende fabrik, at kommunen på den baggrund vedtog et tillæg  

 til kommuneplanen, som udvidede det eksisterende industriområde og  

 erhvervede arealerne, som var omfattet af denne udvidelse ved ekspropriation,  

 at Farsø Kommune samme år købte arealerne en del af matr.  

 nr.
A    af firma X og en del af matr. nr.
B af firma Y, der efter  

 lokalplanen allerede var udlagt til industriformål, og straks derefter  

 videresolgte arealerne til firma Z, at det af beslutningsprotokollen fra  

 kommunalbestyrelsesmødet den 9. december 1998 fremgår, at firma  

 X som betingelse for salget til kommunen betingede sig at kunne købe  

 nogle grundstykker, der var ejet af henholdsvis person Y og person Z (en del  

 af matr. nr.
D og en del af matr. nr.
C), og at kommunen på den  

 baggrund eksproprierede de nævnte jordstykker og straks derefter solgte  

 dem til firma X.
Det fremgår af sagen, at Farsø Kommune over for  

 tilsynsrådet har oplyst, at kommunens medvirken i de nævnte  

 transaktioner endvidere var begrundet i et ønske om, at handlerne blev  

 fremskyndet.
Baggrunden herfor var, at firma Z herved kunne erhverve arealet  

 inden årsskiftet 1998-99, hvor nogle ændrede regler om betaling  

 for tilslutning til spildevandsanlæg trådte i kraft.
Derved kunne  

 virksomheden opnå en relativ besparelse på 200.000 kr. i  

 kloaktilslutningsbidrag.
Ingen af disse formål kan efter Indenrigsministeriets opfattelse  

 anses for lovlige efter  kommunalfuldmagtsreglerne og almindelige  

 forvaltningsretlige grundsætninger.
Det bemærkes herved, at det  

 efter Indenrigsministeriets opfattelse ikke udgør et sagligt  

 formål for en kommune at medvirke til, at en virksomhed kan undgå  

 betaling af en offentlig afgift.
Det bemærkes også, at det efter  

 ministeriets opfattelse ikke kan tillægges betydning for de omhandlede  

 købs berettigelse, at Farsø Kommune samtidig gennem  

 udarbejdelse af plantillæg og ekspropriation udvidede kommunens  

 industriområde.
Dette følger allerede af, at udvidelsen af  

 industriarealet kunne være gennemført, uden at kommunen havde  

 deltaget i de nævnte ejendomshandler.
Sammenfattende er Indenrigsministeriet således enigt med  

 Tilsynsrådet for Nordjyllands Amt i, at det ikke var lovligt, at  

 Farsø Kommune købte en del af matr. nr.
A og straks herefter  

 videresolgte arealet til firma Z.
Indenrigsministeriet finder endvidere, at  

 det samme gør sig gældende for så vidt angår  

 kommunens køb og videresalg af en del af matr. nr.
B.
Det tilføjes, at Indenrigsministeriet ligesom tilsynsrådet er  

 af den opfattelse, at i det omfang Farsø Kommune havde haft mulighed  

 for at ekspropriere matr. nr.
A i medfør af planlovens § 47 -  

 således som det er forudsat i købsaftalen vedrørende det  

 pågældende areal - ville kommunalfuldmagtsreglerne ikke i sig  

 selv være til hinder for de omhandlede køb.
Efter denne  

 bestemmelse kan kommunalbestyrelsen bl.a. ekspropriere fast ejendom, der  

 tilhører private, når ekspropriationen vil være af  

 væsentlig betydning for at sikre virkeliggørelsen af en  

 lokalplan.
Indenrigsministeriet finder imidlertid - på samme måde som  

 tilsynsrådet - at der ikke var en sådan adgang til at foretage  

 ekspropriation.
Ministeriet har herved navnlig lagt vægt på, at  

 der var tale om, at kommunen af en erhvervsvirksomhed købte et areal,  

 der efter lokalplanen allerede var udlagt til industriformål, for  

 umiddelbart derefter at afhænde dette til en anden erhvervsvirksomhed,  

 der ligeledes ville anvende jordstykket til et industrimæssigt  

 formål, og at det nødvendighedskrav, der stilles i forbindelse  

 med ekspropriation efter bestemmelsen, dermed ikke var opfyldt.
Der henvises  

 herom til planloven med kommentarer af Anne Birte Boeck, 1996, side 277 f.  

 Det bemærkes herved også, at Miljø- og Energiministeriet i  

 sin udtalelse af 17. maj 2001 til Indenrigsministeriet har givet udtryk for  

 den samme retsopfattelse.
Ad 3) Prisfastsættelsen ved ekspropriation og  

 efterfølgende videresalg af en del af matr.nr.
C, Farsø by, til  

 firma X.
Indenrigsministeriet har i forbindelse med behandlingen af sagen  

 konstateret, at der ved ekspropriationen af en del af matr. nr.
C og det  

 umiddelbart efterfølgende salg af arealet til firma X er  

 pådraget kommunen et tab på 47.550 kr.
Det hænger sammen med, at prisen for det areal på 13.902 m²,  

 som firma X købte af kommunen, var identisk med prisen for det noget  

 mindre areal på 9.556 m², som kommunen samtidig købte af firma  

 X.
Prisen for begge arealer var ganske vist fastsat ud fra en grundpris  

 på 25 kr. pr. m².
Imidlertid var der i forhold til denne grundpris  

 foretaget et fradrag for ulemper m.v. som følge af beplantning  

 på 47.550 kr. i prisen for det areal, som kommunen solgte til  

 maskinværkstedet.
De i sagen foreliggende oplysninger giver ikke  

 grundlag for at vurdere, om dette fradrag var sagligt begrundet i de angivne  

 forhold.
Det må imidlertid konstateres, at ekspropriationserstatningen  

 for arealet den 30. december 1998 - dagen før det blev videresolgt til  

 firma X - tillige var fastsat til 25 m², men uden fradrag i prisen, og at der  

 således er pådraget kommunen et tab på 47.550 kr.
De i sagen foreliggende oplysninger giver ikke grundlag for at vurdere, om  

 den nævnte sum har karakter af en støtte til firma X eller til  

 ejeren af det eksproprierede areal.
Efter kommunalfuldmagtsreglerne er det  

 imidlertid ikke tilladt at begunstige enkelte personer, hvorfor det ikke har  

 betydning for den samlede vurdering af lovligheden af  

 prisfastsættelsen, hvem af parterne, der er begunstiget i forbindelse  

 hermed.
I begge tilfælde vil kommunen have lidt et tab, uden at der er  

 tale om varetagelse af et lovligt kommunalt formål.
 § 61, stk. 3, i den kommunale styrelseslov har følgende ordlyd:
"Stk. 3. Tilsynsmyndigheden kan anlægge erstatningssag mod et  

 kommunalbestyrelsesmedlem, som er ansvarlig for, at kommunen er  

 påført et tab." Betingelsen for, at et kommunalbestyrelsesmedlem kan idømmes  

 erstatningspligt over for kommunen er, at det pågældende medlem  

 har udvist en uforsvarlig adfærd, som kan tilregnes medlemmet som  

 forsætlig eller uagtsom, og at der som en forudselig følge heraf  

 er opstået et tab for kommunen.
Indenrigsministeriet finder ikke grundlag for at anmode tilsynsrådet  

 om at undersøge, om der er anledning til at anlægge  

 erstatningssag.
Det skyldes, at ministeriet på baggrund af de i sagen  

 foreliggende oplysninger finder, at der ikke er grundlag for at antage, at  

 tabet kan tilregnes de enkelte kommunalbestyrelsesmedlemmer som  

 forsætligt eller uagtsomt.
Ministeriet har herved særligt lagt  

 vægt på, at den af kommunalbestyrelsen godkendte  

 beslutningsprotokol fra kommunalbestyrelsens møde den 9. december 1998  

 alene indeholder en overordnet skitsering af de i sagen omhandlede  

 køb, salg og ekspropriationer.
Prisfastsættelsen i forbindelse  

 med de omhandlede transaktioner fremgår således ikke af  

 beslutningsprotokollen.
 Indenrigsministeriet foretager sig herefter ikke yderligere  

 vedrørende dette spørgsmål.
 Ad 4) Overholdelse af reglerne om underskriftskompetence i sager om  

 køb og salg af fast ejendom m.v.
 Den kommunale styrelseslov § 32, stk. 1, har følgende  

 ordlyd:
"Dokumenter vedrørende kommunens køb og salg af fast  

 ejendom, optagelse af lån og påtagelse af garantiforpligtelser  

 skal underskrives af kommunalbestyrelsens formand eller næstformand  

 (næstformænd) og en person, der er bemyndiget dertil af  

 kommunalbestyrelsen." Bestemmelsen regulerer ikke kompetencen til at træffe beslutninger  

 om de omhandlede retshandler.
Bestemmelsen er alene en legitimationsregel og  

 har ikke betydning for spørgsmålet om gyldigheden af en  

 gennemført retshandel.
 Den person, der skal underskrive sammen med borgmesteren eller  

 viceborgmesteren, skal være personligt udpeget af kommunalbestyrelsen.  

 Det er ikke tilstrækkeligt, at beføjelsen er tildelt indehaveren  

 af en bestemt stilling.
 Bestemmelsen vedrører dokumenter vedrørende kommunens  

 køb og salg af fast ejendom, dvs. slutsedler og skøder,  

 herunder påtegninger på skøder.
 Der kan henvises til den kommenterede kommunale styrelseslov, 2000, side  

 152.
 Indenrigsministeriet er enigt med Tilsynsrådet for Nordjyllands Amt  

 i, at Farsø Kommunalbestyrelse tilsidesatte den kommunale  

 styrelseslovs § 32 derved, at alene kommuneingeniør XX underskrev en  

 række aftaler i forbindelse med Farsø Kommunes køb og  

 salg af fast ejendom.
 Ministeriet har herved lagt vægt på, at kommuneingeniør  

 XX ikke var personligt bemyndiget til at underskrive dokumenter  

 vedrørende kommunens køb og salg af fast ejendom, og at  

 købsaftalerne ikke tillige var underskrevet af kommunalbestyrelsens  

 formand eller næstformand.
 Det forhold, at lederen af den afdeling, hvorunder grundsalg hører,  

 efter en mangeårig uskreven praksis kan underskrive slutsedler på  

 godkendte vilkår, kan efter Indenrigsministeriets opfattelse ikke  

 føre til et andet resultat.
 Indenrigsministeriet har ved kopi af dette brev orienteret  

 Tilsynsrådet for Nordjyllands Amt om ministeriets opfattelse.
Det skal endvidere oplyses, at Indenrigsministeriet ved brev af d.d. har  

 henledt opmærksomheden hos Told- & Skatteregion Viborg på, at  

 Miljø- og Energiministeriet i udtalelsen af 17. maj 2001 ikke har  

 fundet, at betingelserne for ekspropriation var opfyldt i forbindelse med  

 Farsø Kommunes erhvervelse af matr.nr.
A   , Farsø by,  

 Farsø, fra firma X.
Der vedlægges til orientering kopi af  

 Indenrigsministeriets brev af d.d. til Told- & Skatteregion Viborg.
 Indenrigsministeriet foretager sig herefter ikke yderligere i sagen.
