Nr BTL 76 Betænkning over Forslag til lov om planlægning   

 Nr L 76 1990-91, 2. samling Afgivet af Miljø- og Planlægningsudvalget Afgivet: 19910527 Udvalget har behandlet lovforslaget i en række møder og har herunder stillet spørgsmål til miljøministeren, som denne har besvaret skriftligt.
 Et af udvalgets spørgsmål og ministerens besvarelse heraf er optrykt som  

 bilag til betænkningen.
 Endvidere har udvalget modtaget skriftlige og/eller mundtlige henvendelser  

 fra:
Amtsrådsforeningen i Danmark, Arbejderbevægelsens Erhvervsråd, A/S Bruel & Kjær, Butikshandelens Fællesråd, Danmarks Naturfredningsforening, Dansk Arbejdsgiverforening, Dansk Fiskeriforening, Dansk Ornitologisk Forening, Dansk Skovforening, Danske Elværkers Forening, Danske Husmandsforeninger, De danske Landboforeninger, Det Grønne Kontaktudvalg, Dragsholm Kommune, Frederiksborg Amtsråd, Industrirådet, Kommunernes Landsforening, Landsorganisationen i Danmark, Nykøbing-Rørvig Kommune, Tolvmandsforeningerne og Trundholm Kommune Der er af miljøministeren, et flertal og 2 mindretal stillet  

 ændringsforslag, hvorom henvises til de ledsagende bemærkninger.
Vedrørende bemyndigelsesbestemmelser Miljøministeren har givet tilsagn om, at ministeren en gang årligt vil  

 redegøre for den allerede gennemførte samt den planlagte anvendelse af  

 bemyndigelsesbestemmelserne i loven, navnlig § 3.
Vedrørende brugerbetaling Miljøministeren har over for udvalget oplyst, at hjemmelen i § 54 til at  

 fastsætte regler om brugerbetaling, herunder om klagegebyr, kun vil blive  

 anvendt efter en forudgående orientering af udvalget.
Vedrørende forholdet til EF Miljøministeren har præciseret, at formålet med § 53 har været at give  

 regeringen hjemmel til at indgå overenskomster med fremmede stater og hjemmel  

 for miljøministeren til at gennemføre sådanne overenskomster administrativt.  

 Det har ikke været hensigten, at miljøministeren alene med hjemmel i § 53  

 skal kunne gennemføre EF-retsakter.
EF-retsakter på planlægningsområdet vil  

 fremover ligesom hidtil blive gennemført administrativt, hvis der er hjemmel  

 hertil i lovens øvrige bestemmelser og i modsat fald ved den fornødne  

 lovgivning.
 Det er miljøministerens opfattelse, at miljølovpakken, herunder forslaget  

 til lov om planlægning, stiller de retlige redskaber til rådighed for dansk  

 miljøpolitik og -administration, der er nødvendige for at imødegå  

 udfordringer fra EF og det indre marked.
Vedrørende overgangsregler Miljøministeren har fremhævet, at planlægningslovens overgangsregler  

 sikrer, at gældende bekendtgørelser, cirkulærer og vejledninger opretholdes,  

 indtil de ophæves eller afløses af regler efter den nye lov.
 Det er imidlertid hensigten, at lovforenklingen skal følges op af en  

 tilsvarende sammenfatning, forenkling og revision af de administrative  

 forskrifter, således at de nye retningslinier m.v. kan træde i kraft samtidig  

 med planlægningsloven.
Vedrørende afgrænsningen mellem kommuneplanlægning og  

 regionplanlægning i lovforslagets § 6, stk. 3, nr. 1 Miljøministeren har oplyst, at formuleringen i § 6, stk. 3, nr. 1,  

 betyder, at der i regionplaner skal være retningslinier for afgrænsningen af  

 byzoner og sommerhusområder, og at disse retningslinier fastlægges ud fra  

 overvejelser om det samlede arealforbrug til byformål og byvækstens fordeling  

 mellem kommunerne.
Planlægningen inden for de afgrænsede områder skal derimod  

 som hovedregel ske i kommuneplanen, idet regionplanen alene kan fastsætte  

 retningslinier for anvendelsen af byzoneområder og sommerhusområder i det  

 omfang, dette sker til varetagelse af de øvrige interesser, som fremgår af §  

 6, stk. 3.
Vedrørende overførsel af zonekompetencen til kommunalbestyrelsen I medfør af den gældende frikommunelovgivning er der iværksat en række  

 frikommuneforsøg, hvor amtsrådets zonekompetence er overført til  

 kommunalbestyrelsen.
 Disse igangværende frikommuneforsøg afsluttes 31. december 1993.
I medfør af forsøgene er zonekompetencen overført til kommunalbestyrelsen  

 i alle kommuner i Storstrøms og Nordjyllands Amter.
Herudover er  

 zonekompetencen ved frikommuneforsøg overført til følgende kommuner: Esbjerg,  

 Egtved, Struer, Kjellerup, Tranekjær, Ebeltoft, Ringsted, Hobro, Ringkøbing,  

 Tinglev, Holmegård, Næstved, Værløse, Fåborg, Holbæk og Odense.
 Zonekompetencen er således som led i frikommuneforsøg midlertidigt i alt  

 overført til 67 kommuner.
 Der er ikke i alle friamtskommuner og frikommuner iværksat forsøg med  

 overførsel af zonekompetencen til kommunalbestyrelsen.
 Spørgsmålet om zonekompetencen har været drøftet i Miljø- og  

 Planlægningsudvalget, og miljøministeren har over for udvalget tilkendegivet,  

 at han nu vil tage initiativ til en grundig evaluering af de hidtidige  

 erfaringer med de igangværende frikommuneforsøg, hvoraf de første blev  

 iværksat i 1986. Miljøministeren har oplyst, at han også vil tage initiativ  

 til som led i evalueringen at afholde en konference med deltagelse af de  

 involverede kommuner og amtskommuner f.eks. i begyndelsen af 1992, således at  

 det samlede resultat kan forelægges Miljø- og Planlægningsudvalget i  

 rapportform inden sommerferien 1992.
 På baggrund af miljøministerens udspil vil et flertal bestående af Det  

 Konservative Folkeparti, Venstre, Fremskridtspartiet, Centrum-Demokraterne,  

 Det Radikale Venstre og Kristeligt Folkeparti forhandle eventuelle ændringer  

 af zonelovgivningen.
Vedrørende pensionisters ret til at bo hele året i  

 sommerhusområder Miljøministeren har over for udvalget tilkendegivet, at ministeren vil  

 udarbejde en vejledning i tilknytning til bestemmelsen om retten til  

 helårsbeboelse i sommerhusområder.
Vejledningen skal ikke alene vejlede  

 kommunerne med hensyn til bestemmelsens administration, men vil også gennemgå  

 de væsentligste spørgsmål, som pensionisterne bør overveje, før beslutningen  

 om at tage bopæl i sommerhuse træffes.
Vedrørende fritidshuse i landzone i relation til pensionisters ret til  

 helårsbeboelse Udvalget har drøftet muligheden for at give pensionister samme ret til  

 helårsbeboelse i fritidshuse i landzone, som der er fastsat i lovforslagets §  

 41. Miljøministeren har over for udvalget nærmere redegjort for  

 problematikken vedrørende fritidshuse i landzone.
Størstedelen af de fritidshuse, der ligger i landzonen, ligger i samlede  

 bebyggelser.
Grundlaget for etableringen er en tilladelse efter by- og  

 landzoneloven eller efter den tidligere bygge- og byplanlovgivning.
Tilladelserne er meddelt på vilkår, i form af en tinglyst deklaration om,  

 at der ikke må finde helårsbeboelse sted.
Påtaleberettiget efter  

 deklarationen er amtsrådet eller kommunalbestyrelsen.
Deklarationen om sommerhusbeboelse kan imidlertid også være pålagt af en  

 privat ejer, f.eks. i forbindelse med grundenes udstykning.
Her kan der være  

 tale om såvel privat som offentlig påtale.
 En eventuel lovbestemt ret til helårsbeboelse ville alene kunne regulere  

 forholdet til offentligretlige regler (landzonebestemmelserne). Hvis der er  

 en privatretlig deklaration, kræver fravigelse fra deklarationen samtykke fra  

 alle påtaleberettigede.
 Områderne er i kommuneplanerne som regel registreret som sommerhusområder.  

 Det er imidlertid langtfra sikkert, at der i forbindelse hermed er foretaget  

 en egentlig planlægningsmæssig vurdering af disse gamle og ofte  

 »selvgroede« og meget forskellige områder.
Miljøministeren finder det derfor betænkeligt at åbne for en umiddelbar  

 ret til helårsbosætning i disse landzoneområder.
Der bør foretages en  

 planlægningsmæssig vurdering enten konkret i forbindelse med en ansøgning om  

 zonetilladelse eller mere generelt ved lokalplanlægning for områdets  

 fremtidige status og anvendelse.
 De enkeltliggende fritidshuse omfatter fritidshuse opført med særlig  

 tilladelse og tidligere helårshuse, der er overgået til fritidsanvendelse,  

 f.eks. en del nedlagte landbrug.
Det generelle indtryk er, at forholdene er meget forskellige.
Anvendelse  

 som helårsbolig kræver en tilladelse efter landzonebestemmelserne.
Det vil  

 ofte være ganske uproblematisk at meddele tilladelse.
I andre tilfælde vil  

 der være tale om en meget uheldig byspredning, der er i afgørende strid med  

 formålet med landzonebestemmelserne, typisk både det planlægningsmæssige og  

 det landskabsbevarende sigte.
 Generelt forekommer det således ikke hensigtsmæssigt at overføre  

 bestemmelsen i § 41 til landzone.
Det kan dog være rimeligt, at landzonemyndigheden meddeler personlig  

 tilladelse til helårsbeboelse til pensionister i de tilfælde, hvor et  

 »sommerhusområde« i landzone helt kan sidestilles med et planlagt  

 sommerhusområde, men hvor hensynet til beskyttelse af det åbne land i øvrigt  

 ikke taler derimod.
Dette kan henstilles til landzonemyndighederne i en  

 vejledning efter loven.
Vedrørende forholdet mellem § 41 og § 74 a i byfornyelsesloven Miljø- og Planlægningsudvalget har i forbindelse med bestemmelsen i § 41  

 drøftet den for nylig, vedtagne bestemmelse i byfornyelseslovens § 74 a.
Bestemmelsen indebærer, at bl.a. en ejer af en ejerbolig, der omfattes af  

 en kondemneringsbeslutning, har ret til et særligt tilskud.
Tilskud kan dog  

 ikke ydes, hvis misligholdelse af bygningen har været af væsentlig betydning  

 for kondemneringen.
 Udvalget har ved behandlingen af planlovforslaget lagt til grund, at  

 bestemmelsen i byfornyelseslovens § 74 a ikke sigter mod de boliger, der er  

 omfattet af § 41. De sommerhusejere, der i henhold til § 41 bor hele året i  

 sommerhuset, har således efter udvalgets opfattelse ikke ret til tilskud  

 efter byfornyelseslovens § 74 a.
Vedrørende håndhævelsesspørgsmål Miljøministeren har over for udvalget oplyst, at de foreslåede  

 bestemmelser om tilsyn, lovliggørelse og straf, der svarer til gældende ret  

 på området, i praksis har vist sig at udgøre et tilstrækkeligt lovgrundlag  

 for håndhævelse af planlovgivningen.
Der har dog været problemer, som især har været knyttet til den  

 administrative gennemførelse af håndhævelsessagerne.
Navnlig har håndhævelse  

 af forbudet mod helårsbeboelse i sommerhuse udgjort et særligt problem.  

 Problemet har især bestået i at føre et tilstrækkeligt bevis for den ulovlige  

 benyttelse.
 Miljøministeriet har i vejledning af 3. juli 1989, der er udsendt efter  

 aftale med boligministeren, indenrigsministeren og justitsministeren, givet  

 anvisning til kommunerne om fremgangsmåden og samarbejdet med politiet i  

 disse sager.
For så vidt angår overtrædelser af by- og landzoneloven er der foretaget  

 undersøgelser i Planstyrelsen i 1984-85 og i 1987-88. Den sidste undersøgelse  

 konkluderer, at der er indledt en strammere kurs over for lovovertrædelser  

 siden den første undersøgelse.
Der er konstateret flere ulovligheder, og de  

 er behandlet hårdere bl.a. ved oftere at inddrage politiet.
Der er ikke foretaget lignende undersøgelser om overtrædelser af  

 kommuneplan og lov om sommerhuse og campering.
Men kommuner og amtskommuner  

 har efterspurgt information og vejledning om navnlig disse sager.
 På baggrund heraf og efter en henvendelse fra Rigsadvokaten har  

 Planstyrelsen og Bygge- og Boligstyrelsen udarbejdet en praktisk vejledning  

 om fremgangsmåden i sager om håndhævelse af plan- og byggelovgivningen.
 Vejledningen tager navnlig sigte på at forhindre de mange tilfælde af  

 sager om håndhævelse af plan- og byggelovgivningen, der på grund af fejl m.v.  

 i kommunernes sagsbehandling enten ikke fører til tiltale eller ikke fører  

 til domfældelse.
 Vejledningen forventes udsendt juni 1991.
Herefter indstiller et flertal (Det Konservative Folkepartis,  

 Venstres, Fremskridtspartiets, Centrum-Demokraternes, Det Radikale Venstres  

 og Kristeligt Folkepartis medlemmer af udvalget) lovforslaget til  

vedtagelse med de af miljøministeren stillede ændringsforslag.  

 Flertallet kan endvidere stemme for de under nr. 28, 31, 35 og 36 stillede  

 ændringsforslag.
Flertallet kan tilslutte sig de af miljøministeren fremsatte  

 tilkendegivelser i betænkningen.
Et mindretal (Socialdemokratiets og Socialistisk Folkepartis  

 medlemmer af udvalget) finder ikke, at tiden er inde til en revision af  

 planlovgivningen.
Planlovene har nu fungeret i 15 til 20 år, og gennem disse  

 år er der indarbejdet rutiner borgerne, interesseorganisationerne,  

 kommunerne, amtskommunerne og staten imellem.
Mindretallet finder, at  

 lovgivningen og dermed rammen for Danmarks fysiske planlægning er af den  

 allerstørste vigtighed.
Mindretallet har lyttet intenst til de mange indvendinger, bl.a. fra Det  

 Grønne Kontaktudvalg, der har været mod de såkaldte  

 »bonuslokalplaner« under udvalgsarbejdet.
Specielt har det gjort  

 indtryk, at der ved en eventuel indførelse af disse skabes tvivl om  

 myndighedsansvaret.
 Derfor tager Socialdemokratiet og Socialistisk Folkeparti afstand fra  

 bonusprincippet.
 Mindretallet forudser, at det vil være vanskeligt at gennemskue i kommende  

 lovgivning, hvor »bonusprincippet« kan få sin virkning.
 Bonusordningen kan være en blankocheck på en ukendt fremtid.
De af miljøministeren stillede ændringsforslag forhindrer ikke  

 »bonusprincippets« indførelse.
Tværtimod fremgår det af  

 bemærkningerne, at det nu indføres i planlægningsloven og kan følges op ved  

 justeringer i andre love.
Mindretallet har igennem sine ændringsforslag tilkendegivet, at det bør  

 blive lettere for danskerne, når der skal laves lokalplaner.
Derfor foreslås  

 et samtidighedsprincip, der medfører, at meddelelse af tilladelser, der måtte  

 være nødvendige efter anden lovgivning eller underlagt anden myndighed,  

 tilgår den eller de berørte parter samtidig med vedtagelsen af et  

 lokalplanforslag.
 En hurtig og smidig sagsbehandling er med indførelsen af et sådant princip  

 i det store og hele kun afhængig af, om en kommune har den fornødne uddannede  

 og trænede stab til sagsbehandlingen.
Vedrørende regionplaners godkendelse/ministerens vetoret Den nugældende praksis i planlovgivningen har virket i relativ kort tid,  

 og først nu er den rette balance mellem amtskommunernes og statens  

 kompetencer ved at indfinde sig.
Ved at lave om på kompetenceforholdet vil  

 der opstå en ny indkøringsperiode, i hvilken tvivlssituationer uvægerligt vil  

 opstå.
Socialdemokratiet og Socialistisk Folkeparti finder, at den nugældende  

 godkendelsesordning kan komme til at virke hensigtsmæssigt og problemfrit.  

 Men det fordrer, at indhøstede erfaringer får lov at udmønte sig i mere  

 rutinemæssig og smidig praksis.
Dette opnås bedst ved en længere virketid for  

 det gældende regelsæt.
 I hovedstadsområdet er der efter Hovedstadsrådets nedlæggelse et helt  

 naturligt behov for central godkendelse af regionplanerne for at sikre en  

 overordnet koordineret udvikling af denne region.
 De overordnede nationale interesser sikres desuden bedst ved, at  

 regionplanerne altid skal godkendes, når de fornys.
Vedrørende § 41: Sommerhusområder Mindretallet synes, at det er en god ide, hvis pensionister af alle  

 kategorier får mulighed for at flytte ud i et sommerhus, som de har ejet og  

 hæget om i en årrække.
Men også her har de mange henvendelser og  

 tilkendegivelser fra »sommerhuskommuner« gjort indtryk på de to  

 partier.
Vilkårene i sommerhusområderne er vidt forskellige landet over og kan også  

 inden for den enkelte kommune have meget forskellig karakter og udformning.  

 Der kan være fysiske forhold, der kan bevirke, at et område ikke egner sig  

 til helårsbeboelse.
Herunder kan nævnes: manglende kloakering, dårlig  

 forsyning med vand, veje, transportmuligheder og meget lang afstand til  

 kommunal og privat service.
Også kommunernes muligheder for at betjene en ny og eventuel stor gruppe  

 af ældre medborgere kan være meget forskellig fra egn til egn.
Det vil derfor  

 være meget svært fra statens side at skabe et regelsæt, der vil kunne finde  

 anvendelse overalt i landet.
 Socialdemokratiet og Socialistisk Folkeparti er derfor af den opfattelse,  

 at de berørte kommuner vil være de bedste til at afgøre, om bestemte  

 sommerhuse eller sommerhusområder er egnede til helårsbeboelse.  

 Beslutningsprocessen bør foregå i en frugtbar dialog mellem borger og  

 kommune.
Det er tankevækkende, at miljøministeren i sine bemærkninger til  

 lovforslag nr.
L 154 (Forslag til lov om stop for kloakeringer af  

 sommerhusområder (af Bente Juncker (CD) m.fl.)) over for Miljø~ og  

 Planlægningsudvalget har understreget, »at regeringen er tilhænger af,  

 at beslutninger træffes så tæt på borgerne som muligt og meget gerne af  

 borgerne selv.
Derved sikres det, at borgerne både er enige i beslutningens  

 nødvendighed og i beslutningens indhold.« Dette er netop, hvad  

 mindretallet søger at opnå ved de stillede ændringsforslag.
Mindretallet har forståelse for, at pensionister vælger at slå sig ned i  

 deres sommerhus hele året rundt.
For Socialdemokratiet og Socialistisk  

 Folkeparti er det samtidig afgørende, at medborgere, der har helårsadresse i  

 et sommerhusområde, har de samme muligheder som andre borgere, hvis de har  

 behov for akut hjælp eller kræver pleje.
De lokale myndigheder, altså  

 kommunerne, er i modsætning til staten suverænt de bedste til at vurdere  

 behov og muligheder i de enkelte tilfælde.
Vedrørende § 59: Klage og søgsmål Når det trods alt er lykkedes i Danmark at bevare og udforme de mange  

 landskabstyper, og når det på trods af skiftende vilkår og til tider hård  

 miljømæssig belastning er lykkedes at sørge for, at kun relativt få af de  

 mange facetter i den danske natur er gået tabt, så skyldes det ubetinget, at  

 befolkningen gennem Danmarks Naturfredningsforening og de mange forskellige  

 lokale folkelige foreninger og interesseorganisationer har haft mulighed for  

 aktivt at engagere sig i fredningssager og naturbevaringsanliggender.
 Socialdemokratiet og Socialistisk Folkeparti finder det derfor helt  

 urimeligt, at disse folkelige foreninger med det foreliggende ændringsforslag  

 fra miljøministeren fraskrives muligheden for fortsat at fungere i loven som  

 klageberettiget part og med ret til at få meddelelse om planændringer.
Mindretallet havde derfor hellere set en justering og ajourføring af de  

 eksisterende love med de indarbejdede rutiner.
De to partier vil derfor  

 stemme imod loven som helhed.
 Mindretallet indstiller lovforslaget til forkastelse ved 3.  

 behandling, idet dog mindretallet kan stemme for de af et mindretal under nr.  

 5, 6, 8, 10, 17, 18, 29 og 34 stillede ændringsforslag og de af  

 miljøministeren under nr. 1, 2, 3, 4, 7, 13, 14, 15, 16, 22, 23, 24, 25, 26,  

 27, 33, 37, 38, 41, 43, 44 og 45 stillede ændringsforslag.
 Et flertal inden for mindretallet (Socialdemokratiets medlemmer af  

 udvalget) kan herudover stemme for det under nr. 28 stillede ændringsforslag.
Ændringsforslag Af miljøministeren, tiltrådt af udvalget:
Til § 3 1) I stk. 1 indsættes efter »Miljøministeren kan«  

 ordene: »til varetagelse af landsplanmæssige interesser, herunder  

 sikring af kvalitet i planlægningen,».
 2) I stk. 3 indsættes efter »Miljøministeren kan«  

 ordene: »i særlige tilfælde«.
 3) I stk. 4 indsættes efter »Miljøministeren kan«  

 ordene: »i særlige tilfælde«.
Til kapitel 3 4) Kapiteloverskriften ændres til:
»Regionplanlægning« Til § 6 Af et mindretal (S og SF):
 5) Stk. 3, nr. 1, affattes således:
 »1) fordeling af den fremtidige byvækst på de enkelte dele af  

 regionen, herunder for afgrænsningen af byzonerne,».
 6) I stk. 3, nr. 9, indsættes efter »til  

 fritidsformål« ordene: »og sommerhusområder«.
 Af miljøministeren, tiltrådt af udvalget:
Til § 13 7) I stk. 5 indsættes efter »stk. 1 og 2« ordene:  

 »for så vidt angår forhold, der er reguleret efter anden  

 lovgivning«.
Til § 15 Af et mindretal (S og SF):
 8) Stk. 4 affattes således:
»Stk. 4. Samtidig med offentliggørelsen af forslag til  

 lokalplan underretter kommunalbestyrelsen, jf. § 25, de myndigheder, der i  

 henhold til anden lovgivning varetager spørgsmål om meddelelse af  

 tilladelser, der er nødvendige for gennemførelsen af forslag til  

 lokalplan.« Af miljøministeren, tiltrådt af et flertal (KF, V, FP, CD,  

 RV og KRF):
 9) Stk. 4 affattes således:
»Stk. 4. En lokalplan for et område, der skal forblive i  

 landzone, kan indeholde bestemmelse om, at lokalplanen erstatter de  

 tilladelser efter § 35, stk. 1, som er nødvendige for lokalplanens  

 virkeliggørelse.« Af et mindretal (S og SF):
 10) Stk. 5 affattes således:
»Stk. 5. Inden udløbet af en frist på 12 uger underretter de  

 i § 25 omhandlede myndigheder kommunalbestyrelsen om, hvilke tilladelser der  

 efter naturfredningslovgivningen og vandløbslovgivningen må anses for  

 fornødne for lokalplanforslagets gennemførelse.« Af miljøministeren, tiltrådt af et flertal (KF, V, FP, CD,  

 RV og KRF):
 11) Efter stk. 6 indsættes som nyt stykke:
»Stk. 7. Miljøministeren kan i overensstemmelse med anden  

 lovgivning fastsætte regler om, at tilladelser og dispensationer, som er  

 nødvendige for en lokalplans virkeliggørelse, anses for meddelt ved  

 lokalplanens gennemførelse.
Miljøministeren kan endvidere fastsætte regler om  

 kommunalbestyrelsens adgang til at dispensere fra sådanne lokalplaner og om  

 andre myndigheders ret til at fremsætte indsigelse mod forslag til sådanne  

 lokalplaner.« Til § 19 12) Stk. 4 udgår.
 Af miljøministeren, tiltrådt af udvalget:
Til § 22 13) Stk. 2 affattes således:
»Stk. 2. Før udarbejdelse af et forslag til region- eller  

 kommuneplan eller ændringer hertil indkalder amtsrådet, henholdsvis  

 kommunalbestyrelsen, ideer, forslag m.v. med henblik på planlægningsarbejdet.  

 Kommunalbestyrelsen kan i øvrigt inddrage offentligheden i det indledende  

 lokalplanarbejde.
Ved mindre ændringer i en kommuneplans rammedel, der ikke  

 strider mod planens hovedprincipper, samt ved uvæsentlige ændringer i planens  

 hovedstruktur kan kommunalbestyrelsen undlade at indkalde ideer, forslag m.v.  

 som angivet i 1. pkt.« 14) Efter stk. 2 indsættes som nyt stykke:
»Stk. 3. Indkaldelse efter stk. 2 skal indeholde en kort  

 beskrivelse af hovedspørgsmålene i den forestående planlægning.
Indkaldelse  

 sker ved offentlig bekendtgørelse.
Amtsrådet, henholdsvis  

 kommunalbestyrelsen, fastsætter en frist for afgivelse af ideer, forslag  

 m.v., jf. dog § 23, stk. 3.« Til § 23 15) Paragraffen affattes således:
 »§ 23. I forbindelse med revisioner efter § 22, stk. 1, 1.  

 pkt., skal amtsrådet, henholdsvis kommunalbestyrelsen, tillige udarbejde en  

 beretning om den hidtidige planlægning og de påtænkte ændringer i planen samt  

 en vurdering af udviklingen.
 Stk. 2. Beretningen offentliggøres samtidig med indkaldelsen efter  

 § 22. Beretningen sendes til miljøministeren og øvrige statslige og kommunale  

 myndigheder, hvis interesser berøres.
 Stk. 3. Amtsrådet, henholdsvis kommunalbestyrelsen, fastsætter en  

 frist på mindst 8 uger for afgivelse af ideer, forslag m.v. og kommentarer  

 til beretningen.
Stk. 4. Amtsrådet, henholdsvis kommunalbestyrelsen, skal forestå  

 en oplysningsvirksomhed med henblik på at fremkalde en offentlig debat om  

 planrevisionens målsætning og nærmere indhold.« Til § 27 16) I stk. 1 indsættes efter 1. pkt. som nyt punktum:
»Hvis der rettidigt er fremsat indsigelser m.v. mod et  

 lokalplanforslag, kan vedtagelsen af lokalplanen tidligst ske 4 uger efter  

 udløbet af indsigelsesfristen.« Af et mindretal (S og SF):
Ny paragraf 17) Efter § 28 indsættes som ny paragraf:
 »01. En regionplan godkendes af miljøministeren, efter at  

 forslaget er gennemgået i samarbejde med de ministre, hvis område i øvrigt  

 berøres af planlægningsarbejdet.
 Stk. 2. Miljøministeren kan godkende regionplanforslaget delvis,  

 hvis dette findes hensigtsmæssigt og skønnes at kunne ske uden væsentlig  

 risiko for en uheldig foregribelse af planen som helhed.
 Stk. 3. I forbindelse med godkendelsen kan miljøministeren  

 foretage de ændringer, som skønnes at være påkrævede af landsplanmæssige  

 hensyn, efter at de påtænkte ændringer er gennemgået i samarbejde med de i  

 stk. 1 nævnte ministre.
 Stk. 4. Har miljøministeren ikke godkendt regionplanforslaget  

 inden 8 uger efter forslagets indsendelse, underretter ministeren amtsrådet  

 om grunden hertil.
Stk. 5. Den godkendte regionplan offentliggøres af  

 amtsrådet.« Til § 29 18) Stk. 1 udgår.
 Stk. 2-4 bliver herefter stk. 1-3.
 Af miljøministeren, tiltrådt af et flertal (KF, V, FP, CD,  

 RV og KRF):
 19) Stk. 3 udgår.
 Stk. 4 bliver herefter stk. 3.
Til § 35 20) I stk. 4 udgår 2. pkt.
 21) Stk. 5 affattes således:
»Stk. 5. Tilladelser efter stk. 1 skal offentliggøres.  

 Offentliggørelse kan dog undlades, hvis tilladelsen er i overensstemmelse med  

 en offentligt bekendtgjort lokalplan.« Af miljøministeren, tiltrådt af udvalget:
 22) Efter stk. 5 indsættes som nyt stykke:
»Stk. 6. Offentliggørelsen af en tilladelse efter stk. 1 skal  

 indeholde oplysning om bestemmelserne i §§ 59 og 60.« Til § 36 23) I stk. 1 udgår nr. 1.
 Nr. 2-11 bliver herefter nr. 1-10.
 24) I stk. 1, nr. 6, der bliver nr. 5, udgår ordene  

 »er bestemt i en fredning efter lov om naturbeskyttelse, eller«.
 25) I stk. 1, nr. 8, der bliver nr. 7, tilføjes efter  

 »byggetilladelse« ordene: », og som ikke medfører oprettelse  

 af en ny bolig«.
 26) I stk. 1, nr. 9, der bliver nr. 8, ændres  

 »offentlige trafik~ eller forsyningsanlæg« til: »offentlige  

 trafik-, forsynings~ eller varslingsanlæg«.
 27) I stk. 2 ændres »nr. 4« til: »nr.  

 3«.
 Af et mindretal (FP, tiltrådt af miljøministeren og af et  

flertal (S, KF, V, CD, RV og KRF):
Til § 37 28) I stk. 1 udgår nr. 3, og nr. 1 og  

2 affattes således:
»1) at virksomheden etableres i bestående bygninger, der ikke om~  

 eller tilbygges i væsentligt omfang, og 2) at bygningerne ikke er opført inden for de seneste 5 år.« Til § 41 Af et mindretal (S og SF):
 29) I stk. 1 udgår »En pensionist«, og i stedet  

 indsættes ordene: »Kommunalbestyrelsen kan ved lokalplan træffe  

 bestemmelse om, at pensionister«.
 Af miljøministeren, tiltrådt af et flertal (KF, V, FP, CD,  

 RV og KRF):
 30) I stk. 1, 1. pkt., ændres ordet »boligen«  

 til: »ejendommen«.
 Af et flertal (KF, V, FP, CD, RV og KRF), tiltrådt af  

miljøministeren:
 31) I stk. 1, 1. pkt., ændres »10 år« til:  

 »8 år«.
 Af miljøministeren, tiltrådt af et flertal (KF, V, FP, CD,  

 RV og KRF):
 32) I stk. 1 indsættes efter 2. pkt. som nyt punktum:
»Bestemmelserne i kapitel VII i lov om midlertidig regulering af  

 boligforholdene finder ikke anvendelse på boliger, der benyttes til  

 helårsbeboelse efter 1. pkt.« Af miljøministeren, tiltrådt af udvalget:
 33) I stk. 2 ændres »en efterlønsmodtager eller«  

 til: »en person over 60 år, der oppebærer pension eller efterløn,  

 samt«.
 Af et mindretal (S og SF):
 34) Stk. 3 affattes således:
»Stk. 3. En pensionists ægtefælle eller samlever kan efter  

 pensionistens død fortsætte med at benytte boligen til helårsbeboelse.« Af et mindretal (FP), tiltrådt af miljøministeren og af et  

mindretal (KF, V, CD, RV og KRF):
 35) I stk. 3 ændres »eller samlever« til: »,  

 samlever eller nært beslægtede«, og »eller samleveren« ændres  

 til: », samleveren eller den nært beslægtede«.
 36) Efter stk. 3 indsættes som nye stykker:
 »Stk. 4. Dør pensionisten uden at efterlade sig en ægtefælle  

 eller samlever, har en anden person, der har haft fælles husstand med  

 pensionisten, ret til at fortsætte med at benytte boligen til helårsbeboelse.
Stk. 5. Retten efter stk. 3 og 4 bortfalder ved fraflytning.« Af miljøministeren, tiltrådt af udvalget:
Til § 58 37) I stk. 3 ændres »det naturklagenævn, der er  

 oprettet i henhold til særlig lov herom« til:  

 »Overfredningsnævnet«.
 38) I stk. 5 ændres »Naturklagenævnets« til:  

 »Overfredningsnævnets«.
 Af miljøministeren, tiltrådt af et flertal (KF, V, FP, CD,  

 RV og KRF):
Til § 59 39) I stk. 1 udgår », stk. 1, 2 og 6,».
 40) Stk. 2 udgår.
 Af miljøministeren, tiltrådt af udvalget:
Til § 60 41) I stk. 2 ændres »Naturklagenævnet« til:  

 »Overfredningsnævnet«.
 Af miljøministeren, tiltrådt af et flertal (KF, V, FP, CD,  

 RV og KRF):
Til § 65 42) Efter 1. pkt. indsættes som nyt 2. pkt.:
»§ 41 træder dog i kraft den 1. oktober 1991.« Af miljøministeren, tiltrådt af udvalget:
Til § 66 43) Efter 2. pkt. indsættes som nyt punktum:
»Forslag til planer kan dog færdigbehandles efter de hidtil gældende  

 regler, hvis forslaget er offentliggjort før den 1. juli 1992.« Til § 67 44) I nr. 9 ændres »nr. 583 af 31. august 1989«  

 til: »nr. 571 af 8. august 1990«.
 45) Efter stk. 1 indsættes som nyt stykke:
 »Stk. 2. Ved lovens ikrafttræden foretages følgende  

 ændringer:
 1) I lov om beskatning af fortjeneste ved afståelse af fast ejendom, jf.  

 lovbekendtgørelse nr. 558 af 6. september 1988, som senest ændret ved lov nr.  

 386 af 13. juni 1990, ændres i § 7, stk. 1, »lov om  

 kommuneplanlægning« til: »lov om planlægning«.
 2) I lov om frigørelsesafgift m.v. af fast ejendom, jf. lovbekendtgørelse  

 nr. 441 af 26. september 1985, som senest ændret ved lov nr. 138 af 7. marts  

 1990, ændres i § 8 A »by- og landzonelovens § 2 A« til:  

 »lov om planlægning § 45«.
 3) I lov om vurdering af landets faste ejendomme, jf. lovbekendtgørelse  

 nr. 437 af 14. august 1984, som senest ændret ved lov nr. 59 af 7. februar  

 1990, ændres i § 4 A og § 14, stk. 5, »lov om by- og  

 landzoner« til: »lov om planlægning«.
Bemærkninger Til nr. 1 Ændringsforslaget tilsigter at tydeliggøre, at det fremtidige  

 anvendelsesområde for bestemmelsen i særlig grad vil være  

 landsplandirektiver, der båret af landsplanhensyn fastsætter krav til  

 region-, kommune- og lokalplanlægningen.
Til nr. 2 og 3 Ændringsforslagene skal markere, at ministerens bemyndigelse som efter  

 hidtidig praksis alene tænkes udnyttet undtagelsesvis, når væsentlige  

 overordnede interesser tilsiger det.
Til nr. 4 Ændringen skyldes fejlskrift i lovforslaget.
Til nr. 5 og 6 Ændringsforslagene indebærer, at amtsrådets virksomhed i  

 regionplanlægningen for så vidt angår afgrænsningen af byzoner og fordelingen  

 af byvækst ikke ændres.
Til nr. 7 Det praktiske behov for en præcisering af kommunernes lokalplanret og  

 -pligt opstår i de situationer, hvor flere regelsæt regulerer et område.
Den  

 ændrede formulering udtrykker derfor, at beføjelsen er knyttet til områderne  

 for dobbeltregulering.
Til nr. 8 og 10 Ændringsforslagene betyder, at der indføres samtidighed for så vidt angår  

 meddelelsen om nødvendige tilladelser efter anden lovgivning, som ikke  

 administreres af kommunalbestyrelsen.
Samtidig foreslås således, at  

 eksempelvis amtsrådet skal oplyse om, hvorvidt der eventuelt kræves  

 dispensation fra de bestemmelser i naturfredningslovens beskyttelseslinier,  

 der forvaltes af amtsrådet.
Såfremt lokalplanforslaget ikke fremtræder med  

 tilstrækkelig klarhed i spørgsmålet om nødvendigheden af tilladelser efter  

 anden lovgivning, er den pågældende myndighed selvsagt forpligtet til at  

 oplyse, at spørgsmål om dispensation ikke kan afgøres på det foreliggende  

 grundlag, men må afvente mere detaljerede oplysninger, herunder  

 detailprojekter.
Til nr. 9 Ændringen er en konsekvens af, at lov om naturbeskyttelse og lov om  

 vandløb, L 75 og L 77, folketingsåret 1990-91 (2. samling), ikke som forudsat  

 kan gennemføres i indeværende folketingssamling.
Bonusordningen i  

 planlægningsloven omfatter derfor kun tilladelser efter  

 landzonebestemmelserne inden for lokalplanområder, hvor kommunalbestyrelsen  

 efter de gældende regler i forvejen er zonelovsmyndighed, jf. § 9, stk. 2, i  

 by- og landzoneloven og § 35, stk. 3, i lovforslaget.
Til nr. 11 Bestemmelsen skaber hjemmel for en successiv gennemførelse af  

 samtidighedsprincippet i takt med, at der gennemføres særskilt hjemmel hertil  

 i anden lovgivning, der vedrører areal- og bebyggelsesforhold m.v.
Forudsætningerne for, at eksisterende tilladelses- og  

 dispensationsordninger i særlovgivningen kan overføres til  

 lokalplanregulering, er, at der både er hjemmel i planloven til at indsætte  

 bestemmelse herom i lokalplaner, og at særlovgivningen også indeholder  

 speciel hjemmel hertil.
Gennem ændringsforslaget om et nyt stk. 7 skabes den  

 nødvendige hjemmel i planloven i form af en bemyndigelse til miljøministeren.  

 Hvis konkrete bonusordninger ønske gennemført, må der tillige skabes hjemmel  

 hertil i den pågældende lovgivning.
Bemyndigelsen i ændringsforslaget kan  

 således ikke benyttes, og en bonusordning kan ikke etableres uden forudgående  

 ændring af særlovgivningen.
 2. pkt. giver miljøministeren mulighed for at fastsætte bestemmelser om,  

 at kommunalbestyrelsen ikke kan dispensere fra bestemmelser i en lokalplan,  

 der indebærer tilladelse eller dispensation fra lovgivning, der administreres  

 af anden myndighed end kommunalbestyrelsen, uden denne myndigheds samtykke,  

 samt bestemmelser om, at myndigheden kan fremsætte indsigelse mod forslag til  

 sådanne planer.
Til nr. 12 og 19 Ændringerne er en konsekvens af ændringsforslag nr. 8.
Til nr. 13 og 14 På baggrund af drøftelserne i Miljø- og Planlægningsudvalget foreslås  

 bestemmelserne om offentlighedens medvirken i planlægningen udbygget og  

 tydeliggjort.
Det er således anset for hensigtsmæssigt at lovfæste princippet  

 i kommuneplanlovens § 6, stk. 3, om kommunalbestyrelsens pligt til at  

 medvirke til at fremkalde en offentlig debat ved de fire-årlige  

 planrevisioner.
Endvidere er det fundet hensigtsmæssigt at præcisere de  

 mindstekrav, der bør stilles til den almindelige forudgående offentlighed. §§  

 22 og 23 har fået en mere logisk opbygning.
Endelig er 4-ugers-fristen i  

 kommuneplanlovens § 27, stk. 1, 2. pkt., opretholdt med ændringsforslagene.
Ad ændringsforslag nr. 13 Bestemmelsens 1. og 2. pkt. er enslydende med lovforslagets § 23, stk. 1.
3. pkt. åbner mulighed for, at kommunalbestyrelsen kan undlade at  

 foranstalte forudgående offentlighed ved »mindre  

 kommuneplantillæg«.
Der tænkes her navnlig på ganske små rammeændringer  

 foranlediget af et lokalplanforslag som f.eks. mindre reguleringer af  

 grænserne mellem områder med forskellige anvendelsesbestemmelser eller  

 justeringer af bestemmelser om maksimal højde, bebyggelsesprocent m.v.
En  

 tilsvarende sondring mellem disse tillæg og andre tillæg findes i dag i  

 kommuneplanlovens § 14, stk. 4, 2. pkt.
Ad ændringsforslag nr. 14 Ændringsforslaget stiller krav om, at indkaldelsen af ideer, forslag m.v.  

 skal indeholde en kort beskrivelse af hovedspørgsmålene i den forestående  

 planlægning.
Hensigten hermed er at sikre, at der gives offentligheden  

 mulighed for at forstå problemstillingen i den konkrete situation.
 Bestemmelsen overfører endvidere reglen i lovforslagets § 23, stk. 2, om  

 indkaldelse ved offentlig bekendtgørelse.
Det bestemmes, at planmyndigheden skal fastsætte en frist for afgivelse af  

 forslag m.v.
Det er ikke anset for muligt at fastsætte en fællesfrist, da  

 planændringer har vidt forskellig karakter og omfang.
Amtsrådet, henholdsvis  

 kommunalbestyrelsen, bør konkret vurdere, hvor lang fristen bør være i den  

 enkelte sag.
Der bør dog næppe fastsættes kortere frist end 2 uger.
Det  

 svarer til fristen ved naboorientering i forbindelse med dispensationer fra  

 en lokalplan.
Ved mere omfattende ændringer bør fristen være længere.
Til nr. 15 Stk. 1 i ændringsforslaget er enslydende med lovforslagets § 22, stk. 2,  

 1. pkt.
 Stk. 2 og 3 svarer til lovforslagets § 22, stk. 2, 2. og 3. pkt., med den  

 præcisering, at beretningen offentliggøres samtidig med indkaldelsen efter §  

 22.
Stk. 4 er en ny bestemmelse, der overfører princippet fra  

 kommuneplanlovens § 6, stk. 3, om planmyndighedens pligt til at forestå en  

 oplysningsvirksomhed med henblik på at fremkalde en offentlig debat til de  

 fire-årlige planrevisioner.
Bestemmelsen vedrører såvel kommune- som  

 regionplaner.
Til nr. 16 Ændringsforslaget er enslydende med kommuneplanlovens § 27, stk. 1, 2.  

 pkt.
Til nr. 17 og 18 Ændringsforslagene betyder, at den hidtidige godkendelsesordning  

 opretholdes.
Til nr. 20-22 Ændringsforslagene indebærer, at tredjemands herunder naboers  

 klagemulighed bliver som i gældende ret.
Som konsekvens af klageadgang for tredjemand fastsættes, at tilladelser  

 skal offentliggøres.
Dette bevirker, at bestemmelsen om den individuelle  

 orientering af foreninger bortfalder.
I overensstemmelse med gældende regler  

 omfatter kravet om offentliggørelse ikke tilfælde, hvor det tilladte er i  

 overensstemmelse med en lokalplan, jf. bekendtgørelse nr. 302 af 1980 om  

 visse klageregler og om offentliggørelse af tilladelser efter lov om by- og  

 landzoner.
De øvrige undtagelser fra offentliggørelseskravet i  

 bekendtgørelsen er ikke medtaget, da de på baggrund af de i § 36 nævnte  

 undtagelser ikke kan anses for at have større praktisk betydning.
 Det fastsættes i det foreslåede stk. 6, at offentliggørelsen skal  

 indeholde nærmere oplysninger om klageadgang m.v.
Til nr. 23 og 27 Ændringsforslagene er en konsekvens af, at lov nr. 137 af 7. marts 1990 om  

 udstykning og anden registrering af matriklen, der træder i kraft den 1.  

 april 1991, ved udstykning alene forstår fraskillelse af et areal fra en  

 eller flere samlede faste ejendomme for fremtidigt at udgøre en ny samlet  

 fast ejendom.
Fraskillelse af et areal til sammenlægning med anden ejendom  

 betragtes således ikke længere som udstykning og kræver ikke  

 landzonetilladelse, jævnfør i øvrigt lov nr. 138 af 7. marts 1990 om  

 konsekvensændringer som følge af udstykningsloven, der ændrer by- og  

 landzonelovens § 6.
Til nr. 24 Ændringen er en konsekvens af, at naturbeskyttelsesloven ikke gennemføres  

 i indeværende folketingssamling.
Til nr. 25 Ændringsforslaget skal præcisere, at oprettelse af en ny bolig i landzone  

 altid kræver landzonetilladelse, hvis oprettelsen ikke frit kan ske efter  

 bestemmelsen om erhvervsmæssigt nødvendigt byggeri i paragraffens stk. 1, nr.  

 4, der bliver nr. 3.
Til nr. 26 Ændringen er en konsekvens af, at Byggestyrelsen i det den 26. juni 1990  

 udsendte tillæg nr. 9 til Bygningsreglementet 1982 har ophævet krav om  

 byggetilladelse til de sireneanlæg til varslingsanlæg, der udføres af  

 Civilforsvarsstyrelsen.
Reglerne bør være ens i bygge- og zonelovgivning, og  

 efter gældende cirkulære til by- og landzoneloven skal der ikke meddeles  

 zonelovstilladelse i disse situationer, når kravet om byggetilladelse er  

 ophævet.
Til nr. 28 Ændringsforslaget ophæver begrænsningen om, at der kun må være 5  

 beskæftigede på ejendommen.
Denne betingelse blev indsat i by- og  

 landzonelovens § 8 a ved dennes udformning i 1987 for at forhindre, at der  

 blev etableret egentlige industrielle virksomheder efter anmeldeordningen.  

 Bestemmelsen er imidlertid vanskelig at håndhæve i praksis, og det er  

 opfattelsen, at kravet om, at det kun er bestemte typer af erhverv, der kan  

 etableres, og at etableringen skal ske i allerede eksisterende bygninger,  

 sætter en mere relevant begrænsning for virksomhedens omfang end den  

 personmæssige begrænsning.
 Kravet om, at der ikke må foretages væsentlige om- eller tilbygninger,  

 betyder, at der som hidtil kan foretages alle de for erhvervsetableringen  

 nødvendige indre ombygninger, herunder ombygninger til opfyldelse af krav,  

 der stilles af myndighederne som betingelse for etableringen, f.eks. krav  

 efter sundheds- og arbejderbeskyttelseslovgivningen.
 De ikke væsentlige om- eller tilbygninger, der er tilladt efter  

 bestemmelsen, omfatter også mindre, udvendige om- og tilbygninger.
Til nr. 29 Med ændringsforslaget ønskes en markering af, at det skal være kommunerne,  

 der gennem lokalplanlægning skal træffe afgørelse om et sommerhusområdes  

 egnethed til helårsbeboelse for pensionister.
Sommerhusområderne landet over har meget forskellig karakter og  

 udformning.
Der kan endog inden for den enkelte kommune være meget store  

 forskelle.
Der bør derfor gennem lokalplanprocedure foregå en frugtbar dialog  

 mellem borger og kommune, samtidig med at der foretages en planmæssig  

 vurdering af et område, før der gives generel tilladelse til helårsbosætning  

 for pensionister inden for det pågældende sommerhusområde.
Til nr. 30 Ændringen foreslås i anerkendelse af, at en stærk tilknytning til et  

 område kan opstå, uanset ejendommen ikke i hele perioden har været forsynet  

 med et sommerhus.
Da kravet om ejertid for ejendommen fastholdes, findes der  

 ikke at være risiko for omgåelse af bestemmelsen.
Til nr. 31 Det vurderes, at 8 års ejerskab er tilstrækkeligt til at sikre den  

 langvarige tilknytning til sommerhuset, som er baggrunden for reglen. 8 års  

 ejerskab er også fundet at være tilstrækkelig langt til at sikre, at reglen  

 ikke påvirker ejendomspriserne.
Til nr. 32 Ændringsforslaget giver pensionister en personlig ret til at bo helårs i  

 sommerhuset.
Retten ændrer ikke på husets status som sommerhus.
Efter  

 boligreguleringsloven betragtes en bolig som en helårsbolig, hvis den  

 anvendes til helårsbeboelse.
For at undgå, at der opstår fortolkningstvivl,  

 er det derfor fundet rigtigst at præcisere, at boligreguleringsloven ikke  

 finder anvendelse på de sommerhuse, der er omfattet af § 41.
Til nr. 33 Pensionistbegrebet i loven er på baggrund af de stedfundne drøftelser  

 foreslået ændret.
Det findes at være i overensstemmelse med den tilsigtede  

 varetagelse af menneskelige hensyn at udvide bestemmelsen, så også f.eks.  

 førtidspensionerede tjenestemænd, enkepensionister og personer med privat  

 pensionsordning får mulighed for at anvende deres sommerhus til  

 helårsbeboelse, når de forlader arbejdsmarkedet.
Til nr. 34 Ændringsforslaget indebærer, at en pensionists ægtefælle eller samlever  

 kan fortsætte med at benytte sommerhus til helårsbeboelse efter pensionistens  

 død.
Til nr. 35 og 36 Ændringsforslagene åbner mulighed for, at andre medlemmer af pensionistens  

 husstand end ægtefælle eller samlever efter pensionistens død kan fortsætte  

 med at benytte sommerhuset til helårsbeboelse.
Reglen vil f.eks. gælde for et  

 hjemmeboende barn.
Reglen bortfalder ved fraflytning.
Retten omfatter ikke  

 medlemmer af ægtefællens, samleverens eller f.eks. barnets senere husstand.
Til nr. 37, 38 og 41 Ændringsforslagene er en konsekvens af, at lov om naturklagenævnet ikke  

 kan gennemføres i indeværende folketingssamling.
Bestemmelsen om  

 klagemyndighed er derfor ændret, så de sager, der efter lovforslaget skulle  

 afgøres af Naturklagenævnet, i stedet afgøres af Overfredningsnævnet.
Det  

 bemærkes herved, at Overfredningsnævnet har en sammensætning, der i  

 princippet svarer til den foreslåede sammensætning af Naturklagenævnet.
Til nr. 39 og 40 Ændringsforslagene er en konsekvens af klageretten for tredjemand efter  

 landzonebestemmelserne.
Klageberettigelse kan herefter defineres ens for hele  

 lovens område.
Til nr. 42 Ændringsforslaget betyder, at de nye regler om pensionisters ret til  

 helårsbeboelse i deres sommerhuse kan træde i kraft så tidligt, at de  

 pensionister, der ønsker det, kan etablere sig helårs i sommerhuse allerede i  

 indeværende år.
Til nr. 43 Ændringsforslaget tilsigter at hindre, at der opstår forsinkelser i det  

 igangværende planlægningsarbejde.
Under hensyn til, at der i visse kommuner  

 arbejdes med en ret lang tidshorisont i forbindelse med planrevisioner,  

 foreslås det, at der åbnes mulighed for en »overgangsperiode«, hvor  

 kommunalbestyrelsen kan vælge at følge de hidtil gældende regler for planers  

 tilblivelse.
Dette foreslås som en mulighed for planer, der offentliggøres  

 inden 1. juli 1992. Herved vil de kommuner, der har et særligt behov for lang  

 planlægningstid, have ca. 1 år fra lovens vedtagelse til den fulde  

 ikrafttrædelse, hvor arbejdet kan indrettes efter de nye regler.
Hvis de  

 hidtil gældende regler skal følges, skal det ske fuldt ud.
Til nr. 44 Ændringsforslaget er en konsekvens af en ny lovbekendtgørelse af  

 frikommuneloven.
Til nr. 45 Ændringsforslaget konsekvensændrer skattelovgivningens henvisninger til de  

 gældende planlove.
Helen Beim (S) Henning Gjellerod (S) Martin Glerup (S) Lise Hækkerup  

 (S) Rosing (S) Jacob Lindenskov (S) Trøjborg (S) Gade (SF) nfmd.
Lis  

 Noer Holmberg (CD) Eva Møller (KF) Rønholt (KF) Peter Hansen-Nord (V) Hanne  

 Severinsen (V) Bodil Thrane (V) Aage Brusgaard (FP) fmd.
Lone Dybkjær  

 (RV) Glønborg (KRF) Bilag Et af udvalgets spørgsmål til miljøministeren og dennes svar herpå Spørgsmål nr. 21:
 Ministeren bedes give eksempler på, hvorledes han påtænker at anvende  

 bemyndigelsesbestemmelserne i planloven.
 Svar:
 Jeg kan oplyse følgende om den påtænkte anvendelse af  

 bemyndigelsesbestemmelserne:
 1. I forbindelse med planlovens ikrafttrædelse er det hensigten at  

 foretage en gennemgang og regelsanering af de gældende forskrifter og  

 erstatte dem med nogle få samlede forskrifter.
 2. Følgende er nødvendigt i forbindelse med lovens ikrafttrædelse:
 En bekendtgørelse om rent administrative forhold (delegering til styrelse  

 og ophævelse af Tilbudspligtnævnet).
 En bekendtgørelse, der supplerer lovens indhold (VVM-virksomheder,  

 anvendelse af frigørelses- og afgiftsfonde og regler om lokalplaner og veje,  

 jf. lovforslagets §§ 8, 10 og 13, stk. 5).
 Et/en samlet cirkulære/vejledning om loven.
 3. Anvendelsen af lovens øvrige bemyndigelsesbestemmelser.
Lovforslagets § 3. Det fremtidige anvendelsesområde for bestemmelsen vil  

 være landsplandirektiver, herunder særlige bestemmelser om kommune- og  

 lokalplanlægningen, der er båret af landsplanhensyn eller eventuelt  

 retssikkerhedshensyn.
Der er ingen konkrete planer om forskrifter efter  

 bestemmelsen.
Lovforslagets § 4 svarer til kommuneplanlovens § 51, stk. 2, og  

 frikommunelovens bestemmelser om forsøg.
Bestemmelsen gælder naturligvis kun  

 planlovens område.
Den er udtryk for en »fremtidssikring« bl.a. med  

 henblik på forsøg med andre administrationsformer.
Der er ingen konkrete  

 forslag til forsøg i øjeblikket.
Lovforslagets § 5, stk. 1 svarer til lands- og regionplanlovens §  

 3, stk. 2. Formkravet er en konsekvens af edb-alderen.
Der er ingen konkrete  

 planer om forskrifter efter bestemmelsen.
 Lovforslagets §§ 8, 10 og 13 er omtalt ovenfor under pkt. 2.
Lovforslagets § 15, stk. 6, svarer til kommuneplanlovens § 18,  

 stk. 4. Denne bestemmelse er endnu ikke anvendt i praksis, idet man i stedet  

 har indføjet de stedfundne udvidelser af »kataloget« over  

 lokalplan-emner i selve lovteksten.
Der er ingen konkrete planer om  

 forskrifter efter bestemmelsen.
 Lovforslagets § 21, stk. 2, svarer til kommuneplanlovens § 47,  

 stk. 10. Der er ikke fastsat regler efter bestemmelsen, og der er ingen  

 konkrete planer om forskrifter efter bestemmelsen.
Lovforslagets § 52, stk. 2, er en ny bestemmelse.
Ministeren ville  

 også uden udtrykkelig hjemmel kunne nedsætte sådanne råd.
Der er ingen  

 konkrete planer om forskrifter efter bestemmelsen.
Lovforslagets § 52, stk. 3 og stk. 4, svarer til kommuneplanlovens  

 §§ 51 og 52, lands- og regionplanlovens § 18 a og by- og landzonelovens § 11  

 a.
Den under pkt. 2 nævnte delegeringsbekendtgørelse vil blive udsendt med  

 hjemmel heri.
Lovforslagets § 53, stk. 2, er en ny bestemmelse.
Der er for tiden  

 ingen konkrete internationale overenskomster, som nødvendiggør bestemmelsen.  

 Der er derfor ingen konkrete planer om forskrifter efter bestemmelsen.
Lovforslagets § 54 er en ny bestemmelse.
Kommuneplanlovens § 47,  

 stk. 9, indeholder dog hjemmel for gebyr for naboorientering i visse  

 dispensationssager.
Sådanne gebyrregler er fastsat i kap.
VIII i  

 bekendtgørelse nr. 247 af 16. maj 1986 om supplerende regler i medfør af  

 kommuneplanloven.
Der er ingen konkrete planer om forskrifter efter  

 bestemmelsen.
 4. Bestemmelser, der giver ministeren mulighed for at gribe ind i  

 konkrete sager.
 Lovforslagets §§ 3, 5, stk. 3 og 29, giver miljøministeren mulighed for i  

 særlige tilfælde at give påbud om gennemførelse af planer med et bestemt  

 indhold, for at kalde et planforslag ind til godkendelse, kræve bestemte  

 oplysninger eller nedlægge veto mod bestemte planforslag.
 Alle beføjelserne har karakter af særlige undtagelsesregler, hvorefter  

 miljøministeren kan gribe ind over for den kommunale planlægning m.v., når  

 væsentlige overordnede interesser gør det nødvendigt.
Der kan ikke siges noget om reglernes fremtidige anvendelse, men de  

 tilsvarende beføjelser i gældende lovgivning har netop kun været anvendt i  

 sjældne undtagelsessituationer.
Bestemmelsen om veto mod regionplanforslag,  

 der skal træde i stedet for den nuværende godkendelsesordning, må dog  

 forventes anvendt i et vist omfang, idet miljøministeren i disse sager  

 handler på alle ministeriers vegne.
Tillægsbetænkningen Udvalget har, efter at lovforslaget ved 2. behandling blev henvist til fornyet udvalgsbehandling, behandlet dette i et møde og har herunder stillet spørgsmål til miljøministeren, som denne har besvaret dels skriftligt og dels i samråd.
 Disse spørgsmål og miljøministerens besvarelse heraf er optrykt som bilag  

 til betænkningen.
Herefter indstiller et flertal (Det Konservative Folkepartis,  

 Venstres, Fremskridtspartiets, Centrum-Demokraternes, Det Radikale Venstres  

 og Kristeligt Folkepartis medlemmer af udvalget) lovforslaget til  

vedtagelse i den form, hvori det foreligger efter 2. behandling, idet  

 flertallet bemærker, at miljøministeren, inden loven træder i kraft den 1.  

 januar 1992, vil fremlægge en kystplanlægningsstrategi, og at det  

 eksisterende godkendelsessystem er gældende indtil da.
Brugen af  

 vetobeføjelsen kan bl.a. ske på baggrund af denne kystplanlægningsstrategi og  

 kan netop forhindre en kaotisk planlægning af de kystnære områder.
 Flertallet har i øvrigt helt generelt tillid til, at amtskommunerne gennem  

 regionplanlægningen sikrer en forsvarlig og fornuftig planlægning ikke alene  

 af kystområderne, men også f.eks. af områderne til stærkt forurenende  

 industrier, og konstaterer, at vetobeføjelsen jo også kan forhindre  

 »kaotisk planlægning«, hvis en sådan skulle forekomme.
Et mindretal (Socialdemokratiets og Socialistisk Folkepartis  

 medlemmer af udvalget) indstiller lovforslaget til forkastelse.  

 Mindretallet skal bemærke, at miljøministerens svar for så vidt angår en  

 eventuel fremtidig anvendelse af ministerens vetoret over for regionplaner og  

 regionplantillæg har bestyrket mindretallet i formodningen om, at vetoretten  

 kun i ganske særlige tilfælde vil blive anvendt.
Socialdemokratiet og  

 Socialistisk Folkeparti finder, at en vetoret nødvendigvis skal bruges  

 restriktivt for at sikre overordnede plan- og miljømæssige interesser.
 Mindretallet er specielt bekymret over mange primærkommuners ønske om  

 fritidsanlæg i kystnære områder og over en kaotisk udlægning af områder til  

 stærkt forurenende industrier.
Vedrørende pensionisters ret til helårsbolig i sommerhus finder  

 mindretallet, at det er vigtigt at fremhæve, at sommerhuskommunerne har meget  

 forskellige potentielle muligheder for at kunne modtage en stor gruppe ældre  

 medborgere.
Socialdemokratiet og Socialistisk Folkeparti mener, at det skal  

 være kommunerne, der gennem lokalplanlægning skal træffe afgørelse om et  

 sommerhusområdes egnethed til helårsbeboelse.
Sommerhuskommunerne skal med  

 vedtagelsen af det foreliggende lovforslag påbegynde en ny og omfatende  

 langtidsplanlægning inden for det sociale og sundhedsmæssige område.  

 Mindretallet finder, at en lang række sommerhuskommuner derved kan komme i  

 urimelige økonomiske vanskeligheder.
 Miljøministerens svar til udvalget angående den påtænkte vejledning til  

 pensionisterne og kommunerne bekræfter, hvad mindretallet hele tiden har  

 påberåbt sig, at pensionister, der vælger at benytte retten til  

 helårsbeboelse i et sommerhusområde, har nøjagtig de samme rettigheder i  

 forhold til anden lovgivning som alle andre borgere i kommunen.
 Mindretallet har med tilfredshed konstateret, at ministeren over for  

 udvalget har fremhævet, at alle pensionister i en kommune har lige adgang til  

 kommunens servicetilbud over for ældre medborgere.
Helen Beim (S) Henning Gjellerod (S) Martin Glerup (S) Lise Hækkerup  

 (S) Henning Nielsen (S) Løvig Simonsen (S) Trøjborg (S) Gade (SF) nfmd.  

Lis Noer Holmberg (CD) Eva Møller (KF) Rønholt (KF) Peter Hansen-Nord (V)  

 Hanne Severinsen (V) Bodil Thrane (V) Aage Brusgaard (FP) fmd.
Lone  

 Dybkjær (RV) Bilag Nogle af udvalgets spørgsmål til miljøministeren og dennes svar herpå Spørgsmål nr. 22:
 Ministeren bedes oplyse, hvad der forstås ved udtrykket »nært  

 beslægtede«.
 Svar:
 Udtrykket »nært beslægtede« i § 41, stk. 3, er ikke et juridisk  

 klart og entydigt begreb.
 I denne lov forstås ved udtrykket »nært beslægtede«: Slægtninge  

 i op- og nedstigende linie, dvs. forældre, børn, børnebørn osv. samt  

 søskende.
Samrådsspørgsmål A Ministeren bedes ved praktiske eksempler oplyse, hvad pensionister bør  

 overveje, før de træffer beslutning om at tage fast bopæl i deres sommerhuse.
Samrådsspørgsmål B Ministeren bedes oplyse, hvilke tanker der er gjort om indholdet af den  

 påtænkte vejledning til kommunerne vedrørende § 41 i L 76.
 Svar på spørgsmål A og B:
 Pensionister, der vælger at benytte retten til helårsbeboelse, har  

 nøjagtig de samme rettigheder i forhold til anden lovgivning som andre  

 borgere i kommunen.
Retten til sociale ydelser er ens for alle pensionister i en kommune.
Men  

 der er forskelle på serviceniveauet i de forskellige kommuner.
 Meningen med vejledningen er at hjælpe pensionisterne i deres overvejelser  

 om, hvorvidt de vil udnytte den nye ret eller ej.
Det er klart, at mange sommerhusområder på en række punkter ikke i  

 henseende til f.eks. vejforhold, vejbelysning, offentlig trafikforsyning osv.  

 har samme standard, som de byområder, pensionisterne i mange tilfælde vil  

 komme fra.
Det vil også være godt at kigge nærmere på f.eks. afstanden til  

 butikker, biblioteker, lægehuse m.v.
 Vi vil med vejledningen søge at sikre, at pensionisten gør sig disse  

 forskellige lokale forhold klart, før han/hun vælger mellem sin hidtidige  

 bolig og sit sommerhus.
 Samtidig vil vi i vejledningen gøre opmærksom på, at konsekvensen af, at  

 man vælger sit sommerhus til helårsbolig er, at man må affinde sig med, at  

 hverken infrastruktur eller serviceniveau i mange tilfælde er af samme  

 standard som i byerne.
 Vejledningen skal selvfølgelig også omtale, at sommerhuse, der er  

 kondemnerede, ikke giver ret til helårsbeboelse.
 I vejledningen vil det blive anbefalet pensionisterne at indhente en  

 forhåndsudtalelse hos kommunen herom, før de opgiver deres hidtidige  

 helårsbolig.
 Endelig skal vi også forklare, hvad der sker efter reglerne, når  

 pensionisten dør.
 Vejledningen til kommunerne vil indeholde en uddybende forklaring af i  

 hvert fald følgende forhold:
- Hvilke sommerhuse er omfattet - Hvilken personkreds har helårsretten - Hvem må fortsætte med at bo der, når pensionisten dør.
 Kommunernes rådgivningsforpligtelser m.v. over for pensionisterne,  

 herunder om kondemneringsspørgsmålet, fremgår af forvaltningsloven og vil  

 blive fremhævet i vejledningen.
 Udkast til vejledningen vil blive forelagt både ældreorganisationer og KL  

 før udsendelse.
 Samrådsspørgsmål C:
 Det bedes oplyst, i hvilket omfang enkelte udsatte kommuners økonomi kan  

 tænkes at blive belastet ved indførelsen af en generel tilladelse til, at  

 pensionister kan få helårsbeboelse i sommerhuse.
 Svar på spørgsmål C:
 Indenrigsministeriet er af den opfattelse, at der vil være balance mellem  

 merudgifter og merindtægter i forbindelse med pensionisters helårsbeboelse af  

 sommerhus.
 »Helårspensionister« betaler på den ene side skat til  

 sommerhuskommunen, hvis de har en indtægt.
 Sommerhuskommunen får for pensionister uden skattepligtig indkomst tilskud  

 fra den kommunale udligning på 6.500 kr. årligt for de 67-74 årige, og på  

 16.000 kr. årligt for pensionister over 74 år.
 På den anden side kan kommunen have udgifter af pensionister til  

 hjemmehjælp, madudbringning m.v.
 Indenrigsministeriet har foretaget vurderinger og er af den opfattelse, at  

 der vil være balance mellem merudgifter og merindtægter i forbindelse med  

 pensionisters helårsbeboelse af sommerhuse.
 Samrådsspørgsmål D:
 Ministeren bedes oplyse, hvordan han vil sikre den overordnede  

 planlægning af hovedstadsområdet med godkendelsesordningens bortfald.
 Svar på spørgsmål D:
 Lovforslaget forudsætter, at regionplanlægningen i de enkelte  

 »regioner« i hovedstadsområdet sker på grundlag af en vurdering af  

 udviklingen i området som helhed.
 Lovforslaget er på dette område helt i overensstemmelse med gældende ret,  

 som den blev udformet som led i lovgivningen om Hovedstadsrådets nedlægning.
 Det var herved forudsat, at de fem regionale myndigheder i videst muligt  

 omfang selv skulle koordinere og finde fælles løsninger uden miljøministerens  

 medvirken, hvilket også allerede sker i dag.
 Eventuel manglende samordning vil kunne være anledning for ministeren til  

 at bruge sine indkalde- og veto-beføjelser.
