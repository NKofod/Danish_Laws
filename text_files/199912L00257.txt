Fremsat den 30. marts 2000 af  

 arbejdsministeren (Ove Hygum) Forslag til Lov om godtgørelse ved deltagelse i  

 erhvervsrettet voksen- og efteruddannelse Kapitel 1 Formål og område § 1. Loven har til formål at skabe økonomisk  

 grundlag for, at voksne fortrinsvis kortuddannede kan deltage i  

 erhvervsrettet voksen- og efteruddannelse til og med  

 erhvervsuddannelsesniveau.
Dette formål sikres ved, at deltagerne under  

 uddannelsen kan opnå:
1)	godtgørelse for tab af indtægt eller  

 arbejdsmulighed, 2)	tilskud til dækning af befordringsudgifter, 3)	tilskud til kost og logi og 4)	ophold på skolehjem.
 § 2. Den personkreds, der kan opnå ydelser efter  

 § 1, omfatter:
1)	beskæftigede lønmodtagere, såvel privat som  

 offentligt ansatte, 2)	selvstændige erhvervsdrivende, 3)	ledige, der er berettigede til ydelser efter lov om  

 arbejdsløshedsforsikring m.v., og som befinder sig i dagpengeperioden,  

 jf. samme lovs § 52 a, stk. 1, eller § 55, stk. 1, dog  

 højst i en periode på 6 uger, og 4)	personer, der hverken er dagpengeberettigede eller modtager  

 kontanthjælp eller er i aktivering efter lov om aktiv socialpolitik,  

 dog kun for så vidt angår tilskud til befordring og tilskud til  

 kost og logi.
 Stk. 2. Det er en betingelse for at opnå ydelser efter  

 § 1, at de pågældende personer er fyldt 20 år og ikke  

 har en uddannelse ud over erhvervsuddannelsesniveau, jf. lov om  

 erhvervsuddannelser samt tillige stk. 3 og 4.
 Stk. 3. Personer, der har en uddannelse, der kan sidestilles  

 med en erhvervsuddannelse, og personer, der har en anden uddannelse, som ikke  

 har været anvendt i længere tid, er omfattet af stk. 2.
 Stk. 4. Videregående teknikere, datanomer, merkonomer,  

 teknonomer og, i det omfang arbejdsministeren træffer afgørelse  

 herom, personer med en erhvervsakademiuddannelse der kan sidestilles hermed,  

 har adgang til at opnå ydelser efter § 1.
 Stk. 5. Arbejdsministeren kan fastsætte nærmere  

 regler om, at aldersgrænsen på 20 år, jf. stk. 2, kan  

 fraviges i forbindelse med jobrotationsprojekter.
 § 3. Ved deltagelse i følgende uddannelser til og med  

 erhvervsuddannelsesniveau, jf. også lov om bestyrelse for  

 Arbejdsmarkedets UddannelsesFinansiering og om Efteruddannelsesudvalg, kan  

 der opnås ydelser efter § 1:
 1)	Arbejdsmarkedsuddannelser (AMU) efter lov om  

 arbejdsmarkedsuddannelser.
 2)	Enkeltfag på erhvervsuddannelserne (EUD) efter lov om  

 åben uddannelse.
 3)	Deltidsuddannelser efter lov om åben uddannelse på  

 niveau med erhvervsuddannelse (EUD) og enkeltfag herfra.
 4)	Enkeltfag på landbrugsuddannelserne efter lov om åben  

 uddannelse.
 5)	Enkeltfag på fodterapeutuddannelsen efter lov om åben  

 uddannelse.
 6)	Enkeltfag på social- og sundhedsuddannelserne (SOSU) og  

 deltidsuddannelse ved social- og sundhedsuddannelserne efter lov om  

 åben uddannelse, og enkeltfag herfra.
 7)	Merituddannelsen på pædagogisk grunduddannelse  

 (PGU-merit-uddannelsen) under lov om åben uddannelse.
 8)	Individuel Kompetenceafklaring på arbejdsmarkedsuddannelserne  

 og kompetenceafklarende forløb inden for Undervisningsministeriets  

 område som led i grunduddannelse for voksne.
 9)	Uddannelsesforløb, der udbydes med tilskud fra danske  

 myndigheder i overensstemmelse med bestemmelser fastsat i henhold til lov om  

 administrationen af Den Europæiske Socialfond.
 Stk. 2. Arbejdsmarkedsuddannelserne efter stk.1, nr. 1,  

 er:
1)	uddannelser, der giver formel kompetence, når uddannelserne er  

 godkendt til at give merit til erhvervsuddannelserne, social- og  

 sundhedsuddannelserne og landbrugsuddannelserne, 2)	uddannelser, der giver anerkendt kompetence, 3)	Individuel Kompetenceafklaring og 4)	forsøgs- og udviklingsaktiviteter.
 Stk. 3. Uddannelserne under Undervisningsministeriets  

 område efter stk. 1, nr. 2-7, er formelt kompetencegivende  

 uddannelser.
 Stk. 4. Arbejdsministeren fastsætter efter forhandling  

 med undervisningsministeren og efter indstilling fra bestyrelsen for  

 Arbejdsmarkedets UddannelsesFinansiering nærmere regler om, i hvilket  

 omfang der kan opnås ydelser efter § 1 til andre uddannelser end  

 de i stk. 1 nævnte, herunder uddannelser udbudt af offentlige  

 instanser.
 Stk. 5. Arbejdsministeren fastsætter efter forhandling  

 med undervisningsministeren og pågældende minister og efter  

 indstilling fra bestyrelsen for Arbejdsmarkedets UddannelsesFinansiering  

 nærmere regler om, i hvilket omfang der kan opnås ydelser efter  

 § 1 til uddannelser inden for andre ministerområder.
Kapitel 2 Godtgørelse § 4. Under deltagelse i uddannelse, der giver formel  

 kompetence, jf. § 3, stk. 2, nr. 1, og § 3, stk. 3, kan  

 beskæftigede lønmodtagere, selvstændige erhvervsdrivende  

 og ledige med ret til 6 ugers selvvalgt uddannelse opnå  

 godtgørelse for tab af indtægt eller arbejdsmulighed som  

 følge af deres deltagelse, jf. dog stk. 2.
 Stk. 2. Der kan ikke opnås godtgørelse efter  

 stk. 1 i følgende tilfælde:
1)	hvis der er ret til løn fra en arbejdsgiver under uddannelsen  

 som følge af en uddannelsesaftale, indgået i henhold til  

 lov, 2)	hvis der er adgang til at opnå godtgørelse fra andre  

 godtgørelsesordninger.
 Stk. 3. Godtgørelsen udgør ved  

 fuldtidsundervisning pr. undervisningsuge et beløb svarende til  

 dagpengenes højeste beløb for en uge, jf. § 47 i lov om  

 arbejdsløshedsforsikring m.v.
 Stk. 4. Ved deltidsundervisning beregnes godtgørelsen i  

 forhold til antallet af undervisningstimer.
Stk. 5. For deltagere, der har et delvist tab af indtægt  

 eller arbejdsmulighed, nedsættes godtgørelsen  

 forholdsmæssigt.
Det er en betingelse for at oppebære  

 godtgørelse, at deltagerens tab af indtægt eller arbejdsmulighed  

 vedrører den pågældende beskæftigelse.
 Stk. 6. Arbejdsministeren kan fastsætte nærmere  

 regler om godtgørelse.
 § 5. Under deltagelse i arbejdsmarkedsuddannelse, der giver  

 anerkendt kompetence, jf. § 3, stk. 2, nr. 2, kan  

 beskæftigede lønmodtagere, selvstændige erhvervsdrivende  

 og ledige med ret til 6 ugers selvvalgt uddannelse opnå  

 godtgørelse efter reglerne i § 4.
 Stk. 2. Bestyrelsen for Arbejdsmarkedets  

 UddannelsesFinansiering kan, jf. lov om bestyrelse for Arbejdsmarkedets  

 UddannelsesFinansiering og om Efteruddannelsesudvalg, indstille til  

 arbejdsministeren, at godtgørelsen til grupper af uddannelser  

 reduceres således, at der ved beregningen tages udgangspunkt i et  

 mindre beløb end dagpengenes højeste beløb for en uge,  

 jf. § 47 i lov om arbejdsløshedsforsikring m.v.
 Stk. 3. Arbejdsministeren kan, med udgangspunkt i den i  

 stk. 2 nævnte indstilling, fastsætte nærmere regler om  

 reduceret godtgørelse.
 § 6. Under deltagelse i arbejdsmarkedsuddannelse, der giver  

 anerkendt kompetence i henhold til § 3, stk. 2, nr. 2, men som  

 enten ligger over erhvervsuddannelsesniveau, som er stærkt  

 specialiseret, eller som ikke har en tilstrækkelig bredde, kan  

 beskæftigede lønmodtagere, selvstændige erhvervsdrivende  

 og ledige med ret til 6 ugers selvvalgt uddannelse opnå  

 godtgørelse efter reglerne i § 4. Godtgørelsen aftrappes  

 dog således:
 1)	I kalenderåret 2001 tages der ved beregningen af  

 godtgørelsen udgangspunkt i dagpengenes højeste beløb  

 for en uge, jf. § 47 i lov om arbejdsløshedsforsikring m.v.
 2)	I kalenderåret 2002 tages der ved beregningen af  

 godtgørelsen udgangspunkt i 2/3 af højeste  

 dagpengebeløb, jf. § 47 i lov om arbejdsløshedsforsikring  

 m.v.
 3)	I kalenderåret 2003 tages der ved beregningen af  

 godtgørelsen udgangspunkt i 1/3 af højeste  

 dagpengebeløb, jf. § 47 i lov om arbejdsløshedsforsikring  

 m.v.
 4)	Fra den 1. januar 2004 og fremover ydes ingen  

 godtgørelse.
 Stk. 2. Arbejdsministeren fastsætter nærmere  

 regler om, hvilke uddannelser, der er omfattet af stk. 1.
 § 7. Under deltagelse i Individuel Kompetenceafklaring, jf.  

 § 3, stk. 2, nr. 3, og kompetenceafklaringsforløb, jf.  

 § 3, stk. 1, nr. 8, kan beskæftigede lønmodtagere,  

 selvstændige erhvervsdrivende og ledige med ret til 6 ugers selvvalgt  

 uddannelse opnå godtgørelse efter reglerne i § 4.
 Stk. 2. Under deltagelse i forsøgsuddannelser, jf.  

 § 3, stk. 2, nr. 4, kan beskæftigede lønmodtagere,  

 selvstændige erhvervsdrivende og ledige med ret til 6 ugers selvvalgt  

 uddannelse opnå godtgørelse efter reglerne i § 5.
 § 8. Afsættes der en pulje på finansloven til  

 godtgørelse i forbindelse med brancheskift, jf. lov om bestyrelse for  

 Arbejdsmarkedets UddannelsesFinansiering og om Efteruddannelsesudvalg, kan  

 der efter de retningslinier, som bestyrelsen for Arbejdsmarkedets  

 UddannelsesFinansiering fastsætter, ydes godtgørelse efter  

 reglerne i §§ 4 og 5.
 Stk. 2. Arbejdsministeren træffer afgørelse om  

 ydelse af godtgørelse efter stk.1.
§ 9. For beskæftigede lønmodtagere kan  

 godtgørelse i henhold til §§ 4-8 udbetales til arbejdsgiveren i  

 tilfælde, hvor der er truffet aftale om, at arbejdsgiveren  

 fortsætter med at udbetale sædvanlig løn under  

 uddannelsen.
Beløbet svarer til den godtgørelse, som en  

 deltager kunne have fået udbetalt efter §§ 4-8. Beløbet kan  

 dog højst udgøre et beløb, der svarer til  

 arbejdsgiverens lønudgifter til en deltager under dennes  

 uddannelse.
Kapitel 3 Regler for 20 - 25 årige m.m.
 § 10. Beskæftigede lønmodtagere og  

 selvstændige erhvervsdrivende, der deltager i uddannelse efter  

 § 3, og som er fyldt 25 år, kan opnå godtgørelse, jf.  

 §§ 4-8, uden varighedsbegrænsning.
 Stk. 2. Ledige med ret til 6 ugers selvvalgt uddannelse, der  

 er fyldt 25 år, kan opnå godtgørelse, jf. §§ 4-8,  

 så længe en 6 ugers periode ikke er opbrugt, og hver gang der  

 opnås ret til en ny 6 ugers periode, jf. § 15, stk. 4.
 Stk. 3. Beskæftigede lønmodtagere,  

 selvstændige erhvervsdrivende og ledige med ret til 6 ugers selvvalgt  

 uddannelse, der deltager i uddannelse efter § 3, og som er fyldt 20  

 år, men endnu ikke er fyldt 25 år, kan i perioden fra det fyldte  

 20. år til det fyldte 25. år opnå godtgørelse i  

 sammenlagt højst 30 uger, jf. dog stk. 5 og 6.
Stk. 4. Beskæftigede lønmodtagere og  

 selvstændige erhvervsdrivende, der er fyldt 20 år, men endnu ikke  

 er fyldt 25 år, kan deltage i uddannelse efter § 3 ud over de i  

 stk. 3 nævnte 30 uger uden godtgørelse.
Ledige med ret til  

 6 ugers selvvalgt uddannelse, der er fyldt 20 år, men endnu ikke er  

 fyldt 25 år, kan ikke deltage i uddannelse efter § 3 ud over de i  

 stk. 3 nævnte 30 uger uden godtgørelse.
 Stk. 5. Ved opgørelsen af de 30 uger som nævnt i  

 stk. 3 medregnes det antal uger, som beskæftigede  

 lønmodtagere, selvstændige erhvervsdrivende og ledige med ret  

 til 6 ugers selvvalgt uddannelse, der er fyldt 20 år, men endnu ikke er  

 fyldt 25 år, har anvendt til deltagelse i forberedende  

 voksenundervisning med støtte efter lov om statens  

 voksenuddannelsesstøtte.
 Stk. 6. Arbejdsministeren kan efter ansøgning meddele  

 dispensation fra varighedsbegrænsningen i stk. 3 til  

 beskæftigede lønmodtagere, selvstændige erhvervsdrivende  

 og ledige med ret til 6 ugers selvvalgt uddannelse, der er fyldt 20 år,  

 men endnu ikke er fyldt 25 år, og som har behov for deltagelse i  

 uddannelse efter § 3 ud over de i stk. 3 nævnte 30 uger med  

 adgang til at opnå godtgørelse.
 Stk. 7. Beskæftigede lønmodtagere,  

 selvstændige erhvervsdrivende og ledige med ret til 6 ugers selvvalgt  

 uddannelse, som endnu ikke er fyldt 20 år, og som har fået  

 dispensation fra alderskravet i lov om arbejdsmarkedsuddannelser  

 således, at de kan deltage i arbejdsmarkedsuddannelser, kan opnå  

 godtgørelse, jf. §§ 4 - 8, under de samme betingelser, som er  

 nævnt i stk. 3, 5 og 6.
 Stk. 8. Arbejdsministeren kan fastsætte nærmere  

 regler om betingelserne for at opnå dispensation, jf. stk. 6, og  

 om opgørelsen og administrationen af varighedsbegrænsningen i  

 stk. 3 og 5.
Kapitel 4 Befordring, kost og logi, skolehjem § 11. Beskæftigede lønmodtagere,  

 selvstændige erhvervsdrivende og ledige med ret til 6 ugers selvvalgt  

 uddannelse samt personer, der hverken er dagpengeberettigede eller  

 oppebærer kontanthjælp eller er i aktivering efter lov om aktiv  

 socialpolitik kan, hvis de er omfattet af lov om arbejdsmarkedsuddannelser,  

 opnå tilskud til dækning af udgifter til befordring og tilskud  

 til kost og logi ved indkvartering efter de herom gældende regler.
 § 12. Beskæftigede lønmodtagere,  

 selvstændige erhvervsdrivende og ledige med ret til 6 ugers selvvalgt  

 uddannelse har, hvis de er omfattet af lov om erhvervsuddannelser, adgang til  

 ophold på skolehjem efter de herom gældende regler.
Kapitel 5 Bidrag til Arbejdsmarkedets Tillægspension § 13. For deltagere, der er beskæftigede  

 lønmodtagere eller ledige med ret til 6 ugers selvvalgt uddannelse, og  

 som modtager fuld godtgørelse, jf. § 4, ved deltagelse i  

 uddannelse efter § 3, indbetales det dobbelte af det bidrag, der er  

 fastsat efter § 15, stk. 1, sammenholdt med § 2 a, i lov om  

 Arbejdsmarkedets Tillægspension, jf. dog stk. 3 og 4.
 Stk. 2. Bestyrelsen for Arbejdsmarkedets Tillægspension  

 beregner størrelsen af bidraget for hver time, der udbetales  

 godtgørelse for.
Stk. 3. Deltagere, der er medlemmer af en  

 arbejdsløshedskasse for lønmodtagere, betaler  

1/3 af bidraget, arbejdsløshedskasser for  

 lønmodtagere betaler 1/3 af bidraget, mens  

 arbejdsgivere omfattet af § 17 a i lov om Arbejdsmarkedets  

 Tillægspension betaler 1/3 af bidraget.
Hver  

 bidragsandel for en uge nedrundes til nærmeste hele kronebeløb.  

 Bidragene finansieres i overensstemmelse med de i stk. 5-7 fastsatte  

 regler.
Stk. 4. Deltagere, der ikke er medlemmer af en  

 arbejdsløshedskasse, betaler ½ af bidraget, mens arbejdsgivere  

 omfattet af § 17 a i lov om Arbejdsmarkedets Tillægspension  

 betaler ½ af bidraget.
Hver bidragsandel for en uge nedrundes til  

 nærmeste hele kronebeløb.
Bidragene finansieres i  

 overensstemmelse med de i stk. 5-7 fastsatte regler.
Stk. 5. Den udbetalende institution, jf. § 16,  

 stk. 1, fratrækker deltagerens del af bidraget ved udbetalingen af  

 godtgørelse.
Bidraget indbetales til Arbejdsmarkedets  

 Tillægspension efter hvert kvartals udløb.
 Stk. 6. Bidraget fra arbejdsløshedskasserne  

 fastsættes som et bidrag pr. medlem, og bidragets størrelse  

 beregnes af direktøren for Arbejdsløshedsforsikringen efter  

 regler fastsat af arbejdsministeren.
Stk. 7. Bidraget fra arbejdsgivere finansieres gennem en  

 modregning i kompensationsbeløbet efter lov om Arbejdsmarkedets  

 Tillægspension § 17 a og modregnes sammen med det i § 85 c,  

 stk. 6, i lov om arbejdsløshedsforsikring m.v. nævnte  

 beløb.
Beløbet beregnes af Arbejdsmarkedets  

 Tillægspension på grundlag af de samlede bidrag til  

 Arbejdsmarkedets Tillægspension, som er modtaget fra arbejdsgiveren i  

 de 3-månedersperioder, der gælder for beregning af  

 kompensationsbeløbet, jf. § 17 a, stk. 2, i lov om  

 Arbejdsmarkedets Tillægspension.
Beløbet udgør  

 årligt det af arbejdsministeren fastsatte bidrag, for hver gang  

 arbejdsgiveren indbetaler et beløb, der svarer til årsbidraget  

 efter § 15, stk. 1, i lov om Arbejdsmarkedets  

 Tillægspension.
 Stk. 8. Arbejdsministeren fastsætter efter indstilling  

 fra direktøren for Arbejdsløshedsforsikringen og bestyrelsen  

 for Arbejdsmarkedets Tillægspension nærmere regler om indbetaling  

 af forsikrede deltageres eget bidrag samt om indberetning herom til  

 Arbejdsmarkedets Tillægspension.
 Stk. 9. Arbejdsministeren fastsætter efter indstilling  

 fra direktøren for Arbejdsmarkedsstyrelsen og bestyrelsen for  

 Arbejdsmarkedets Tillægspension nærmere regler om indbetaling af  

 ikkeforsikrede deltageres eget bidrag samt om indberetning herom til  

 Arbejdsmarkedets Tillægspension.
 Stk. 10. Indbetaler den udbetalende institution, jf.  

 § 16, stk. 1, ikke bidrag rettidigt, finder reglerne i  

 § 17, stk. 2-5 og 7, i lov om Arbejdsmarkedets Tillægspension  

 tilsvarende anvendelse.
 § 14. Deltagere, der er omfattet af § 13, betaler en  

 særlig pensionsopsparing, der udgør det i § 17 f,  

 stk. 3, i lov om Arbejdsmarkedets Tillægspension fastsatte.
 Stk. 2. Den udbetalende institution, jf. § 16,  

 stk. 1, fratrækker opsparingen ved udbetalingen af  

 godtgørelsen med henblik på indbetaling af beløbet til  

 Arbejdsmarkedets Tillægspension efter hvert kvartals udløb.  

 Beløbet for en uge nedrundes til nærmeste hele  

 kronebeløb.
Stk. 3. Arbejdsministeren fastsætter efter indstilling  

 fra direktøren for Arbejdsløshedsforsikringen (for de  

 forsikredes vedkommende) og direktøren for Arbejdsmarkedsstyrelsen  

 (for de ikkeforsikredes vedkommende) og bestyrelsen for Arbejdsmarkedets  

 Tillægspension nærmere regler om indbetaling af pensionsopsparing  

 efter stk. 1 og 2 samt om indberetning herom til Arbejdsmarkedets  

 Tillægspension.
Der kan herunder fastsættes regler om, at  

 opsparingen fratrækkes sammen med deltagerens del af ATP-bidraget, jf.  

 § 13, stk. 5.
 Stk. 4. Indbetaler den udbetalende institution, jf. § 16,  

 stk. 1, ikke opsparingsbeløb rettidigt, finder reglerne i  

 § 17, stk. 2-5 og 7, i lov om Arbejdsmarkedets Tillægspension  

 tilsvarende anvendelse.
Kapitel 6 Regler for ledige § 15. Ledige med ret til 6 ugers selvvalgt uddannelse skal i  

 perioder med godtgørelse for tab af arbejdsmulighed efter denne lov  

 stå til rådighed for arbejde formidlet af arbejdsformidlingen  

 eller arbejdsløshedskassen.
 Stk. 2. For ledige med ret til 6 ugers selvvalgt uddannelse  

 medregnes perioder med godtgørelse for tab af arbejdsmulighed efter  

 denne lov i ydelsesperioden ved ledighed efter § 52 a og § 55 i lov  

 om arbejdsløshedsforsikring m.v.
Stk. 3. For ledige med ret til 6 ugers selvvalgt uddannelse,  

 der deltager i uddannelse efter denne lovs § 3, fradrages perioder der  

 er anvendt til uddannelse med uddannelsesstøtte for voksne efter lov  

 om statens voksenuddannelsesstøtte, i den 6 ugers periode, hvori der  

 er mulighed for at deltage i uddannelsen.
Deltagelse kan ikke ske som led i  

 en handlingsplan.
 Stk. 4. Dagpengeberettigede ledige, der har opbrugt retten til  

 6 ugers selvvalgt uddannelse, opnår adgang til deltagelse i en ny 6  

 ugers periode, hvis de påbegynder en ny dagpengeperiode, jf. lov om  

 arbejdsløshedsforsikring m.v. § 52 a, stk. 1, eller  

 § 55, stk. 1.
 Stk. 5. Arbejdsministeren kan fastsætte nærmere  

 regler efter stk. 1, 2 og 3, herunder om, at arbejdsformidlingen kan  

 fravige kravet om rådighed i stk. 1.
Kapitel 7 Administration § 16. Arbejdsministeren kan bestemme, at beregningen og  

 udbetalingen af godtgørelse m.m. efter denne lov varetages af  

 deltagerens arbejdsløshedskasse eller af arbejdsformidlingen.
 Stk. 2. Arbejdsministeren fastsætter nærmere  

 regler om beregning, udbetaling, administration, forskud, refusion, tilsyn,  

 regnskab og revision i forbindelse med arbejdsløshedskassernes og  

 arbejdsformidlingens udbetaling af godtgørelse.
 Stk. 3. I tilfælde, hvor der er udbetalt  

 godtgørelse med urette, kan arbejdsministeren bestemme, at  

 arbejdsløshedskassen eller arbejdsformidlingen ikke har krav på  

 refusion fra statskassen, og at udbetalte refusionsbeløb skal  

 tilbagebetales, med mindre den fejlagtige udbetaling skyldes deltagerens  

 svigagtige forhold.
 Stk. 4. Skyldes fejlagtig udbetaling af godtgørelse  

 m.m. urigtige eller mangelfulde oplysninger fra en arbejdsløshedskasse  

 eller arbejdsformidlingen, kan arbejdsministeren bestemme, at den, fra hvem  

 de urigtige eller mangelfulde oplysninger stammer, skal være ansvarlig  

 for fejludbetalingen.
 Stk. 5. Arbejdsløshedskassen og arbejdsformidlingen  

 skal på begæring afgive alle nødvendige oplysning til brug  

 for arbejdsministerens afgørelse efter stk. 3 og 4.
 § 17. Arbejdsministeren har ansvar for oprettelse og drift af  

 registre, der føres ved hjælp af elektronisk databehandling, og  

 som vedrører godtgørelse i forbindelse med deltagelse i  

 uddannelse efter § 3.
 Stk. 2. Registrene kan indgå i et sammenhængende  

 system af registre, som bl.a. skal danne grundlag for udarbejdelsen af  

 statistik, det tilsyn staten skal føre med  

 arbejdsløshedskasserne og uddannelsesadministrationen.
Stk. 3. Registre, som er oprettet af arbejdsministeren, kan  

 samkøres i det omfang, det tjener administrative eller  

 tilsynsmæssige formål.
Registrene kan samkøres indbyrdes,  

 og kan ligeledes samkøres med arbejdsløshedskassernes og  

 kommunernes registre.
 Stk. 4. Arbejdsministeren kan fastsætte nærmere  

 regler for indhentning af oplysninger til brug for registre, jf.  

 stk. 1.
 § 18. Arbejdsministeren kan bemyndige direktøren for  

 Arbejdsmarkedsstyrelsen til at udøve de beføjelser, der ved  

 denne lov er tillagt ministeren.
Kapitel 8 Strejke og lockout § 19. En person, der er omfattet af lovligt varslet strejke,  

 lockout eller blokade (lovlig konflikt), jf. § 61 i lov om  

 arbejdsløshedsforsikring m.v., kan ikke opnå ydelser efter  

 § 1, sålænge konflikten varer.
 Stk. 2. En person, som forud for den lovligt varslede strejke,  

 lockout eller blokade er begyndt på en uddannelse, jf. § 3, og  

 deltager i uddannelse, når konflikten bryder ud, kan bevare ydelser  

 efter § 1, som den pågældende forud for konfliktens start  

 havde opnået.
Kapitel 9 Klageadgang og straffebestemmelser m.m.
 § 20. Følgende afgørelser kan indbringes for  

 Arbejdsmarkedets Ankenævn af den, afgørelsen  

 vedrører:
 1)	Afgørelser om godtgørelse for tab af indtægt  

 eller arbejdsmuligheder efter §§ 4-8.
 2)	Afgørelser om godtgørelse udbetalt til arbejdsgiveren  

 efter § 9, jf. dog stk. 2, nr. 1.
 3)	Afgørelser om godtgørelse under lovlig konflikt efter  

 § 19.
 4)	Afgørelser om tilbagebetaling efter § 24.
 Stk. 2. Følgende afgørelser kan ikke indbringes  

 for Arbejdsmarkedets Ankenævn:
 1)	Afgørelser om godtgørelse efter § 8,  

 stk. 2.
 2)	Afgørelser om afslag på dispensation efter § 10,  

 stk. 6.
 3)	Afgørelser om refusion efter § 16, stk. 3, og om  

 ansvar for fejludbetaling efter § 16, stk. 4.
 § 21. Klage efter § 20 kan af den, afgørelsen  

 vedrører, indbringes for Arbejdsmarkedets Ankenævn inden 4 uger  

 efter, at klageren har fået meddelelse om afgørelsen.
 Stk. 2. Ankenævnets afgørelse kan ikke indbringes  

 for anden administrativ myndighed.
 Stk. 3. Arbejdsmarkedets Ankenævn kan se bort fra  

 overskridelse af klagefristen i stk. 1, når der er særlig  

 grund hertil.
§ 22. Både offentlige institutioner og private,  

 såvel enkeltpersoner som juridiske personer, skal på  

 begæring afgive oplysninger til brug for administrationen af tildeling  

 af ydelser efter denne lov, herunder om bestemte personers løn i  

 nærmere angivne tidsrum.
Overtrædelse heraf straffes med  

 bøde.
 Stk. 2. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
 Stk. 3. Oplysning efter stk. 1 kan indhentes af  

 Arbejdsmarkedets Ankenævn, arbejdsformidlingen, og en  

 arbejdsløshedskasse for så vidt angår egne medlemmer.
 Stk. 4. Arbejdsministeren kan fastsætte regler om  

 administration af bestemmelserne i stk. 1, 1. pkt., og stk. 3.
 § 23. Offentlige myndigheder skal på begæring give  

 Arbejdsmarkedets Ankenævn, arbejdsløshedskassen eller  

 arbejdsformidlingen enhver oplysning til brug ved administration af reglerne  

 efter kapitel 2, 3 og 7.
 § 24. En person, der uberettiget har modtaget  

 godtgørelse, skal betale beløbet tilbage, hvis den  

 pågældende har givet urigtige oplysninger eller fortiet  

 omstændigheder, som er af betydning for adgangen til at opnå  

 godtgørelse, eller hvis den pågældende i øvrigt  

 indså eller burde have indset, at modtagelsen af beløbet var  

 uberettiget.
 Stk. 2. Arbejdsministeren kan bestemme, at krav om  

 tilbagebetaling varetages af deltagerens arbejdsløshedskasse eller  

 arbejdsformidlingen.
 Stk. 3. Arbejdsministeren kan fastsætte nærmere  

 regler om at beløb, der skal tilbagebetales efter stk. 1, kan  

 forrentes med den aktuelt gældende morarente efter renteloven, og  

 regler for, hvem renten tilfalder.
Kapitel 10 Ikrafttrædelse m.m.
 § 25. Loven træder i kraft den 1. januar 2001.
 § 26. Loven gælder ikke for Færøerne og  

 Grønland.
Bemærkninger til lovforslaget Almindelige bemærkninger I forbindelse med finansloven for 2000 blev der  

 indgået en aftale om en voksen- og efteruddannelsesreform mellem  

 regeringen (Socialdemokratiet og Det Radikale Venstre), Socialistisk  

 Folkeparti og Centrum Demokraterne, og med tilslutning fra Enhedslisten.
I  

 bilaget til aftalen »Elementer i en omlægning af voksen- og  

 efteruddannelserne« udstikkes retningslinierne for det  

 godtgørelsessystem, der fremover skal være gældende i  

 forbindelse med voksen- og efteruddannelse.
 Det fremgår således af bilaget, at  

 »godtgørelsessystemerne lægges om til et mere enstrenget og  

 overskueligt system, hvor der i forhold til den enkelte uddannelse alene ydes  

 lønrefusion/godtgørelse efter ét regelsæt«.
Det siges desuden, at »godtgørelsen til  

 erhvervsrettet voksen- og efteruddannelse til og med  

 erhvervsuddannelsesniveau indeholdes i Arbejdsmarkedets  

 UddannelsesFinansiering, og den præcise fastsættelse af  

 betingelser vedrørende alder og varighed sker i forbindelse med  

 udarbejdelse af lovforslag.
Der etableres herudover en enstrenget offentlig  

 godtgørelsesordning til voksne beskæftigedes uddannelse på  

 grundskoleniveau (samt hf-enkeltfag) samt videreuddannelse for voksne ud over  

 faglært niveau.
Godtgørelsen etableres i  

 Undervisningsministeriets regi og omfatter i lighed med den eksisterende  

 VUS-ordning såvel forsikrede som ikkeforsikrede.
Den administreres  

 således, at såvel vejledning som udbetaling af tilskud mv.  

 foretages af enten den enkelte skole eller af den relevante  

 arbejdsløshedskasse.« Det fremgår ligeledes af bilaget, at »Ordningen  

 refunderer endvidere lønudgifter svarende til de nuværende  

 godtgørelser ved beskæftigedes og ledige på selvvalgt  

 uddannelses deltagelse i disse (se nedenfor) uddannelser.  

 Godtgørelse/lønrefusion til AMU-uddannelser, der giver  

 anerkendt kompetence på et specialiserende niveau, eller som ikke har  

 en tilstrækkelig bredde i anvendelsen samt AMU-uddannelser på  

 videregående niveau, aftrappes over en periode.
Uddannelser, der  

 omlægges til indtægtsdækket virksomhed, omfattes ikke af  

 ordningen.« Særligt om indtægtsdækket virksomhed  

 bemærkes det, at det fremgår af bilaget, at » - en del af de  

 nuværende AMU-uddannelser, der i kraft af bl. a. deres  

 tilrettelæggelse, specialiseringsgrad eller snævre  

 branchemæssige tilknytning har en relativt virksomhedsrettet karakter,  

 omlægges til indtægtsdækket virksomhed.« Dette lovforslag skal ses i nær sammenhæng med  

 forslaget til lov om bestyrelse for Arbejdsmarkedets UddannelsesFinansiering  

 og om Efteruddannelsesudvalg, hvor der som noget nyt nedsættes en  

 fælles bestyrelse for finansieringen af den erhvervsrettede voksen- og  

 efteruddannelsesindsats: Bestyrelsen for Arbejdsmarkedets  

 UddannelsesFinansiering.
Bestyrelsen for Arbejdsmarkedets  

 UddannelsesFinansiering får til opgave at rådgive arbejds- og  

 undervisningsministrene vedrørende finansieringen på de  

 respektive uddannelsesområder.
Bestyrelsen indstiller til ministrene om  

 behovet for yderligere aktivitet på området eventuelt finansieret  

 ved arbejdsgiverbidrag.
 Bestyrelsen vil til brug for finansloven have en  

 række opgaver i forhold til såvel arbejdsministeren som  

 undervisningsministeren vedrørende det samlede behov på det  

 erhvervsrettede voksen- og efteruddannelsesområde, herunder behovet for  

 Individuel Kompetenceafklaring på arbejdsmarkedsuddannelserne og  

 kompetenceafklarende forløb på Undervisningsministeriets  

 område i forbindelse med grunduddannelse for voksne.
I forhold til arbejdsmarkedsuddannelserne vil bestyrelsen  

 have en række opgaver alene i forhold til arbejdsministeren.
Der vil  

 være tale om indstilling om reducerede takster på uddannelser,  

 der giver anerkendt kompetence og reduceret godtgørelse.
Hertil kommer  

 en række opgaver, som i dag varetages af Uddannelsesrådet i  

 forhold til finansiering af administration, bygningsudgifter, udgifter til  

 større udstyrsanskaffelser og udgifter til udvikling af uddannelser,  

 til læreruddannelse og til forsøgs- og udviklingsaktiviteter.  

 Disse områder er en del af den samlede finansiering på AMU.
 De effektiviseringsmuligheder, som bestyrelsen for  

 Arbejdsmarkedets UddannelsesFinansiering kan foreslå bragt i anvendelse  

 på uddannelserne i forbindelse med bestyrelsens indstilling til brug  

 for udarbejdelse af finanslovsforslaget, er følgende:
 Aktivitetslofter i særlige tilfælde på  

 enkeltuddannelser indenfor de uddannelser, der giver formel kompetence og  

 på enkeltuddannelser på de uddannelser, der giver anerkendt  

 kompetence.
 Niveauet for takstgrupper opført på finansloven.
 Reducerede statstilskud for grupper af uddannelser på de  

 uddannelser, der giver anerkendt kompetence.
 Reduceret godtgørelse for grupper af uddannelser på de  

 uddannelser, der giver anerkendt kompetence.
 Indskrænkning (eller evt. udvidelse) af adgangen til kost,  

 logi, befordring og skolehjem.
 Eventuelt forslag til muligheder for uddannelsesstederne til at  

 etablere en variabel virksomhedsbetaling på uddannelser, der giver  

 anerkendt kompetence.
 Dette lovforslag tilsigter at udmønte  

 finanslovsaftalen for så vidt angår etableringen af et  

 godtgørelsessystem i tilknytning til erhvervsrettet voksen- og  

 efteruddannelse for voksne til og med erhvervsuddannelsesniveau.  

 Godtgørelse vil kunne ydes til beskæftigede lønmodtagere,  

 selvstændige erhvervsdrivende og ledige med ret til 6 ugers selvvalgt  

 uddannelse til deltagelse i de uddannelser, der er omfattet af lov om  

 bestyrelse for Arbejdsmarkedets UddannelsesFinansiering og om  

 Efteruddannelsesudvalg.
 Det bemærkes, at lovforslaget ikke omfatter  

 godtgørelse til personer, der har ret til løn fra en  

 arbejdsgiver som følge af, at de har indgået en  

 uddannelsesaftale inden for erhvervsuddannelserne, landbrugsuddannelserne og  

 social- og sundhedsuddannelserne.
 Godtgørelsen udgør det samme beløb  

 som højeste dagpengesats, og udbetales som en kompensation for tabt  

 arbejdsfortjeneste (for beskæftigede) eller for tab af arbejdsmulighed  

 (for de ledige). Administrationen af reglerne vil i vidt omfang foregå  

 efter de samme retningslinier, som hidtil har været gældende for  

 administrationen af godtgørelse ved deltagelse i  

 arbejdsmarkedsuddannelser.
Godtgørelsen kan ydes til deltagelse i uddannelse  

 uden varighedsbegrænsning for personer over 25 år, mens personer  

 i alderen 20 - 25 år kun kan modtage godtgørelse i sammenlagt 30  

 uger før det fyldte 25. år.
Der er dog mulighed for at  

 dispensere fra varighedsbegrænsningen.
I tilknytning til godtgørelsen er der mulighed for  

 en række andre ydelser, dvs. tilskud til befordring, tilskud til kost  

 og logi samt adgang til ophold på skolehjem, som reguleres efter anden  

 lovgivning, hvortil henvises.
Ud over den ovennævnte personkreds, der  

 har adgang til godtgørelse, har også andre personer, der hverken  

 modtager dagpenge eller kontanthjælp eller deltager i aktivering efter  

 lov om aktiv socialpolitik, adgang til disse tilknyttede ydelser.
 Lovforslaget rummer desuden bestemmelser om indeholdelse  

 af ATP-bidrag, om muligheden for at modtage godtgørelse i forbindelse  

 med en lovligt varslet arbejdskonflikt, og om klageadgang og straf, se  

 nærmere under bemærkninger til lovforslagets enkelte  

 bestemmelser.
 Lovforslaget vil umiddelbart efter fremsættelsen i  

 Folketinget blive tilsendt Uddannelsesrådet for  

 arbejdsmarkedsuddannelserne, Erhvervsuddannelsesrådet, Rådet for  

 social- og sundhedsuddannelserne og Rådet for åben uddannelse med  

 henblik på, at rådenes bemærkninger vil kunne indgå i  

 Folketingets behandling af lovforslaget.
Administrative og økonomiske konsekvenser Forslaget skønnes ikke at have administrative  

 konsekvenser, idet den konkrete administration og udbetaling af  

 godtgørelse så vidt muligt videreførers efter de  

 procedurer m. v., som er etableret i dag i forbindelse med  

 AMU-godtgørelsen.
Det vil således som i dag være  

 arbejdsformidlingen og arbejdsløshedskasserne, der står for  

 udbetaling af godtgørelsen.
Der kan dog komme en mindre administrativ  

 merbelastning i henholdsvis arbejdsformidlingen og  

 arbejdsløshedskasserne som følge af en evt. indførelse  

 af reducerede statstilskud til godtgørelsen.
Forslaget indebærer statslige nettomerudgifter  

 på i alt 11 mill. kr.
Heraf vedrører 10 mill. kr. muligheden for  

 deltidsgodtgørelse for alle de omfattede uddannelser på linje  

 med den hidtidige AMU-uddannelse, og at aldersgrænsen som hovedregel  

 fastsættes til 20 år i modsætning til orlovsydelsen, hvor  

 aldersgrænsen er 25 år.
Der forventes endvidere merudgifter  

 på 3 mill. kr. til godtgørelse til kompetenceafklarende  

 forløb og Individuel Kompetenceafklaring under grundlæggende  

 voksenuddannelse (GVU). Der forventes endelig en besparelse på 2 mill.  

 kr. som følge af, at man ophæver muligheden for støtte  

 til deltagerbetaling på social- og sundhedsuddannelserne.
Der forventes ingen administrative og økonomiske  

 konsekvenser i forhold til amter og kommuner, idet det dog er forudsat, at  

 spørgsmålet om de lønnede social- og sundhedsuddannelser  

 skal indgå i en arbejdsgruppe med deltagelse af Kommunernes  

 Landsforening, Amtsrådsforeningen, Arbejdsministeriet,  

 Finansministeriet og Undervisningsministeriet med henblik på en  

 beskrivelse af de økonomiske vilkår for kommuner og amters  

 ansættelse af elever på social- og sundhedsområdet,  

 således at spørgsmålet kan indgå i aftalerne om  

 kommuner og amters økonomi.
I samme forbindelse skal der  

 tilvejebringes et beslutningsgrundlag i forhold til forløb på  

 Dansk Kommunal Kursus, Den Kommunale Højskole samt  

 Forvaltningshøjskolen, der i dag giver adgang til  

 uddannelsesorlov.
Administrative og økonomiske konsekvenser for  

 erhvervslivet I forhold til erhvervslivet forventes ingen administrative  

 eller økonomiske konsekvenser.
I det omfang bestyrelsen for  

 Arbejdsmarkedets UddannelsesFinansiering indstiller at gøre brug af  

 muligheden for reducerede statstilskud til godtgørelse, vil dette  

 indebære øgede udgifter for erhvervslivet og de enkelte  

 arbejdsgivere i det omfang, de fortsat vælger at gøre brug af  

 uddannelserne.
 Reducerede statstilskud til godtgørelse  

 indebærer, at arbejdsgiveren i de tilfælde, hvor der er truffet  

 aftale om udbetaling af løn under uddannelsen, kun modtager en  

 tilsvarende reduceret refusion (svarende til den godtgørelse,  

 deltageren ellers ville være berettiget til), eller at arbejdsgiveren  

 vil skulle foretage en større lønopfyldning, end det ellers  

 ville have været tilfældet.
Ligestillingsmæssige konsekvenser Lovforslaget skønnes ikke at have  

 ligestillingsmæssige konsekvenser.
Forholdet til EU-retten Lovforslaget indeholder ikke EU-retlige aspekter.
Vurdering af konsekvenser af forslaget Positive konsekvenser/mindreudgifter (hvis ja,  

 angiv omfang) Negative konsekvenser/merudgifter (hvis ja,  

 angiv omfang) Økonomiske konsekvenser for stat, kommuner og  

 amtskommuner Ingen 11 mio. kr.
Administrative konsekvenser for stat, kommuner og  

 amtskommuner Ingen Ingen Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget indeholder ikke EU-retlige aspekter Bemærkninger til forslagets enkelte  

 bestemmelser Til § 1 Som det fremgår af finanslovsaftalen for 2000  

 forudsættes det, at der etableres et mere sammenhængende  

 godtgørelsessystem for voksen- og efteruddannelse.  

 Godtgørelsesordningerne til det almene og det videregående  

 niveau forudsættes etableret i Undervisningsministeriets regi, mens en  

 godtgørelsesordning til og med erhvervsuddannelsesniveau  

 forudsættes etableret i Arbejdsministeriets regi i tilknytning til  

 Arbejdsmarkedets UddannelsesFinansiering.
Det foreslås derfor i lovens § 1, at der skabes  

 økonomisk grundlag for, at voksne fortrinsvis kortuddannede kan  

 deltage i erhvervsrettet voksen- og efteruddannelse til og med  

 erhvervsuddannelsesniveau.
Det økonomiske grundlag skabes ved, at der  

 åbnes adgang til at modtage en række ydelser, først og  

 fremmest godtgørelse for tabt arbejdsfortjeneste eller  

 arbejdsmulighed, under uddannelsen.
Hensigten med at tilbyde disse ydelser er  

 at undgå, at der er personer, der af rent økonomiske  

 årsager må afstå fra at deltage i uddannelse.
Til § 2 Den nærmere afgrænsning af den personkreds,  

 der har mulighed for at opnå ydelser efter § 1, foreslås  

 fastlagt i § 2. Personkredsen, der kan opnå godtgørelse,  

 tilskud til befordring og til kost og logi, samt få adgang til  

 skolehjem, omfatter beskæftigede lønmodtagere og  

 selvstændige erhvervsdrivende, og dertil kommer ledige i  

 dagpengeperioden, som har ret til 6 ugers selvvalgt uddannelse.
Endvidere har  

 personer, der hverken er dagpengeberettigede eller modtager  

 kontanthjælp eller er i aktivering efter lov om aktiv socialpolitik,  

 adgang til at opnå tilskud til befordringsudgifter og til kost og  

 logi.
Som betingelser for at kunne opnå ydelser efter  

 § 1 foreslås det, at de pågældende skal være  

 fyldt 20 år, og at de ikke må have en uddannelse ud over  

 erhvervsuddannelsesniveau.
Betingelsen om ikke at have en uddannelse ud over  

 erhvervsuddannelsesniveau anses for opfyldt også i tilfælde, hvor  

 den pågældende har en uddannelse, som kan sidestilles med en  

 erhvervsuddannelse, og det kan f. eks. være tilfældet inden for  

 landbrugs- eller søfartsområdet.
Betingelsen anses ligeledes for  

 opfyldt i tilfælde, hvor den pågældende har en uddannelse,  

 der ikke er en erhvervsuddannelse, men hvor uddannelsen ikke har været  

 anvendt i længere tid.
Endelig er betingelsen opfyldt, hvis den  

 pågældende ingen uddannelse har ud over en almen skoleuddannelse  

 til og med gymnasialt niveau.
De betingelser, som foreslås i § 2, skal  

 udelukkende betragtes som betingelser for at kunne opnå  

 godtgørelse m.m., men de må ikke opfattes som adgangsbetingelser  

 til de enkelte uddannelser.
Adgangsbetingelser til de enkelte uddannelser  

 fastsættes fortsat i den lovgivning, der gælder for  

 uddannelserne.
Det vil således være muligt at fastsætte  

 adgangsbetingelser til en uddannelse sådan, at det er muligt for  

 personer, der ikke opfylder betingelserne i § 2, at få adgang til  

 uddannelsen, men disse personer vil ikke kunne opnå godtgørelse  

 m.m. under deltagelse i uddannelsen.
Til § 3 I § 3 foreslås det fastlagt hvilke uddannelser,  

 der er omfattet af muligheden for at opnå godtgørelse efter  

 § 1. Der er tale om arbejdsmarkedsuddannelserne (som består af  

 kompetencegivende uddannelse, sammenhængende uddannelsesforløb,  

 ajourføringsforløb m.m.), en række enkeltfag og  

 deltidsuddannelser under lov om åben uddannelse,  

 kompetenceafklaringsforløb samt endelig forløb med tilskud fra  

 Den Europæiske Socialfond.
Med andre ord er der tale om de samme  

 uddannelser, som er omfattet af lov om bestyrelse for Arbejdsmarkedets  

 UddannelsesFinansiering og om Efteruddannelsesudvalg.
Det foreslås endvidere fastlagt i bestemmelsen,  

 hvilke af de ovennævnte uddannelsesforløb der giver formel  

 kompetence, dvs. merit, og hvilke der giver anerkendt kompetence.
Denne  

 sondring har betydning i forhold til bestyrelsen for Arbejdsmarkedets  

 UddannelsesFinansiering, som i lov om bestyrelse for Arbejdsmarkedets  

 UddannelsesFinansiering og om Efteruddannelsesudvalg er tillagt en  

 række beføjelser med hensyn til finansieringen af og  

 effektiviseringsmuligheder i forbindelse med godtgørelsen, se nedenfor  

 under § 5.
Endelig foreslås det, at der er mulighed for efter  

 forhandling med berørte ministre at inddrage andre uddannelser under  

 godtgørelsesreglerne, herunder uddannelse udbudt af offentlige  

 instanser.
Med det sidstnævnte sigtes der specifikt til uddannelser  

 på Den Kommunale Højskole og på Danske Kommunalkursus.
Til § 4 I denne bestemmelse foreslås de nærmere rammer  

 for godtgørelsessystemet fastlagt.
Retten til godtgørelse er  

 knyttet til det tab, den enkelte måtte have ved at miste enten en  

 indtægt eller en arbejdsmulighed på grund af deltagelse i  

 uddannelsen.
Godtgørelsen kan derfor kun svare til det tab, den  

 enkelte lider, og der vil ikke være mulighed for at opnå  

 godtgørelse, hvis der ikke lides noget tab.
Mistes kun en del af  

 indtægten eller arbejdsmulighederne   hvilket f. eks. kan være  

 tilfældet ved deltidsundervisning   dækkes kun det konkret lidte  

 tab.
I overensstemmelse med det ovenfor anførte om, at  

 det kun er det konkret lidte tab, der kompenseres gennem  

 godtgørelsesordningen, foreslås det også, at hvis der ikke  

 lides noget tab, fordi den enkelte har ret til løn eller mulighed for  

 at få kompensation på anden måde, så kan der ikke  

 opnås godtgørelse efter denne lov.
Det indebærer, at hvor  

 der er ret til løn fra en arbejdsgiver, som det er tilfældet,  

 hvor der er indgået en uddannelsesaftale i henhold til lov, eller hvor  

 der er mulighed for at modtage godtgørelse fra en anden offentlig  

 eller privat godtgørelsesordning, kan der ikke modtages  

 godtgørelse efter denne lov.
 Bestemmelsen om, at der ikke kan modtages  

 godtgørelse i tilfælde, hvor der er ret til løn fra en  

 arbejdsgiver i forbindelse med en uddannelsesaftale inden for  

 erhvervsuddannelserne, landbrugsuddannelserne eller social- og  

 sundhedsuddannelserne medfører, at personer, der deltager i  

 voksenerhvervsuddannelse, ikke kan modtage godtgørelse efter denne  

 lov.
For tydelighedens skyld bemærkes det, at det  

 forhold, at en arbejdsgiver er villig til at betale løn under en  

 medarbejders uddannelsesforløb, ikke må forveksles med den  

 situation, at der er ret til løn fra en arbejdsgiver.
Der skal  

 være et særligt retsgrundlag   og det vil typisk være en  

 uddannelsesaftale   før der er en egentlig ret til løn under  

 uddannelse.
Nedenfor i forbindelse med § 9 omtales arbejdsgiverens  

 frivillige fortsatte udbetaling af løn under medarbejderens  

 uddannelse.
Grundlaget for beregningen af godtgørelsen er  

 højeste dagpengebeløb for en uge, således som dette  

 fastsættes i henhold til § 47 i lov om  

 arbejdsløshedsforsikring m.v.
Det medfører, at  

 godtgørelsen aldrig kan overstige højeste dagpengebeløb  

 ved fuldt tab af indtægt eller arbejdsmulighed, og dette gælder  

 uanset om det konkret lidte tab faktisk er større.
Som det  

 fremgår af forslaget vil der blive udstedt nærmere regler i  

 bekendtgørelsesform om beregningen af godtgørelsen.
Til § 5 Således som det fremgår af lov om bestyrelse  

 for Arbejdsmarkedets UddannelsesFinansiering og om Efteruddannelsesudvalg  

 forudsættes det, at bestyrelsen for Arbejdsmarkedets  

 UddannelsesFinansiering indstiller til arbejdsministeren, i hvilket omfang  

 disse uddannelser, der giver anerkendt kompetence, skal give adgang til  

 godtgørelse på et reduceret niveau i forhold til, hvad der er  

 gældende for de uddannelser, der giver formel kompetence.
 Når bestyrelsen for Arbejdsmarkedets  

 UddannelsesFinansiering har foretaget en nærmere vurdering af grupper  

 af uddannelser med hensyn til godtgørelsesniveauet, træffer  

 arbejdsministeren beslutning om niveauet og sørger for, at  

 godtgørelsesniveauet for de enkelte uddannelser eller grupper af  

 uddannelser bliver meddelt til uddannelsessteder, Efteruddannelsesudvalg  

 m.m.
Til § 6 Af finanslovsaftalen for 2000 fremgår det, at der er  

 en række uddannelser inden for det område, som giver anerkendt  

 kompetence, der ikke på længere sigt bør give adgang til  

 godtgørelse.
Der er tale om uddannelser der ligger over erhvervsuddannelsesniveau der er stærkt specialiserede der ikke har en tilstrækkelig bredde.
 Med hensyn til en afgrænsning af, hvad det vil sige,  

 at en uddannelse ligger over erhvervsuddannelsesniveau, henvises  

 modsætningsvis til bemærkningerne til § 2. For så vidt  

 angår stærkt specialiserede uddannelser eller uddannelser, der  

 ikke har en tilstrækkelig bredde, så er der i begge  

 tilfælde tale om uddannelser, som ikke i tilstrækkelig grad  

 opfylder betingelsen om, at deltagerne erhverver kvalifikationer, der kan  

 anvendes på en lang række virksomheder over hele landet, og det  

 skønnes derfor hensigtsmæssigt at foreslå, at  

 godtgørelsen aftrappes med en tredjedel i hvert af årene 2002 og  

 2003 sådan, at der ikke længere kan opnås  

 godtgørelse til disse uddannelser i 2004 og fremover.
Til § 7 I bestemmelsen foreslås det, at deltagere i  

 Individuel Kompetenceafklaring, som er et særligt  

 arbejdsmarkedsuddannelsesforløb, kan opnå godtgørelse  

 m.m. efter de generelle regler, som fremgår af § 4. Desuden  

 foreslås det, at deltagere i forsøgsuddannelser kan opnå  

 godtgørelse efter § 5. Det medfører, at der kan ydes enten  

 fuld eller reduceret godtgørelse alt afhængigt af, om der er  

 tale om en forsøgsuddannelse inden for et uddannelsesområde,  

 hvor der efter indstilling fra bestyrelsen for Arbejdsmarkedets  

 UddannelsesFinansiering ydes fuld godtgørelse eller reduceret  

 godtgørelse.
Til § 8 Det siges i finanslovsaftalen for 2000, ligesom det  

 fremgår af lov om bestyrelse for Arbejdsmarkedets  

 UddannelsesFinansiering og om Efteruddannelsesudvalg, at bestyrelsen for  

 Arbejdsmarkedets UddannelsesFinansiering kan indstille, at der skal  

 afsættes en pulje på finansloven til ydelse af godtgørelse  

 i forbindelse med brancheskift.
Det foreslås derfor i bestemmelsen, at  

 hvis denne pulje afsættes, ydes godtgørelsen efter de samme  

 regler, som fremgår af §§ 4 og 5.
Til § 9 I mange tilfælde vælger en arbejdsgiver at  

 udbetale fuld løn under en medarbejders deltagelse i uddannelse.
I de  

 situationer lider medarbejderen ikke noget tab ved at deltage i uddannelsen,  

 og har derfor ikke behov for godtgørelse, mens arbejdsgiveren omvendt  

 lider et mere eller mindre direkte tab ved, at medarbejderen ikke  

 møder på arbejde i den periode, uddannelsen varer.
Der har  

 derfor udviklet sig den praksis i både tidligere og nugældende  

 regelsæt om økonomisk støtte til beskæftigedes  

 efter- og videreuddannelse, at der fastsættes regler om, at  

 arbejdsgiveren i den nævnte situation efter individuel eller kollektiv  

 aftale har mulighed for at få det beløb udbetalt, som  

 medarbejderen ellers ville have haft krav på, dog maksimalt et  

 beløb svarende til den afholdte lønudgift.
Den foreslåede bestemmelse følger de  

 tidligere og nugældende regler.
Arbejdsgiveren har ikke nogen  

 selvstændig ret til et godtgørelsesbeløb, men har en  

 afledet ret, der er afhængig af medarbejderens rettigheder.
Hvis  

 medarbejderen ikke kan opnå fuld godtgørelse, men kun et mindre  

 beløb, kan arbejdsgiveren højst få dette mindre  

 beløb udbetalt.
Har medarbejderen en løn, der er mindre end  

 fuld godtgørelse, kan arbejdsgiveren højst få et  

 beløb udbetalt, der svarer til den løn, som medarbejderen har  

 fået udbetalt under uddannelsesforløbet.
Til § 10 Det foreslås i denne bestemmelse, at der skelnes  

 mellem deltagere, der er fyldt 25 år, og deltagere, der endnu ikke er  

 fyldt 25 år, med hensyn til varigheden af den periode, hvor det er  

 muligt at deltage i uddannelse og opnå godtgørelse.
I perioden  

 fra det fyldte 20. år til det fyldte 25. år er der således  

 kun mulighed for at deltage i uddannelse og opnå godtgørelse i  

 sammenlagt højst 30 uger.
Hvis der er et ønske om deltagelse ud  

 over 30 uger i den nævnte 5 års periode, vil dette være  

 muligt, men der kan ikke opnås godtgørelse, medmindre der er  

 basis for at opnå dispensation, se nedenfor.
 Ved opgørelsen af 30 ugers perioden som nævnt  

 ovenfor medregnes forbrug af uger med støtte efter lov om statens  

 voksenuddannelsesstøtte, som er anvendt til deltagelse i forberedende  

 voksenundervisning.
For personer i alderen 20 - 25 år, der har behov for  

 at deltage i uddannelse ud over 30 uger med bevarelse af retten til  

 godtgørelse m.m., foreslås der etableret en dispensationsadgang.  

 Efter ansøgning kan arbejdsministeren tillade, at 30 ugers perioden  

 forlænges.
Ansøgning kan indgives både i tilfælde,  

 hvor de 30 uger er brugt op, og der er behov for yderligere uddannelse, og i  

 tilfælde, hvor der er behov for at påbegynde en uddannelse, der i  

 sig selv strækker sig over mere end 30 uger.
Personer, der endnu ikke er fyldt 20 år, men som  

 får dispensation således, at de kan deltage i  

 arbejdsmarkedsuddannelser, kan modtage godtgørelse under uddannelsen.  

 De er imidlertid omfattet af den samme varighedsbegrænsning, der  

 gælder for andre unge, og kan ikke modtage godtgørelse ud over  

 30 uger før det fyldte 25. år.
Dog har de, i lighed med andre  

 unge, mulighed for at søge dispensation.
Det er hensigten, at der vil blive fastsat nærmere  

 regler i bekendtgørelsesform, herunder om kriterier for opnåelse  

 af dispensation.
Et naturligt dispensationsområde vil f. eks. kunne  

 være flaskehalsområder, hvor der er en høj grad af  

 sikkerhed for, at den pågældende kan opnå  

 beskæftigelse straks ved uddannelsens afslutning.
Et andet muligt  

 område kan være brancheskift, hvor den pågældende har  

 behov for at uddanne sig til en anden form for beskæftigelse.
Til §11 I bestemmelsen siges det, at der er mulighed for at  

 modtage tilskud til dækning af udgifter i forbindelse med befordring og  

 ligeledes tilskud til dækning af udgifter til kost og logi i  

 forbindelse med indkvartering ved deltagelse i arbejdsmarkedsuddannelser  

 efter de herom gældende regler.
Disse regler er fastsat i lov om  

 arbejdsmarkedsuddannelser, og følger de hidtidige regler på  

 området.
 Bestemmelserne tager naturligt sigte på deltagelse i  

 uddannelser på uddannelsessteder, der ligger i en vis afstand fra  

 deltagerens bolig, og skal sikre, at en deltager har mulighed for at tilmelde  

 sig den ønskede og mest relevante uddannelse, uanset hvor i landet  

 denne uddannelse udbydes.
Bestemmelserne omfatter, ud over den persongruppe, der kan  

 opnå godtgørelse, også personer, der efter lov om  

 arbejdsmarkedsuddannelser har adgang til disse uddannelser, nemlig personer,  

 der hverken er dagpengeberettigede, oppebærer kontanthjælp eller  

 er i aktivering.
Der kan f. eks. være tale om personer, der modtager  

 social pension eller efterløn, eller om personer, der har private  

 midler.
Til § 12 I bestemmelsen siges det, at den samme personkreds, der  

 kan opnå godtgørelse i forbindelse med uddannelsesforløb,  

 har adgang til ophold på skolehjem, hvis de er omfattet af de  

 bestemmelser, der regulerer adgangen til ophold på skolehjem, dvs. lov  

 om erhvervsuddannelser.
De nærmere bestemmelser fastsættes af  

 undervisningsministeren med hjemmel i lov om erhvervsuddannelser.
Til §§ 13 og 14 Der er tale om bestemmelser om indbetaling af henholdsvis  

 bidrag til Arbejdsmarkedets Tillægspension og særligt  

 pensionsbidrag (1% af den skattepligtige indkomst), som er sædvanligt  

 forekommende i andre regelsæt om udbetalinger fra det offentlige, der  

 substituerer en arbejdsindtægt (f. eks. arbejdsløshedsdagpenge,  

 kontanthjælp m.m.).
De foreslåede bestemmelser sikrer, at personer, der  

 deltager i uddannelse og modtager fuld godtgørelse efter § 4,  

 fortsat indbetaler til både ATP og til den særlige  

 pensionsordning, der administreres sammen med ATP, således at de ikke  

 får formindsket deres pensionsopsparing på grund af perioder med  

 deltagelse i uddannelse.
Personer, der modtager reduceret eller aftrappet  

 godtgørelse efter §§ 5 og 6, er ikke omfattet af  

 ATP-bestemmelserne.
Det bemærkes, at hvor arbejdsgiveren betaler  

 sædvanlig løn under uddannelsen, og derfor modtager  

 godtgørelsesbeløbet, trækkes ATP-bidraget i lønnen  

 og ikke i godtgørelsesbeløbet.
Der er altså ikke tale om,  

 at der indbetales bidrag til ATP to gange for den samme person.
Til § 15 I denne bestemmelse fastlægges det, at ledige har en  

 passiv rådighedsforpligtelse under et uddannelsesforløb, og at  

 uddannelsesperioder medregnes i den periode, hvori der er ret til ydelser  

 efter lov om arbejdsløshedsforsikring m.v. § 55. Desuden siges  

 det, at anvendelse af godtgørelse efter denne lov og anvendelse af  

 statens voksenuddannelsesstøtte efter Undervisningsministeriets regler  

 modregnes, således at der kun reelt er adgang til 6 ugers selvvalgt  

 uddannelse.
Der gives mulighed for en ny 6 ugers periode til selvvalgt  

 uddannelse, hvis den pågældende har optjent ret til en ny  

 dagpengeperiode.
Der gives endvidere arbejdsministeren mulighed for at  

 fastsætte nærmere regler, herunder om fravigelse af den passive  

 rådighedsforpligtelse.
Der er tale om bestemmelser, som er velkendte fra andre  

 regelsæt om lediges anvendelse af uddannelse.
Hvis arbejdsformidlingen  

 kan tilbyde den ledige relevant beskæftigelse, er den ledige forpligtet  

 til at afbryde uddannelsesforløbet for at overtage den tilbudte  

 beskæftigelse, hvilket må anses for bedst stemmende med  

 arbejdsmarkedets behov.
Desuden betyder bestemmelsen om, at en  

 uddannelsesperiode modregnes i ydelsesperioden efter lov om  

 arbejdsløshedsforsikring m.v., at det ikke er muligt at forlænge  

 ydelsesperioden ved hjælp af uddannelsesperioder.
Til § 16 I denne bestemmelse foreslås de nærmere regler  

 for den praktiske administration af godtgørelsesbestemmelserne m.m.  

 fastlagt.
Der vil i vidt omfang blive bygget videre på det system, der  

 i dag er etableret i forbindelse med udbetaling af godtgørelse ved  

 deltagelse i arbejdsmarkedsuddannelser, hvor udbetalingen for de  

 arbejdsløshedsforsikredes vedkommende foretages af  

 arbejdsløshedskasserne, mens udbetalingen til de ikkeforsikrede  

 foretages af arbejdsformidlingen.
De nærmere regler for  

 administrationen vil blive fastlagt i bekendtgørelsesform.
 Det bemærkes, at bestemmelsen hviler på  

 § 86 i lov om arbejdsløshedsforsikring m.v., og vil blive  

 administreret efter de samme principper.
Til § 17 I denne bestemmelse foreslås det, at der kan  

 oprettes registre, hvor der kan opbevares oplysninger om godtgørelse.  

 Disse registre kan anvendes til statistiske formål og til tilsyn med  

 arbejdsløshedskasserne og med den øvrige  

 uddannelsesadministration.
De vil desuden kunne samkøres med andre  

 registre, som er oprettet i Arbejdsministeriet.
Arbejdsministeren kan  

 fastsætte nærmere regler om indhentning af oplysninger til brug  

 for registrene.
 Registrene vil blive oprettet og drevet på en  

 måde, der er i overensstemmelse med den til enhver tid gældende  

 registerlovgivning, og bestemmelsen tilsigter ikke at åbne mulighed  

 for, at de generelle registerforskrifter fraviges.
Til § 18 I denne bestemmelse foreslås det, at  

 arbejdsministeren kan delegere sine beføjelser efter denne lov til  

 direktøren for Arbejdsmarkedsstyrelsen.
I praksis vil det  

 således være Arbejdsmarkedsstyrelsen, der forestår  

 administrationen af lovens bestemmelser, og udsteder de nærmere regler  

 på området.
Til § 19 Bestemmelser om strejke og lockout er sædvanligt  

 forekommende i regelsæt, der drejer sig om udbetalinger fra det  

 offentlige, der substituerer en arbejdsindtægt.
I bestemmelsen  

 foreslås det, at der ikke er adgang til at modtage ydelser efter  

 § 1, sålænge en lovlig konflikt varer.
Dog kan en person,  

 der er påbegyndt en uddannelse forud for konfliktens  

 iværksættelse, fortsat modtage ydelser efter § 1 under  

 konflikten.
Bestemmelsen tager sigte på beskæftigede  

 lønmodtagere og ledige dagpengeberettigede med ret til 6 ugers  

 selvvalgt uddannelse, men ikke på selvstændige erhvervsdrivende,  

 der ikke kan være omfattet af en arbejdskonflikt.
Til § 20 I de regler, der i dag gælder for modtagelse af  

 godtgørelse, tilskud til befordring og til kost og logi m.m. i  

 forbindelse med arbejdsmarkedsuddannelser, er der adgang til at indbringe  

 trufne afgørelser for Arbejdsmarkedets Ankenævn, og det er denne  

 klageadgang, der foreslås videreført i denne bestemmelse.
Der er fastlagt tre områder, hvor der ikke er  

 klageadgang, og det drejer sig om afgørelser om godtgørelse i forbindelse med  

 brancheskift efter § 8, afgørelser om dispensation fra varighedsbegrænsningen  

 på højst 30 uger for de 20   25 årige i § 10 og afgørelser om refusion fra statskassen i forbindelse med  

 fejludbetalinger og om ansvar for fejludbetalinger efter § 16,  

 stk. 3 og 4.
Det gælder for alle tre områder, at en  

 endelighedbestemmelse skønnes hensigtsmæssig.
Med hensyn til  

 brancheskift træffes afgørelserne på baggrund af  

 retningslinier fastsat af bestyrelsen for Arbejdsmarkedets  

 UddannelsesFinansiering, og disse retningslinier bør ikke kunne  

 underkendes i en administrativ instans.
Med hensyn til  

 dispensationsbestemmelsen gør det sig gældende, at  

 dispensationer vil være individuelt begrundede, og derfor ikke egnede  

 til at undergives klagesagsbehandling.
Endelig for så vidt angår  

 bestemmelserne om fejludbetalinger er der tale om at placere ansvaret for en  

 fejl inden for det administrative system, hvilket heller ikke er egnet til at  

 undergives klagesagsbehandling.
Til §§ 21, 22 og 23 I disse bestemmelser foreslås en række regler  

 om indbringelse af klager for Arbejdsmarkedets Ankenævn, om  

 oplysningspligt m.m., som er velkendte fra andre regelsæt, hvor  

 Arbejdsmarkedets Ankenævn er klageinstans.
Der er tale om en  

 række til dels administrative bestemmelser, som er nødvendige  

 for at sikre en smidig klagesagsbehandling, og arbejdsministeren kan  

 fastsætte nærmere regler om indhentning af de nødvendige  

 oplysninger.
Til § 24 I denne bestemmelse foreslås en række regler,  

 der tager sigte på situationer, hvor der ved afgivelse af urigtige  

 oplysninger eller på anden måde uberettiget er opnået  

 ydelser efter § 1. De uberettigede ydelser skal tilbagebetales incl.  

 påløbne renter, og arbejdsministeren kan fastsætte  

 nærmere regler om varetagelsen af sager om tilbagebetaling.
Til §§ 25 og 26 Det foreslås her, at loven træder i kraft den  

 1. januar 2001, og at den ikke skal være gældende for  

 Færøerne og Grønland.
