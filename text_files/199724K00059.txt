Nr BTL 59 Betænkning over Forslag til lov om ændring af udlændingeloven,  

 straffeloven og ægteskabsloven (Tidsubegrænset opholdstilladelse, asyl,  

 familiesammenføring og udvisning m.v.)   

 Nr L 59 1997-98. 2. samling Afgivet af Retsudvalget Afgivet: 19980623 Udvalget har behandlet lovforslaget i nogle møder og har herunder stillet  

 spørgsmål til indenrigsministeren, som denne har besvaret skriftligt og  

 mundtligt.
 Et af udvalgets spørgsmål til indenrigsministeren og dennes svar herpå  

 samt henvendelsen fra Landsorganisationen i Danmark er optrykt som bilag til  

 betænkningen.
 I udvalgets behandling af lovforslaget er også indgået materiale fra  

 udvalgets behandling af det tilsvarende lovforslag i folketingsåret 1997-98,  

 1. samling (L 154).
 Udvalget har desuden afholdt en intern høring om lovforslaget.
 Endvidere har udvalget modtaget skriftlige og/eller mundtlige henvendelser  

 fra:
Dansk Flygtningehjælp, Det Danske Center for Menneskerettigheder, Hviid & Gregersen, Landsorganisationen i Danmark, Nævnet for Etnisk Ligestilling, Smidt og Wilken, Stiftsudvalget for Flygtningearbejde i Københavns Stift og Ægteskab uden Grænser, Landsforeningen af Dansk-udenlandske Ægtepar.
 Der er af indenrigsministeren og af nogle mindretal stillet  

 ændringsforslag, hvorom henvises til de ledsagende bemærkninger.
 Herefter indstiller et mindretal (Socialdemokratiets og Det  

 Radikale Venstres medlemmer af udvalget) lovforslaget til vedtagelse  

 med de af indenrigsministeren stillede ændringsforslag.
Et andet mindretal (Venstres og Det Konservative Folkepartis  

 medlemmer af udvalget) vil under en eventuel 3. behandling redegøre for sin  

 stilling til lovforslaget.
Mindretallet vil stemme for de af  

 indenrigsministeren og de af mindretallet stillede ændringsforslag.
 Dette standpunkt findes mest hensigtsmæssigt, efter at regeringens chef,  

 statsminister Poul Nyrup Rasmussen, efter ønske fra Det Radikale Venstre har  

 beordret indenrigsministeren til at annullere et til mindretallet givet løfte  

 om at stille et ændringsforslag om passende bolig som betingelse for at opnå  

 familiesammenføring for indvandrere.
 Det Radikale Venstre har lagt så megen vægt på, at løftet fra regeringen  

 til Venstre og Det Konservative Folkeparti om at stille det nævnte  

 ændringsforslag blev taget tilbage, at dette har udløst en regeringskrise.  

 Mindretallet ønsker derfor at afvente resultatet af 2. behandling og  

 afstemningerne om ændringsforslagene, før der tages endelig stilling til  

 afstemningen ved en eventuel 3. behandling.
 Om forløbet af forhandlingerne med regeringen henvises til bemærkningerne  

 til ændringsforslag nr. 8 og 12.
 Mindretallet har lagt megen vægt på at se L 59 og L 60 i sammenhæng og i  

 sammenhæng med de af regeringen afgivne løfter til Venstre og Det  

 Konservative Folkeparti, nu kun delvis udmøntet i stillede ændringsforslag.
Mindretallet finder, at en vellykket integration forudsætter, at der er  

 styr på tilstrømningen af udlændinge.
Manglende styr på tilstrømningen  

 vanskeliggør kommunernes tilrettelæggelse af integrationen.
 Mindretallet ønsker ikke mindst, at der tages hul på en egentlig  

 indvandrerpolitik.
 Mindretallet finder, at indvandrere i højere grad skal kunne forsørge sig  

 selv og selv skal kunne finde passende bolig, og at det generelt i højere  

 grad skal kræves, at indvandrerne kan klare sig selv.
Mindretallet ønsker den humanitære profil i flygtningepolitikken skærpet.  

 Danmark er ikke et indvandrerland.
Det er flygtningene, der skal hjælpes, og  

 først og fremmest i deres nærområder.
Mindretallet henstiller til regeringen, at der i hvert fald på europæisk  

 plan findes en fælles flygtningedefinition, og at der på europæisk plan og i  

 international sammenhæng nu arbejdes målrettet for, at langt flere  

 asylsøgere, der har fået afslag på anmodning om opholdstilladelse, kan  

 modtages af hjemlandet.
Det er stærkt utilfredsstillende, at der fortsat er  

 lande, der ikke vil modtage egne statsbogere, og mindretallet finder, at der  

 bør være en langt mere konsekvent sammenhæng mellem Danmarks  

 flygtningepolitik og ulandspolitikken.
Flygtningeproblemer bør først og  

 fremmest løses så tæt på hjemlandet som muligt, og ulandsstøtten bør fratages  

 de lande, der nægter at tage egne statsborgere tilbage.
Mindretallet lægger vægt på, at der gennemføres en langt mere målrettet  

 kontrol med dem, der forsøger at misbruge reglerne om opholdstilladelse, og  

 at kursen mod kriminelle udlændinge skærpes betragteligt.
Sådanne stramninger  

 er en afgørende forudsætning for den folkelige forståelse for den samlede  

 udlændingepolitik.
Mindretallet ønsker at påpege, at udvalgsarbejdet har vist, at praksis ved  

 tildeling af opholdstilladelser på visse områder er slækket, hvorfor flere  

 opstramninger i lovforslag nr.
L 59 har været helt nødvendige for alene at  

 opfylde bestemmelsernes oprindelige ordlyd og hensigt.
 Mindretallet finder det af afgørende betydning, at der ikke igen bliver  

 slækket på praksis, og forventer, at indenrigsministeren løbende fører  

 kontrol med, at dette ikke sker.
 Et tredje mindretal (Socialistisk Folkepartis og Enhedslistens  

 medlemmer af udvalget) indstiller lovforslaget til forkastelse  ved 3.  

 behandling, men vil stemme for de under nr. 1, 3, 4, 6, 7, 9, 11, 13, 16, 21,  

 24, 25, 26, 28 og 30 stillede ændringsforslag.
 Forslaget til ændring af udlændingeloven består af ganske få lempelser og  

 en række stramninger.
Mange af stramningerne er udarbejdet ud fra et ønske om at undgå svindel  

 med reglerne, som de er i dag.
Dette gør sig især gældende for  

 familiesammenføringsreglerne.
I udvalgsarbejdet har det været forsøgt at få overblik over omfanget af  

 dette snyd.
Det har ikke været muligt.
Og for nogle af områderne er der tale  

 om så få personer, at det er uforståeligt, at man vil stramme reglerne over  

 en kam.
SF og Enhedslisten er glade for, at kravet om forsørgelse ved  

 familiesammenføring med børn under 18 og ægtefæller bortfalder for en lang  

 række grupper.
Især kravet til dansk-udenlandske ægteskaber har været stærkt  

 kritiseret, og en stærk gruppe af danskere har henvendt sig til Folketinget  

 om sagen.
Dette er nu bragt i orden med lovforslaget, og det hilser partierne  

 velkomment.
Men partierne står helt uforstående over for, at man opretholder  

 forsørgelseskravet til en enkelt gruppe: indvandrere.
Denne gruppe får  

 samtidig frataget retten til familiesammenføring med forældre over 60. Her er  

 der tale en gruppe, der ikke har de samme stærke talsmænd som danskere, der  

 gifter sig med udlændinge, og man vælger at fastholde dem i  

 forsørgelseskravet.
 Der hviler i det hele taget en ånd af mistillid over lovforslaget, som  

 resulterer i stramninger, og som ikke lover godt for det kulturelle møde.
At forsøge at komme fremmedfjendske holdninger i møde ved at indføre  

 stramninger i en i forvejen ganske stram udlændingelov er uforståeligt for SF  

 og Enhedslisten.
Disse partier tror ikke, man kommer fremmedfjendskheden til  

 livs ved at komme den i møde.
SF og Enhedslisten deler helt den kritik, som den radikale  

 udlændingepolitiske ordfører har givet udtryk for i den offentlige debat  

 angående kravet om »passende bolig« for indvandrere, der søger om  

 familiesammenføring.
Også SF og Enhedslisten mener, at der er tale om en  

 diskriminerende forskelsbehandling af etniske mindretal.
 Dette mindretal ønsker endvidere lovforslaget tilbage til fornyet  

 udvalgsbehandling efter 2. behandling.
 En del af dette mindretal (EL) vil endvidere stemme for de af  

 indenrigsministeren under nr. 22 og 23 stillede ændringsforslag.
 Et fjerde mindretal (Dansk Folkepartis medlem af udvalget)  

 indstiller lovforslaget til forkastelse ved 3. behandling.
 Dansk Folkeparti finder ikke, at lovforslaget indeholder stramninger nok.  

 Lovforslaget indeholder en række svage formuleringer, en række  

 »kan« og ikke »skal«, og det gør loven slap og åben for  

 en række fortolkninger.
Lovforslaget indeholder en række stramninger af mere kosmetisk art.
F.eks.  

 at man »kan« udvises efter idømmelse af en straf på mere end 2 år,  

 hvilket dog ikke vil ske, hvis udlændingen har haft ophold her i landet de  

 sidste 3 år.
Lovforslaget indeholder i § 26 (lovens § 1, nr. 19) en række muligheder  

 for ikke at blive udvist, selv om man ellers er dømt til det.
Der skal f.eks.  

 tages hensyn til udlændingens tilhørsforhold til det danske samfund,  

 varigheden af udlændingens ophold her i landet, alder, helbredstilstand,  

 tilknytning til udlændingens hjemland osv.
Alt for mange hensyn, som kan  

 omgøre en ellers berettiget udvisning, og derfor er værdien af loven stærkt  

 begrænset, og loven vil blive uden nævneværdig virkning.
 Et femte mindretal (Centrum-Demokraternes medlem af udvalget)  

 indstiller lovforslaget til vedtagelse og vil stemme for de under nr.  

 1, 3, 4, 6, 9, 11, 16, 18, 19, 20, 22, 23, 24, 25, 26, 29 og 30 stillede  

 ændringsforslag.
Et sjette mindretal (Fremskridtspartiets medlem af udvalget)  

 indstiller lovforslaget til forkastelse ved 3. behandling, men vil  

 stemme for de under nr. 2, 5, 8, 12, 14, 17, 20, 22, 23 og 27 stillede  

 ændringsforslag.
Skulle ændringsforslag nr. 14 ikke blive vedtaget, vil  

 mindretallet stemme for det under nr. 15 stillede ændringsforslag.
 Fremskridtspartiet finder mange positive elementer i lovforslaget, bl.a.  

 at de facto-begrebet strammes op; at tidsubegrænset opholdstilladelse ikke  

 meddeles automatisk efter 3 år; at der strammes lidt på  

 familiesammenføringsreglerne for indvandrere; at forsørgelseskravet strammes  

 op og løbende følges op; at arrangerede og pro forma-ægteskaber ikke skal  

 kunne danne grundlag for familiesammenføring; at strafferammen for  

 menneskesmugling fordobles; og endelig, men vigtigt, at der strammes op på  

 reglerne for udvisning af kriminelle udlændinge.
Men de nævnte positive elementer er efter Fremskridtspartiets mening ikke  

 nok til, at det kan betegnes som tilfredsstillende samlet set og slet ikke  

 sammenholdt med lovforslag nr.
L 60 (integrationsloven), som sammen med dette  

 lovforslag udgør regeringens udlændingepakke.
 Fremskridtspartiet stemmer imod lovforslaget for at tilkendegive, at de  

 relativt få forbedringer ikke er nok, og for ikke at blive taget til indtægt  

 for den udformning udlændingeloven får efter vedtagelsen af lovforslaget.
Hvis Fremskridtspartiet skulle stemme for lovforslaget, ville det  

 forudsætte, at de facto-begrebet helt udgik af loven, at flygtninge vedbliver  

 at være flygtninge, til de kan vende hjem eller opnå dansk statsborgerskab,  

 at ethvert retskrav på familiesammenføring bortfalder, og at reglerne for  

 udvisning af kriminelle bliver strammet så meget op, at en dom på mere end 30  

 dages ubetinget fængsel som hovedregel medfører udvisning.
Fremskridtspartiet  

 kan endvidere ikke se nogen grund til, at forsørgelseskravet ophæves for  

 flygtninge og for danske og nordiske statsborgere.
Desuden er det vigtigt for Fremskridtspartiet at påpege en væsentlig  

 svaghed i lovforslaget.
Trods opstramningerne om udvisning af kriminelle  

 udlændinge indføres der samtidig flere undtagelsesbestemmelser.  

 Undtagelsesbestemmelser, som reelt udhuler store dele af opstramningerne.
Det  

 fremgår således af lovforslagets bemærkninger side 31, at »De foreslåede  

 ændringer af udvisningsreglerne må antages at ville medføre, at de i § 26  

 angivne hensyn vil blive inddraget i et større antal sager om udvisning af  

 kriminelle udlændinge, end tilfældet er i dag.« De hensyn, der omtales i  

 § 26, er netop alle undtagelserne, der bevirker, at kriminelle udlændinge  

 alligevel kan blive i Danmark.
 Fremskridtspartiet skal i øvrigt henvise til de forslag, partiet har  

 fremsat de senere år, det gælder f.eks.:
 1997-98:
 L 5 Ophævelse af valgret og valgbarhed for andre udlændinge end  

 statsborgere fra nordiske lande og EU-lande.
 L 115 Afskaffelse af de facto-status.
 B 20 Ophævelse af særrettigheder for udlændinge.
 B 21 Udvisning af kriminelle udlændinge.
 B 79 Udlændingekontrakter.
 B 91 Udvisning af kriminelle udlændinge og foranstaltninger over for  

 udlændinge, der ikke vil medvirke til udsendelse.
 B 93 Ophævelse af særrettigheder for udlændinge.
 1996-97:
 L 37 Folkeafstemning om Danmarks udlændingepolitik.
 L 42 Forlængelse af perioden for midlertidig opholdstilladelse.
 L 65 Forbud mod omskæring af kvinder.
 L 131 Ophævelse af valgret og valgbarhed for andre udlændinge end  

 statsborgere fra nordiske lande og EU-lande.
 L 272 Afskaffelse af de facto-status.
 B 43 Udvisning af kriminelle udlændinge.
 1995-96:
 L 47 Folkeafstemning om Danmarks udlændingepolitik.
 L 49 Ophævelse af valgret og valgbarhed for andre udlændinge end  

 statsborgere fra nordiske lande og EU-lande.
 B 28 Udvisning af kriminelle udlændinge.
 B 29 Stop for asyl til udlændinge, der er dødsdømt for terrorvirksomhed.
 1993-94:
 L 33 Folkeafstemning om Danmarks udlændingepolitik.
 B 16 Stop for yderligere flygtningebevillinger.
 B 75 Udvisning af kriminelle udlændinge.
 B 87 Stop for asyl til udlændinge, der er dødsdømt for terrorvirksomhed.
 1992-93:
 L 103 Ophævelse af ikke nordiske statsborgeres valgbarhed og valgret.
 B 20 Stop for yderligere flygtningebevillinger.
 B 102 Stop for etablering af barakbyer til flygtninge.
 1991-92:
 L 301 Ophævelse af valgbarhed og valgret for udlændinge.
 B 16 Stop for yderligere flygtningebevillinger i 1991.
B 78 Stop for yderligere flygtningebevillinger i 1992 B 92 Ophævelse af særrettigheder for udlændinge.
 Et syvende mindretal (Kristeligt Folkepartis medlem af udvalget)  

 vil redegøre for sin stilling til lovforslaget ved 3. behandling, men vil  

 stemme for de under nr. 1, 5, 11, 15, 16, 20, 21, 22, 23, 25, 26, 28 og 30  

 stillede ændringsforslag.
Æ n d r i n g s f o r s l a g Af indenrigsministeren, tiltrådt af et flertal (udvalget med  

 undtagelse af DF og FP):
Til titlen 1) Titlen affattes således:
»Forslag til Lov om ændring af udlændingeloven og straffeloven (Tidsubegrænset opholdstilladelse, asyl, familiesammenføring og udvisning  

 m.v.)» Til § 1 Af et mindretal (V og KF), tiltrådt af et mindretal (FP):
 2) Nr. 1 affattes således:
 »1. § 7, stk. 2, 1. pkt., affattes således:
»Efter ansøgning gives der endvidere opholdstilladelse til en  

 udlænding, som ikke er omfattet af flygtningekonventionen af 28. juli 1951,  

 men hvor det af lignende grunde anført i andre konventioner, Danmark har  

 undertegnet, der medfører forfølgelse eller tilsvarende overgreb, ikke bør  

 kræves, at den pågældende vender tilbage sit hjemland.
Efter ansøgning kan  

 der, hvor andre særligt tungtvejende grunde foreligger, gives  

 opholdstilladelse.«» Af et mindretal (SF og EL), tiltrådt af et mindretal (CD):
 3) Nr. 3 udgår.
 4) Efter nr. 3 indsættes som nyt nummer:
 »01. I § 9, stk. 1, indsættes efter nr. 5 som nyt  

 nummer:
»01) Forældre til et mindreårigt, dansk barn, når ansøge rens  

 opholdstilladelse er inddraget som følge af samlivsophævelse, jf. § 19, stk.  

 1, nr. 1.«» Af indenrigsministeren, tiltrådt af et flertal (S, V, KF,  

 RV, FP og KRF):
 5) I den under nr. 4 foreslåede affattelse af § 9, stk.  

 2, nr. 4,  ændres »et år« til: »18 måneder«.
 Af et mindretal (SF og EL), tiltrådt af et mindretal (CD):
 6) Nr. 5 udgår.
 Af et mindretal (SF og EL):
 7) Nr. 6 affattes således:
 »6. § 9, stk. 4, affattes således:
»Stk. 4. Opholdstilladelse efter stk. 1, nr. 4-5, skal  

 betinges af, at den person, der bor i Danmark, påtager sig at forsørge  

 ansøgeren.
Opholdstilladelse efter stk. 1, nr. 4-5, skal, med mindre særlige  

 grunde taler derimod, betinges af, at den herboende person, som det påhviler  

 at forsørge ansøgeren, godtgør at være i stand hertil.«» Af et mindretal (V og KF), tiltrådt af et mindretal (FP):
 8) Efter nr. 6 indsættes som nyt nummer:
 »02. I § 9 indsættes efter stk. 5 som nyt stykke:
»Stk. 6. Opholdstilladelse efter stk. 1, nr. 2, litra d,  

 skal, medmindre særlige grunde taler derimod, betinges af, at den person, der  

 bor i Danmark, godtgør at råde over en passende bolig.
Har den herboende  

 person ikke dansk indfødsret, statsborgerskab i et af de andre nordiske lande  

 eller opholdstilladelse efter §§ 7-8, kan opholdstilladelse efter stk. 1, nr.  

 3, og stk. 2, nr. 1, såfremt væsentlige hensyn taler herfor, betinges af, at  

 den herboende person godtgør at råde over en passende bolig.« Stk. 6 og 7 bliver herefter stk. 7 og 8.' Af et mindretal (SF og EL), tiltrådt af et mindretal (CD):
 9) I den under nr. 7 foreslåede affattelse af § 9, stk.  

 7, ændres »stk. 1, nr. 2-4« til: »stk. 1, nr. 2-5«.
 Af indenrigsministeren, tiltrådt af et flertal (S, V, KF og  

 RV):
 10) Efter nr. 7 indsættes som nyt nummer:
 »03. I § 9 indsættes efter stk. 7 som nyt stykke:
»Stk. 8. Kan en ansøgning om opholdstilladelse efter stk. 1,  

 nr. 2, indgives her i landet, jf. stk. 7, og opholder ansøgeren sig her i  

 landet på tidspunktet for ansøgningens indgivelse, kan opholdstilladelse  

 efter stk. 1, nr. 2, på grundlag af samliv på fælles bopæl i ægteskab kun  

 gives, såfremt ansøgeren på tidspunktet for ansøgningens indgivelse har  

 lovligt ophold her i landet i medfør af §§ 1-4 eller i medfør af en  

 opholdstilladelse efter §§ 6-9, eller såfremt ganske særlige grunde taler  

 derfor.«» Af et mindretal (SF og EL), tiltrådt af et mindretal (CD og  

 KRF):
 11) I den under nr. 8 foreslåede § 9, stk. 8-10,  

 udgår stk. 9.
 Stk. 10 bliver herefter stk. 9.
 Af et mindretal (V og KF), tiltrådt af et mindretal (FP):
 12) Det under nr. 8, foreslåede § 9, stk. 10,  

 affattes således:
»Stk. 10. Kommunalbestyrelsen afgiver efter anmodning fra  

 Udlændingestyrelsen en udtalelse om, hvorvidt den person, der bor i Danmark,  

 er i stand til at forsørge ansøgeren, jf. stk. 3 og 4. Kommunalbestyrelsen  

 afgiver endvidere efter anmodning fra Udlændingestyrelsen en udtalelse om,  

 hvorvidt den person, der bor i Danmark, råder over en passende bolig, jf.  

 stk. 6. Indenrigsministeren fastsætter nærmere regler om, hvornår det kan  

 anses for godtgjort, at den person, der bor i Danmark, er i stand til at  

 forsørge ansøgeren, jf. stk. 3 og 4, og råder over en passende bolig, jf.  

 stk. 6, samt om kommunalbestyrelsens udtalelse efter 1. og 2. pkt.« Af et mindretal (SF og EL):
 13) Nr. 10 affattes således:
 »10. § 11, stk. 2, ophæves, og i stedet indsættes:
 »Stk. 2. En tidsbegrænset opholdstilladelse meddelt med  

 henblik på varigt ophold forlænges efter ansøgning, medmindre der er grundlag  

 for at inddrage tilladelsen efter § 19.
Stk. 3. Efter ansøgning meddeles tidsubegrænset opholdstilladelse  

 til en udlænding med opholdstilladelse efter §§ 7, 8 eller 9, stk. 1 og 2,  

 som lovligt har boet her i landet i mere end de sidste 3 år.« Stk. 3 bliver herefter stk. 4.' Af et mindretal (V og KF), tiltrådt af et mindretal (FP):
 14) I den under nr. 10 foreslåede § 11, stk. 3,  

 ændres »3 år« til: »7 år«.
 Af et mindretal (KRF):
 15) I den under nr. 10 foreslåede § 11, stk. 3,  

 ændres »3 år« til: »5 år«.
 Af et mindretal (SF og EL), tiltrådt af et mindretal (CD og  

 KRF):
 16) I den under nr. 12 foreslåede § 19, stk. 1, nr.  

 4, ændres »§ 9, stk. 10« til: »§ 9, stk. 9«.
 Af et mindretal (V og KF), tiltrådt af et mindretal (FP):
 17) I nr. 12 indsættes efter den foreslåede § 19, stk. 1,  

 nr. 4, som nyt nummer:
»5) Når opholdstilladelsen er betinget af, at en herboen de person  

 godtgør at råde over en passende bolig, jf. § 9, stk. 6, og den herboende  

 person ikke længere kan godtgøre dette.
Bestemmelsen i § 9, stk. 10, finder  

 tilsvarende anvendelse.« Af indenrigsministeren, tiltrådt af et flertal (S, V, KF, CD  

 og RV):
18) I nr. 13 ændres »Stk. 3-5 bliver herefter stk.  

 2-4.« til: »Stk. 3-6 bliver herefter stk. 2-5.« 19) Nr. 14 affattes således:
 »14. I § 19 indsættes som stk. 6:
»Stk. 6. Ved afgørelsen om inddragelse af en  

 opholdstilladelse meddelt i medfør af § 9, stk. 1, nr. 2, skal der tages  

 særligt hensyn til, om opholdsgrundlaget ikke længere er til stede som følge  

 af samlivsophør, der skyldes, at udlændingen med opholdstilladelse efter § 9,  

 stk. 1, nr. 2, har været udsat for overgreb, misbrug eller anden overlast  

 m.v. her i landet.«» Af indenrigsministeren, tiltrådt af et flertal (S, V, KF,  

 CD, RV, FP og KRF):
 20) I den under nr. 15 foreslåede affattelse af § 22,  

 nr. 6,  indsættes efter »§ 261, stk. 2,»: »§ 276, jf. §  

 286, §§ 278-284, jf. § 286,».
 Af et mindretal (KRF), tiltrådt af et mindretal (SF og EL):
 21) Efter nr. 21 indsættes som nyt nummer:
 »04. § 27, stk. 2, ophæves.
Stk. 3-5 bliver herefter stk. 2-4.« Af indenrigsministeren, tiltrådt af et flertal (S, V, KF,  

 CD, RV, EL, FP og KRF):
 22) Efter nr. 30 indsættes som nyt nummer:
»05. § 39, stk. 6, ophæves.« 23) Efter nr. 35 indsættes som nye numre:
 »06. I § 44, stk. 2, 1. pkt., udgår »til unge og  

 ældre«.
07. § 44, stk. 2, 2. pkt., ophæves.' Af et mindretal (SF og EL), tiltrådt af et mindretal (CD):
 24) Nr. 44 udgår.
 Af indenrigsministeren, tiltrådt af et flertal (udvalget med  

 undtagelse af DF og FP):
Til § 4 25) Paragraffen udgår.
Til § 5 26) I stk. 2 ændres »§ 2, nr. 2, og § 4« til:  

 »og § 2, nr. 2,».
 Af et mindretal (V og KF), tiltrådt af et mindretal (FP):
 27) I stk. 3, 1. pkt., ændres »§ 11, stk. 2-8,»  

 til: »§ 9, stk. 6, § 11, stk. 2-8, § 19, stk. 1, nr. 5, 1. pkt.,».
 Af et mindretal (KRF), tiltrådt af et mindretal (SF og EL):
 28) I stk. 3, 2. pkt., ændres »§ 1, nr. 13« til:  

 »§ 1, nr. 13 og 04«.
 Af indenrigsministeren, tiltrådt af et flertal (S, V, KF, CD  

 og RV):
 29) I stk. 5, 1. pkt., ændres »§ 19, stk. 5« til:  

 »§ 19, stk. 6«.
Til § 6 Af indenrigsministeren, tiltrådt af et flertal (udvalget med  

 undtagelse af DF og FP):
 30) I stk. 2 ændres »§§ 1, 2 og 4« til: »§§  

 1 og 2«.
B e m æ r k n i n g e r Til nr. 1, 10, 25, 26 og 30 Der har fra flere sider været rejst kritik af det ved lovforslag nr. 59, §  

 4, nr. 1, foreslåede forbud mod udlændinges adgang til indgåelse af ægteskab  

 her i landet i tilfælde, hvor den pågældende udlænding alene har ret til at  

 opholde sig her i landet, fordi den pågældendes ansøgning om  

 opholdstilladelse behandles af udlændingemyndighederne.
Det foreslås derfor, at det foreslåede forbud mod asylansøgeres adgang til  

 at indgå ægteskab fjernes.
I stedet for ophæves asylansøgeres adgang til  

 familiesammenføring med en herboende på grundlag af ægteskab.
 Ved den foreslåede bestemmelse i udlændingelovens § 9, stk. 8, bestemmes  

 det således, at der kun kan gives ægtefællesammenføring, hvis ansøgeren på  

 tidspunktet for ansøgningens indgivelse har lovligt ophold her i landet i  

 medfør af de i bestemmelsen nærmere angivne grunde, der ikke omfatter  

 asylansøgeres ophold.
 Det vil således i tilfælde, hvor ansøgeren opholder sig her i landet på  

 tidspunktet for ansøgningens indgivelse, som udgangspunkt være en betingelse  

 for at opnå ægtefællesammenføring efter udlændingelovens § 9, stk. 1, nr. 2,  

 at ansøgeren opholder sig lovligt her i landet, fordi den pågældende har  

 opholdstilladelse efter udlændingelovens §§ 6-9 (EF/EØS-statsborgere, asyl,  

 familiesammenføring, andre særlige grunde) eller visum, jf. udlændingelovens  

 § 4, eller fordi der over for den pågældende ikke stilles krav om visum eller  

 opholdstilladelse, jf. udlændingelovens §§ 1-3 (nordiske statsborgere,  

 EF/EØS-borgere i op til seks måneder og visumfri udlændinge).
 Udlændinge, der alene opholder sig lovligt her i landet, fordi deres  

 ansøgning om opholdstilladelse er under behandling hos  

 udlændingemyndighederne, vil som udgangspunkt ikke kunne opnå  

 ægtefællesammenføring efter udlændingelovens § 9, stk. 1, nr. 2.
Dette indebærer, at asylansøgere, hvis ansøgning er under behandling, og  

 som ikke har gyldigt visum eller opholdstilladelse eller et visumfrit ophold,  

 der ikke er udløbet, som udgangspunkt vil være afskåret fra at opnå  

 ægtefællesammenføring her i landet.
Udlændinge, hvis gyldige visum udløber  

 under opholdet i Danmark, og som ansøger om forlængelse af det pågældende  

 visum, vil ligeledes ikke i det tidsrum, der medgår til at behandle denne  

 visumansøgning, kunne opnå familiesammenføring her i landet på grundlag af  

 ægteskab.
Hvis ganske særlige grunde taler derfor, vil der kunne gives  

 opholdstilladelse efter udlændingelovens § 9, stk. 1, nr. 2, selv om  

 ansøgerens eneste grundlag for lovligt ophold her i landet er, at den  

 pågældendes ansøgning om opholdstilladelse er under behandling.
Der vil  

 f.eks. kunne foreligge ganske særlige grunde, såfremt den pågældende  

 udlænding har opholdt sig her i landet i flere år og har opnået en påviselig  

 personlig tilknytning til den herboende ægtefælle.
Har ægteparret fællesbørn,  

 vil et kortere samliv kunne være tilstrækkeligt.
Der henvises i øvrigt til  

 bemærkningerne til den ved lovforslag nr.
L 59, § 1, nr. 7, foreslåede  

 affattelse af udlændingelovens § 9, stk. 7, side 20, hvor de tilsvarende  

 kriterier for at tillade indgivelse af ansøgning om opholdstilladelse efter  

 bl.a. udlændingelovens § 9, stk. 1, nr. 2, her i landet er nærmere beskrevet.
Det er alene udlændinges adgang til opholdstilladelse efter  

 udlændingelovens § 9, stk. 1, nr. 2, på grundlag af ægteskab, der begrænses  

 af den foreslåede bestemmelse i udlændingelovens § 9, stk. 8. Et  

 længerevarende fast samlivsforhold vil fortsat kunne begrunde  

 opholdstilladelse efter udlændingelovens § 9, stk. 1, nr. 2, uanset at  

 parterne måtte have indgået ægteskab.
Det bemærkes i den forbindelse, at der  

 i disse tilfælde vil foreligge sådanne ganske særlige forhold, at ansøgning  

 vil kunne indgives her i landet efter udlændingelovens § 9, stk. 7.
 Det er ansøgerens opholdsgrundlag og opholdssted på tidspunktet for  

 ansøgningens indgivelse, der er afgørende ved anvendelsen af § 9, stk. 8.
 Opholder ansøgeren sig her i landet på tidspunktet for ansøgningens  

 indgivelse, finder den foreslåede bestemmelse i udlændingelovens § 9, stk. 8,  

 anvendelse, hvad enten ægteskabet er indgået her i landet eller i udlandet.
 Vælger en udlænding, hvis eneste grundlag for lovligt ophold her i landet  

 er, at den pågældendes ansøgning om opholdstilladelse er under behandling, at  

 rejse til udlandet og indgive ansøgning om opholdstilladelse efter § 9, stk.  

 1, nr. 2, derfra, vil den foreslåede begrænsning i adgangen til  

 ægtefællesammenføring finde anvendelse, hvis ansøgeren vender tilbage til  

 Danmark og opretholder sin oprindelige ansøgning om opholdstilladelse.
 Har en udlænding opholdt sig som asylansøger her i landet og i den  

 forbindelse indgået ægteskab med en herboende person, kan den pågældende på  

 et senere tidspunkt indgive ansøgning om opholdstilladelse efter  

 udlændingelovens § 9, stk. 1, nr. 2, på grundlag af ægteskab enten fra  

 udlandet eller, hvis den pågældende på tidspunktet for indgivelsen af  

 ansøgningen om opholdstilladelse efter udlændingelovens § 9, stk. 1, nr. 2,  

 opholder sig lovligt her i landet i medfør af udlændingelovens §§ 1-4 eller i  

 medfør af en opholdstilladelse på andet grundlag efter udlændingelovens §§  

 6-9, her i landet.
 Efter den foreslåede bestemmelse i udlændingelovens § 9, stk. 8, er det en  

 betingelse for ægtefællesammenføring efter udlændingelovens § 9, stk. 1, nr.  

 2, at ansøgeren på tidspunktet for ansøgningens indgivelse opholder sig her i  

 landet i medfør af et af de i § 9, stk. 8, angivne opholdsgrundlag.  

 Opholdstilladelse efter udlændingelovens § 9, stk. 1, nr. 2, på grundlag af  

 ægteskab kan gives, uanset om de i § 9, stk. 8, angivne opholdsgrundlag efter  

 ansøgningens indgivelse ophører, f.eks. fordi ansøgers visum eller  

 opholdstilladelse på andet grundlag er udløbet efter ansøgningens indgivelse,  

 og ansøger herefter alene opholder sig her i landet, fordi ansøgningen om  

 opholdstilladelse behandles her i landet.
 Den eventuelle merbelastning for Udlændingestyrelsen vil indgå i den  

 samlede ressourcetilførsel til styrelsen i 1999 og følgende år, der vil ske  

 under hensyn til virkningen af de samlede regelændringer på  

 udlændingeområdet, det forventede antal sager samt foreliggende  

 effektiviseringsmuligheder.
 Den eventuelle merbelastning for Indenrigsministeriets departement skønnes  

 at kunne afholdes inden for den i lovforslaget fastsatte ramme for  

 ressourcetilførsel.
 De foreslåede bestemmelser skønnes ikke at have kommunaløkonomiske,  

 erhvervsøkonomiske, erhvervsadministrative, miljømæssige eller EU-retlige  

 konsekvenser.
Det foreslås endvidere, at bestemmelsen om, at asylansøgere ikke kan  

 meddeles familiesammenføring på grundlag af ægteskab indgået her i landet,  

 træder i kraft dagen efter lovens bekendtgørelse i Lovtidende.
Det foreslås  

 endvidere, at bestemmelsen af retssikkerhedsmæssige hensyn ikke finder  

 anvendelse for udlændinge, der inden lovens ikrafttræden har indgivet  

 ansøgning om opholdstilladelse.
Til nr. 2 Langt de fleste asylsøgere får fortsat opholdstilladelse efter de  

 facto-reglen.
Forslagsstillerne ønsker fortsat, at der gælder et retskrav på  

 opholdstilladelse, som følger af andre konventioner end  

 flygtningekonventionen.
Forslagsstillerne finder, at der derudover bør være  

 en snæver adgang for myndighederne til i ganske særlige tilfælde at give en  

 asylsøger de facto-status.
Til nr. 3, 6, 9 og 24 Ændringsforslagene fastholder indvandreres mulighed for at få  

 familiesammenføring med forældre over 60. Det er en mulighed, som i dag  

 bliver benyttet af ganske få, og forslagsstillerne finder det uforståeligt,  

 at man vil udelukke muligheden helt for indvandrere, når andre grupper  

 fortsat har muligheden.
Til nr. 4 Ændringsforslaget medfører, at en udlænding får et retskrav på  

 familiesammenføring med sit herboende danske, mindreårige barn, såfremt  

 udlændingens opholdstilladelse inddrages som følge af dødsfald eller  

 skilsmisse inden for 3-årsgrænsen.
Til nr. 5 Ved lovforslag nr.
L 59, § 1, nr. 4, er det foreslået, at der kan meddeles  

 opholdstilladelse efter udlændingelovens § 9, stk. 2, nr. 4, hvis ganske  

 særlige grunde taler derfor, herunder at udsendelse, jf. udlændingelovens §  

 30, ikke har været mulig i mindst et år.
 Det foreslås, at den i udlændingelovens § 9, stk. 2, nr. 4, foreslåede  

 periode, hvor det efter udsendelsesbestræbelser skal have været udsigtsløst  

 at udsende udlændingen af landet, forinden der kan meddeles opholdstilladelse  

 efter bestemmelsen, udvides fra et år til 18 måneder.
Det vil fortsat altid være en betingelse for meddelelse af  

 opholdstilladelse, at udlændingen har medvirket ved  

 udsendelsesbestræbelserne.
Denne betingelse gælder, uanset om udsendelse af  

 andre grunde end den pågældende udlændings manglende medvirken ikke er mulig.
 Politiet skal herefter forelægge de sager for Udlændingestyrelsen, hvor  

 der er forløbet mindst 18 måneder efter udløbet af den seneste udrejsefrist,  

 og hvor udsendelse efter politiets vurdering må anses for udsigtsløs.
 Nærværende ændringsforslag indebærer en yderligere skærpelse i forhold til  

 den gældende praksis, hvorefter der kan meddeles midlertidig  

 opholdstilladelse efter udlændingelovens § 9, stk. 2, nr. 4, til afviste  

 asylansøgere, hvor det - uden at dette skyldes manglende medvirken fra  

 udlændingens side - ikke har været muligt at udsende den pågældende på grund  

 af udsendelseshindringer, og der er forløbet mindst tre måneder efter den  

 seneste udrejsefrist.
Til nr. 7 Ændringsforslaget indebærer, at det kun vil være i forbindelse med  

 familiesammenføring med forældre over 60 år, at der stilles et  

 forsørgelseskrav.
Til nr. 8 og 12 Mindretallet finder, at en herboende indvandrer - som et supplement til  

 udlændingelovens forsørgelseskrav - bør godtgøre at råde over en passende  

 bolig som betingelse for meddelelse af familiesammenføring til  

 ægtefælle/samlever og - i visse tilfælde - mindreårige børn.
 Boligkravet stilles for at sikre, at det er realistisk at gennemføre en  

 familiesammenføring her til landet, og for at undgå, at herboende indvandrere  

 på grund af familiesammenføring påføres påtrængende boligsociale problemer.  

 Herved opnås blandt andet en mere smidig udnyttelse af den kommunale  

 anvisningsret i det almennyttige og private boligbyggeri.
Efter den foreslåede bestemmelse i § 9, stk. 6, 1. pkt., skal der således,  

 medmindre særlige grunde taler derimod, som betingelse for meddelelse af  

 opholdstilladelse efter § 9, stk. 1, nr. 2, litra d, stilles krav om, at den  

 herboende godtgør at råde over en passende bolig.
Der kan således ikke  

 stilles krav om godtgørelse af råden over en passende bolig, hvis den  

 herboende ægtefælle/samlever har dansk indfødsret, statsborgerskab i et af de  

 andre nordiske lande eller opholdstilladelse efter udlændingelovens §§ 7-8.
Der vil ved afgørelsen af, om en bolig kan anses for passende, blive lagt  

 afgørende vægt på de normale boligmæssige behov, som en familie må anses at  

 have henset til familiens størrelse.
Det vil derfor være et kriterium, at  

 boligen er selvstændig og ikke er del af en større bolig.
Boligen er  

 selvstændig, når der forefindes selvstændigt køkken og toilet.
En selvstændig  

 lejlighed kan anses for passende bolig, når den indeholder mindst to  

 beboelsesrum, og når der er højst to personer pr. beboelsesrum.
Ved  

 vurderingen af antal personer pr. beboelsesrum skal indgå alle personer, der  

 bebor boligen - dvs. ægtefælle/samlever, ægtefællernes/samlevernes børn samt  

 eventuelle andre familiemedlemmer og personer, der bebor boligen.
En  

 lejlighed med to beboelsesrum vil således eksempelvis kunne anses for en  

 passende bolig for en familie bestående af to forældre og to børn.
I tilfælde, hvor der som betingelse for familiesammenføring med  

 ægtefællen/samleveren er stillet krav om godtgørelse af råden over en  

 passende bolig, og hvor ægtefællernes/samlevernes mindreårige barn indrejser  

 samtidig med ægtefællen, vil kravet om godtgørelse af råden over en passende  

 bolig indebære, at det medfølgende barn indregnes i husstandens beboerantal.  

 Også i tilfælde, hvor ægtefællen/samleveren er gravid på tidspunktet for  

 afgørelsen om familiesammenføring, vil det kommende barn skulle indregnes i  

 husstandens beboerantal.
Indrejser et mindreårigt barn efterfølgende, vil  

 der, såfremt væsentlige hensyn taler derfor, kunne stilles krav om  

 godtgørelse af råden over en passende bolig som betingelse for meddelelse af  

 opholdstilladelse til barnet, jf. ovenfor.
Barnet vil da skulle indregnes i  

 husstandens beboerantal.
Vurderingen af, om den herboende person råder over en passende bolig, vil  

 skulle foretages af den herboendes opholdskommune.
Det foreslås derfor i § 9,  

 stk. 10, 2. pkt., at kommunalbestyrelsen efter anmodning fra  

 Udlændingestyrelsen afgiver en udtalelse om, hvorvidt den person, der bor i  

 Danmark, råder over en passende bolig, jf. § 9, stk. 6.
 Udtalelsen fra de kommunale myndigheder skal indeholde en indstilling om,  

 hvorvidt kravet om godtgørelse af råden over en passende bolig er opfyldt.  

 Indstillingen lægges til grund ved udlændingemyndighedernes vurdering af  

 kravet i forbindelse med afgørelsen om familiesammenføring.
 Bestemmelserne i udlændingelovens § 40, stk. 4, om, at erklæringer, der  

 afgives til oplysning i sager efter udlændingeloven, kan kræves afgivet på  

 tro og love, og § 40, stk. 5, om erstatningsansvar for afgivelse af urigtig  

 forklaring, finder tilsvarende anvendelse for oplysninger, der afgives i  

 relation til kravet om godtgørelse af råden over en passende bolig.
Det foreslås endvidere, at den ved lovforslag nr.
L 59, § 1, nr. 8,  

 foreslåede bemyndigelse for indenrigsministeren til at fastsætte nærmere  

 regler om, hvornår det kan anses for godtgjort, at den person, der bor i  

 Danmark, er i stand til at forsørge ansøgeren, og om kommunalbestyrelsens  

 udtalelse herom, udvides til også at omfatte spørgsmålet om, hvornår kravet  

 om passende bolig kan anses for godtgjort, og kommunalbestyrelsens udtalelse  

 herom, jf. den foreslåede bestemmelse i udlændingelovens § 9, stk. 10, 3.  

 pkt.
Hensigten hermed er at sikre en ensartet anvendelse af reglen i de  

 enkelte kommunalbestyrelser.
Den foreslåede bemyndigelse giver adgang til at fastsætte regler for såvel  

 Udlændingestyrelsens afgørelser efter § 9, stk. 6, samt for  

 kommunalbestyrelsens udtalelser om, hvorvidt kravet om godtgørelse af råden  

 over en passende bolig er opfyldt.
Der vil herudover kunne fastsættes nærmere  

 regler om, hvilken kommunalbestyrelse, der skal anmodes om en udtalelse efter  

 § 9, stk. 10, 2. pkt., og om klagemuligheder og retsvirkning af  

 kommunalbestyrelsens udtalelser.
Ændringsforslagene blev den 16. juni 1998 af regeringen fremsendt til  

 Retsudvalget efter, at der hos indenrigsministeren i en længere periode havde  

 været forhandlinger om lovforslagene nr.
L 59 og nr.
L 60. Forhandlingerne  

 foregik mellem regeringspartierne og oppositionspartierne Venstre og Det  

 Konservative Folkeparti.
Ændringsforslagene var en del af regeringens løfter til Venstre og Det  

 Konservative Folkeparti.
På nærværende lovforslag er regeringens tilsagn i  

 øvrigt udmøntet på ændringsforslagene nr. 1, 5, 10, 20, 22, 23, 25, 26 og 30.
 Efter måneders forhandling blev ændringsforslagene om en passende bolig  

 imidlertid overraskende af regeringen trukket tilbage fredag den 18. juni  

 1998, før betænkning var afgivet.
Ifølge dagspressen skyldtes aftalebruddet modstand fra Det Radikale  

 Venstres folketingsgruppe.
Mindretallet finder dette aftalebrud meget  

 overraskende, idet den radikale udlændingeordfører under hele forløbet har  

 deltaget i forhandlingerne.
Det Radikale Venstre har ved hvert møde indtaget  

 en meget offensiv attitude for at overtale Venstre og Det Konservative  

 Folkeparti til at modtage de givne tilbud.
Det er helt klart for  

 mindretallet, at Det Radikale Venstre allerede ved de fælles møders  

 begyndelse var overordentligt velorienteret om hvert eneste forslag, som blev  

 tilbudt af indenrigsministeren til Venstre og Det Konservative Folkeparti.
 Mindretallet finder det derfor meget overraskende, at Det Radikale  

 Venstre, efter at forhandlingerne var afsluttet, offentligt har  

 tilkendegivet, at partiet alligevel ikke kunne støtte indholdet af nærværende  

 ændringsforslag, der blev udformet i Indenrigsministeriet og fremsendt af  

 ministeren til udvalget.
Mindretallet ønsker at udtrykke stærk kritik af, at den radikale  

 udlændingeordfører ikke vil påtage sig ansvaret for, at ændringsforslaget  

 alligevel ikke fremsættes af regeringen.
Mindretallet finder, at Det Radikale  

 Venstre ved hele sin handlemåde, herunder forsøget på at kaste mistanke på  

 indenrigsministeren, på alle måder har overtrådt de uskrevne spilleregler på  

 Christiansborg.
Det har altid været reglen, at man kan stole på, at aftaler  

 holdes, og at man i hvert fald ved løftebrud selv står frem og tager ansvaret  

 for det.
Mindretallet ønsker tillige at kritisere statsministeren, der som  

 regeringens chef for at undgå et regeringsbrud uden videre har foranlediget,  

 at et væsentligt tilbud til Venstre og Det Konservative Folkeparti blev  

 trukket tilbage, efter at disse partier havde accepteret det.
 Mindretallet finder, at statsministeren ved sin handling har opført sig  

 uværdigt og styrket mindretallets mistillid til statsministeren, idet  

 statsministeren i dagene efter afgørelsen har gjort sig helt usynlig og ikke  

 har haft mod til offentligt at vedstå beslutningen.
Det fremgår af forløbet af forhandlingerne og dagspressen, at ingen i den  

 socialdemokratiske folketingsgruppe har udtrykt sig kritisk om regeringens  

 løfter til Venstre og Det Konservative Folkeparti.
Venstre og Det  

 Konservative Folkeparti finder det derfor helt naturligt, at de  

 ændringsforslag, som indenrigsministeren har trukket tilbage, alligevel  

 kommer til afstemning.
 Derfor har mindretallet besluttet at stille ændringsforslagene.
 Mindretallet forventer, at den socialdemokratiske gruppe stemmer for  

 ændringsforslagene.
Mindretallet lægger megen vægt på, at ændringsforslagene gennemføres.  

 Forslagene skal dels ses som en begyndelse til en egentlig  

 indvandringspolitik, hvor der i højere grad stilles betingelser for, at der  

 overhovedet kan gives opholdstilladelse til indvandring, dels findes  

 forslagene nødvendige for at afværge boligsociale problemer.
Endelig skal  

 forslagene ses som et vigtigt boligpolitisk redskab for kommunerne.  

 Kommunerne bør ikke stilles i den situation, at der på grund af  

 familiesammenføring påføres kommunen en pligt til at stille en ny bolig til  

 rådighed eventuelt med den følge, at danskere i boligkøen må vige.
 Mindretallet vil nøje studere afstemningsresultatet, før der tages  

 stilling til, hvorvidt mindretallet kan medvirke til en afstemning om selve  

 lovforslagene før sommerferien, og besluttes, hvorledes mindretallet vil  

 stille sig til de to lovforslag ved en eventuel 3. behandling.
Til nr. 11 og 16 Ændringsforslagene skal ses som et modtræk til den mistænkeliggørelse, som  

 rejses af lovforslagets bestemmelse om arrangerede ægteskaber.
Det er  

 forslagsstillernes opfattelse, at der først og fremmest er behov for en  

 styrket social indsats over for de især unge kvinder, som i Danmark tvinges  

 ind i arrangerede ægteskaber.
Disse personer har i første omgang brug for  

 adgang til hjælp og rådgivning, herunder hjælp til at reetablere forholdet  

 til deres egen familie.
Til nr. 13 Ændringsforslaget sikrer ret til tidsubegrænset opholdstilladelse til alle  

 udlændinge, som har haft lovligt ophold i Danmark i 3 år.
Samtidig fjernes de  

 foreslåede bestemmelser om, at udvist integrationsvilje, undladelse af grov  

 kriminalitet og manglende gæld til det offentlige skal være betingelser for  

 tidsubegrænset opholdstilladelse.
Til nr. 14 Dansk flygtningepolitik bør være humanitær, men behøver nødvendigvis ikke  

 gøre alle flygtninge til indvandrere.
Hovedreglen bør derfor være tidsbegrænset opholdstilladelse.  

 Forslagsstillerne ser ingen modsigelse i, at der samtidig stilles krav til  

 personer, der har fået tidsbegrænset opholdstilladelse, idet det må være en  

 del af den humanitære forpligtelse, at personer, der har fået lovligt ophold,  

 både hjælpes og forpligtes til at blive selvforsørgende.
Forslagsstillerne  

 tager afstand fra den holdning, at personer med midlertidigt ophold blot skal  

 opbevares, og finder, at en sådan politik nedbryder de pågældende og  

 vanskeliggør en tilbagevenden til hjemlandet.
 I den forbindelse understreger forslagsstillerne, at man finder det  

 nødvendigt, at enhver asylansøger fra den første dag forpligtes til at  

 deltage i alt forefaldende arbejde på asylcentret og efter personlig baggrund  

 forpligtes til at bidrage med hjælp til uddannelse, pleje m.v. af andre  

 beboere.
Efter 7 år skal der, medmindre særlige grunde taler herimod, være mulighed  

 for tidsubegrænset opholdstillaldelse.
Denne 7-års-frist hænger sammen med  

 mulighederne for at erhverve dansk indfødsret.
Til nr. 15, 21 og 28 Med ændringsforslagene forlænges den af regeringen foreslåede 3-årsgrænse  

 for tidsubegrænset opholdstilladelse til en 5-årsgrænse, dog således at de 5  

 år for asylansøgeres vedkommende regnes fra tidspunktet for asylansøgningens  

 indgivelse.
Det bemærkes, at der herved ikke ændres ved særreglen i udlændingelovens §  

 27, stk. 3, hvorefter perioden i den foreslåede bestemmelse i  

 udlændingelovens § 11, stk. 3, for så vidt angår udlændinge, der er meddelt  

 opholdstilladelse i medfør af udlændingelovens § 7 og § 9, stk. 2, nr. 5, i  

 umiddelbar forlængelse af en opholdstilladelse efter jugoslaverloven, regnes  

 fra tidspunktet for den første meddelelse af opholdstilladelse i medfør af  

 jugoslaverloven eller, hvis ansøgningen om opholdstilladelse er indgivet her  

 i landet, fra tidspunktet for ansøgningens indgivelse.
Fristen regnes fra det  

 tidligste af de nævnte begyndelsestidspunkter.
 Det bemærkes endvidere, at ophævelsen af udlændingelovens § 27, stk. 2,  

 alene vil have virkning for opholdstilladelser, der er meddelt fra og med den  

 1. januar 1999.
 Såfremt ændringsforslagene vedtages, vil forslagsstillerne under en  

 fornyet udvalgsbehandling nøje gennemgå lovforslaget i den form, det  

 foreligger efter afstemningen ved 2. behandling og eventuelt stille  

 ændringsforslag til 3. behandling, hvis visse utilsigtede konsekvenser af  

 ændringsforslagene måtte vise sig.
Til nr. 17 Det foreslås, at der i § 19, stk. 1, nr. 5, 1. pkt., indsættes en ny  

 bestemmelse, således at det - i lighed med den i lovforslag nr.
L 59, § 1,  

 nr. 12, foreslåede bestemmelse i § 19, stk. 1, nr. 4, vedrørende løbende  

 opfyldelse af forsørgelseskravet - sikres, at et stillet krav om godtgørelse  

 af råden over en passende bolig ikke blot er opfyldt ved meddelelsen af  

 opholdstilladelsen, men løbende overholdes, indtil udlændingen har opnået  

 tidsubegrænset opholdstilladelse.
Er der stillet krav om godtgørelse af råden over en passende bolig første  

 gang, der gives opholdstilladelse efter udlændingelovens § 9, stk. 1, nr. 2,  

 litra d, § 9, stk. 1, nr. 3 eller § 9, stk. 2, nr. 1, skal opholdstilladelsen  

 som udgangspunkt nægtes forlænget eller inddrages, hvis det efterfølgende kan  

 konstateres, at kravet ikke opfyldes.
Det forudsættes i den forbindelse, at  

 det af udlændingemyndighedernes første afgørelse udtrykkeligt fremgår, at  

 opholdstilladelsen er meddelt under den forudsætning, at den herboende  

 godtgør at råde over en passende bolig, når et sådant krav er stillet, indtil  

 tidspunktet for meddelelse af tidsubegrænset opholdstilladelse.
 Udlændingemyndighederne vil - uafhængigt af vurderingen af, hvorvidt der  

 fortsat skal stilles krav om godtgørelse af forsørgelsesevnen - skulle  

 foretage en selvstændig vurdering af, hvorvidt kravet om godtgørelse af råden  

 over en passende bolig fortsat er opfyldt.
 Der skal i hvert enkelt tilfælde foretages en vurdering af, om det fortsat  

 er rimeligt at stille krav om godtgørelse af råden over en passende bolig.
Det foreslås endvidere, at den foreslåede bestemmelse i § 9, stk. 10,  

 finder tilsvarende anvendelse ved afgørelser om inddragelse eller nægtelse af  

 forlængelse, fordi kravet om godtgørelse af råden over en passende bolig ikke  

 længere kan anses for opfyldt, jf. herved den foreslåede bestemmelse i  

 udlændingelovens § 19, stk. 1, nr. 5, 2. pkt.
Kommunalbestyrelsen afgiver  

 således efter anmodning fra Udlændingestyrelsen en udtalelse om, hvorvidt den  

 herboende fortsat opfylder kravet om godtgørelse af råden over passende  

 bolig.
Der henvises nærmere til bemærkningerne til nr. 8 og 12.
Til nr. 18, 19 og 29 Der er tale om lovtekniske rettelser, der er forbundet med  

 overgangsbestemmelserne for de foreslåede ændringer til § 1, nr. 13 og 14.
Til nr. 20 Ved lovforslag nr.
L 59, § 1, nr. 15, foreslås det bl.a., at ubetinget  

 frihedsstraf for en række forskellige former for forsætlig kriminalitet skal  

 være omfattet af den samme udvidede adgang til udvisning, der i dag gælder  

 ved dom for narkotikakriminalitet, jf. de foreslåede bestemmelser i  

 udlændingelovens § 22, nr. 4-6.
 Det foreslås, at den udvidede adgang til udvisning - udover ved de anførte  

 lovovertrædelser i de foreslåede bestemmelser i udlændingelovens § 22, nr.  

 4-6 - også skal gælde ved ubetinget frihedsstraf eller anden strafferetlig  

 retsfølge, der indebærer eller giver mulighed for frihedsberøvelse, for en  

 lovovertrædelse, der ville have medført en straf af denne karakter, for  

 berigelseskriminalitet af særlig grov beskaffenhed, jf. herved straffelovens  

 §§ 276-284, jf. § 286.
Udvisning vil således kunne ske, hvis udlændingen idømmes ubetinget  

 frihedsstraf efter straffelovens § 276 om tyveri, og tyveriet bedømmes til at  

 være af særlig grov beskaffenhed, såsom på grund af den måde, hvorpå det er  

 udført, eller fordi det er udført af flere i forening eller under medtagelse  

 af våben eller andet farligt redskab eller middel, eller på grund af de  

 stjålne genstandes betydelige værdi eller de forhold, under hvilke de befandt  

 sig, såvel som når tyverier er begået i større antal, jf. straffelovens §  

 286, stk. 1. Den forhøjede strafferamme anvendes i tyverisager typisk ved  

 professionelt prægede pengeskabstyverier, og når tyveriet retter sig mod  

 særligt værdifulde objekter, f.eks. indbrud i guldsmedeforretninger, og har  

 en systematisk eller professionel karakter.
Overtrædelse af straffelovens §  

 276, jf. § 286, stk. 1, straffes med fængsel i indtil fire år.
 Udvisning vil ligeledes kunne ske, hvis udlændingen idømmes ubetinget  

 frihedsstraf efter straffelovens § 278 om underslæb, § 279 om bedrageri, §  

 279 a om databedrageri, § 280 om mandatsvig eller § 283 om skyldnersvig, og  

 lovovertrædelsen bedømmes til at være af særlig grov beskaffenhed, eller der  

 er begået et større antal lovovertrædelser, jf. straffelovens § 286, stk. 2.  

 Overtrædelse af straffelovens §§ 278-280 og 283, jf. § 286, stk. 2, straffes  

 med fængsel i indtil otte år.
 Udvisning vil ligeledes kunne ske, hvis udlændingen idømmes ubetinget  

 frihedsstraf efter straffelovens § 281 om afpresning, § 282 om åger eller §  

 284 om hæleri, og lovovertrædelsen bedømmes til at være af særlig grov  

 beskaffenhed, eller der er begået et større antal lovovertrædelser, jf.  

 straffelovens § 286, stk. 3. Overtrædelse af straffelovens §§ 281, 282 og  

 284, jf. § 286, stk. 3, straffes med fængsel i indtil seks år.
Til nr. 22 og 23 Det er fundet rimeligt at ligestille gebyret for udstedelse af dansk  

 rejselegitimation til udlændinge med gebyret for udstedelse af dansk  

 nationalitetspas til danske statsborgere.
 Det foreslås derfor, at udlændingelovens § 44, stk. 2, 1. pkt., ændres,  

 således at udlændinge uanset alder ligestilles med danske statsborgere i  

 samme aldersgruppe, for så vidt angår beløbet på gebyret for udstedelse af  

 rejselegitimation.
Herefter skal udlændinge mellem 18 og 67 år betale 400 kr. for udstedelse  

 af konventionspas eller dansk fremmedpas, jf. paslovens § 4 a, stk. 1,  

 hvorefter personer mellem 18 og 67 år betaler 400 kr. for udstedelse af dansk  

 nationalitetspas.
Udlændinge under 18 år eller over 67 år skal betale 150 kr.  

 for udstedelse af konventionspas eller dansk fremmedpas, jf. paslovens § 4 a,  

 stk. 3, hvorefter personer under 18 år eller over 67 år betaler 150 kr. for  

 udstedelse af dansk nationalitetspas.
Der skal ligeledes efter de nærmere regler i paslovens § 4 a, stk. 5,  

 betales gebyr ved ombytning af pas, udstedelse af ekstra pas og udstedelse af  

 nyt pas i gyldighedsperioden.
Ved udstedelse af nyt pas efter  

 gyldighedsperiodens udløb betales det i paslovens § 4 a fastsatte gebyr for  

 udstedelse af pas.
 Der skal derimod ikke efter paslovens § 4 a betales gebyr ved  

 forlængelsespåtegning, hvilket kan ske efter de nærmere regler i  

 pasbekendtgørelsens § 26. Bestemmelsen i udlændingelovens § 44, stk. 2, 2.  

 pkt., hvorefter der ikke skal ske betaling ved forlængelse, foreslås følgelig  

 ophævet, idet den manglende gebyrbetaling ved forlængelsespåtegning følger af  

 henvisningen i udlændingelovens § 44, stk. 2, 1. pkt., til paslovens § 4 a.
Den foreslåede ligestilling af gebyret for udstedelse af rejselegitimation  

 omfatter også særlig rejselegitimation til udlændinge.
Den gældende regel i  

 udlændingelovens § 39, stk. 6, hvorefter der betales 150 kr. for udstedelse  

 af særlig rejselegitimation, foreslås derfor ophævet.
 Laissez-paisser udstedt af politiet i forbindelse med udsendelse af en  

 udlænding er fortsat gebyrfri.
De foreslåede ændringer af udlændingelovens § 39, stk. 6, og § 44, stk. 2,  

 træder i kraft dagen efter lovens bekendtgørelse i Lovtidende, jf. lovforslag  

 nr.
L 59, § 5, stk. 1.
Efter paslovens § 4 a, stk. 4, betales gebyr for udstedelse af pas ved  

 indgivelsen af pasansøgning.
Ved pasansøgninger, der er indgivet inden lovens  

 ikrafttræden, finder de hidtidige regler således fortsat anvendelse.
Til nr. 27 Det foreslås, at bestemmelserne om passende bolig træder i kraft den 1.  

 januar 1999 og ikke finder anvendelse for udlændinge, der er meddelt  

 opholdstilladelse inden den 1. januar 1999. Herved sikres, at  

 udlændingemyndighederne og kommunerne kan forberede procedurerne for  

 anvendelsen af kravet om godtgørelse af råden over passende bolig, ligesom  

 den administrative regulering kan træde i kraft samtidig med de foreslåede  

 bemyndigelser.
Lissa Mathiasen (S) fmd.
Per Kaalund (S) Dorte Bennedsen (S)  

 Else-Marie Mortensen (S) Jan Petersen (S) Anne Baastrup (SF)  nfmd .  

 Sonja Albrink (CD) Elisabeth Arnold (RV) Søren Søndergaard (EL) Birthe Rønn  

 Hornbech (V) Inge Dahl-Sørensen (V) Karen Rønde (V) Tom Behnke (FP) Bendt  

 Bendtsen (KF) Pernille Sams (KF) Peter Skaarup (DF) Jann Sjursen (KRF) Bilag Nogle af udvalgets spørgsmål til indenrigsministeren og dennes svar  

 herpå Samrådsspørgsmål A:
Hvordan vil ministeren sikre, at loven er i overensstemmelse med artikel  

 23 og 26 i FN's flygtningekonvention, når man ikke vil høre UNHCR? Bilag 133: Udkast til talepapir til brug for samråd A Der er stillet to enslydende spørgsmål til hvert af de fremsatte  

 lovforslag.
Jeg vil besvare de to spørgsmål under eet.
Jeg vil gerne starte med at gentage over for udvalget, at lovforslag nr.
L  

 59 og L 60 efter min opfattelse er i overensstemmelse med Danmarks  

 internationale forpligtelser - og naturligvis også med artikel 23 og 26 i  

 FN's flygtningekonvention.
Der er i bemærkningerne til lovforslagene  

 redegjort for forslagenes forhold til internationale konventioner, og  

 konklusionen er her, at lovforslagene ikke strider mod de internationale  

 konventioner.
Jeg har i besvarelsen af spørgsmål nr. 11 til lovforslag nr.
L 59 og  

 spørgsmål 20 til lovforslag nr.
L 60 gjort rede for grunden til, at jeg ikke  

 har fundet anledning til at indhente en udtalelse fra UNHCR, Europarådet og  

 FN om lovforslagenes forenelighed med internationale konventioner.
Lad mig  

 kort gentage de vigtigste grunde til, at jeg er nået frem til denne  

 konklusion:
 Allerførst vil jeg understrege, at der ikke står noget i de relevante  

 internationale konventioner om, at vi skal indhente udtalelser fra de  

 internationale organisationer, inden vi gennemfører vores lovgivning.
 Det hænger sammen med det næste, jeg vil fremhæve:
De forskellige internationale organisationer er ikke indrettet på at  

 afgive sådanne udtalelser.
Disse organisationer er ikke udstyret med en  

 særlig kompetence eller en særlig sagkundskab, der gør dem i stand til bedre  

 end f.eks. danske myndigheder at vurdere, om nationale bestemmelser er  

 forenelige med internationale konventioner.
 Tværtimod.
Dette at vurdere et lands lovgivning er jo ikke bare et spørgsmål om at  

 læse lovteksten - eller lovforslagets tekst.
Hvis man skal forstå  

 lovgivningen, må man også have et godt kendskab til landets øvrige  

 lovgivning, til domspraksis, administrativ praksis, til landets juridiske  

 tradition og fortolkningsstil.
Det kendskab kan internationale organisationer  

 naturligvis ikke have.
 Noget andet er, at UNHCR og andre internationale organisationer selvsagt  

 kan yde en værdifuld bistand til forståelsen af de internationale  

 konventioner, som har betydning for den nationale udformning og udmøntning af  

 lovgivningen.
 Derfor vil en høring af UNHCR om enkelte tvivlsspørgsmål, som  

 organisationen har en særlig viden om, selvsagt ikke være et problem.  

 Tværtimod skal vi da bruge UNHCR, når det er relevant i sådanne tilfælde.
Men hvis vi bad UNHCR og andre internationale organisationer om en generel  

 udtalelse om de to lovforslag, der nu er under behandling, kunne man vel med  

 rette spørge: Hvorfor kun denne gang - hvorfor ikke hver gang vi skal ændre  

 vores udlændingelovgivning? Ja man kunne måske endda spørge: Skal vi ikke  

 høre UNHCR og andre organisationer, hver gang der skal udstedes en  

 bekendtgørelse på området? Prøv engang at forestille jer, hvordan det ville virke i praksis.
Efter min opfattelse har Folketinget ansvaret for, hvordan Danmarks  

 internationale forpligtelser skal komme til udtryk i den danske lovgivning.  

 Det ændres ikke af nok så mange høringer af UNHCR og andre internationale  

 organisationer.
Det ansvar synes jeg Folketinget må tage på sig og søge at  

 leve op til.
Hvis vi skal gennemføre tidskrævende høringer af UNHCR og andre  

 internationale organisationer, hver gang udlændingelovgivningen skal ændres,  

 kan det reelt komme til at betyde, at Folketinget ikke selv bestemmer  

 udviklingen på området.
Jeg vil også gerne pege på en anden væsentlig grund til, at jeg ikke har  

 fundet det nødvendigt at høre UNHCR og andre internationale organisationer.  

 Vi har jo allerede kontrolmekanismer, der sikrer, at de internationale  

 forpligtelser bliver overholdt i praksis.
Således vil domstolene og de  

 administrative myndigheder ved behandling af konkrete enkeltsager bruge  

 konventionerne.
Den borger, der mener, at de danske myndigheder har handlet i  

 strid med internationale konventioner ved behandlingen af hans eller hendes  

 konkrete sag, vil således kunne få en sag herom prøvet ved domstolene.
Jeg må  

 her også understrege, at de administrative myndigheder har pligt til at  

 iagttage Danmarks internationale forpligtelser ved behandlingen af  

 enkeltsager.
Jeg må også nævne, at Folketingets respektive udvalg naturligvis  

 har mulighed for at anmode om et ministeriums vurdering af et lovforslags  

 forenelighed med internationale konventioner.
 Det har da også været tilfældet i forhold til behandlingen af de  

 verserende forslag L 59 om ændring af udlændingeloven m.v. og L 60 om forslag  

 til en integrationslov.
 Lad mig her kort opridse regeringens begrundelse for, at  

 integrationslovforslaget er foreneligt med flygtningekonventionen.
Der har været rejst to spørgsmål i den forbindelse.
Det første spørgsmål  

 angår introduktionsydelsen.
Spørgsmålet, der har været rejst, er, om  

 introduktionsydelsen stemmer overens med artikel 23 i flygtningekonventionen.  

 Det andet spørgsmål, der har været rejst, angår artikel 26 i  

 flygtningekonventionen.
Der spørges, om det er foreneligt med denne  

 bestemmelse i flygtningekonventionen, at det som udgangspunkt vil få  

 konsekvenser for adgangen til at modtage introduktionsydelse, hvis  

 udlændingen afbryder sit introduktionsprogram ved at flytte til en anden  

 kommune under integrationsforløbet.
 Det første spørgsmål om introduktionsydelsen knytter sig som nævnt til  

 artikel 23 i flygtningekonventionen.
 Artikel 23 i flygtningekonventionen bestemmer, at flygtninge, der har  

 opnået opholdstilladelse i henhold til konventionen, skal have samme  

 behandling som et lands egne statsborgere med hensyn til offentlig hjælp og  

 understøttelse.
Til det spørgsmål vil jeg gerne først understrege, at det, vi foreslår,  

 kun angår de første tre år, efter at en udlænding er anerkendt som flygtning  

 her i landet.
Herefter betragtes disse flygtninge ikke længere som nyankomne  

 udlændinge og udgør derefter ikke i forhold til den almindelige sociale  

 lovgivning nogen særlig gruppe.
En flygtning vil således efter de første tre  

 år modtage kontanthjælp og andre ydelser efter den sociale lovgivning under  

 samme betingelser som andre borgere her i landet.
Synspunktet bag regeringens forslag er, at flygtninge som nyankomne  

 udlændinge ikke kan sammenlignes med nogen anden gruppe af borgere her i  

 landet under de første tre års ophold.
Det giver således ikke nogen mening at  

 behandle sådanne nyankomne udlændinge som almindelige kontanthjælpsmodtagere.
Vi har jo måttet erkende, at den hidtidige integrationsindsats ikke har  

 været tilstrækkelig målrettet mod at hjælpe nyankomne udlændinge - herunder  

 flygtninge - til at blive ydende medlemmer af det danske samfund på lige fod  

 med andre borgere her i landet.
Det er det, som vi med  

 integrationslovforslaget vil rette op på.
Derfor foreslår vi, at flygtninge  

 og andre nyankomne udlændinge de første tre år modtager et særligt  

 tilrettelagt introduktionsprogram, der i forhold til den enkeltes evner og  

 behov tilgodeser hensynet til en effektiv integration her i landet på den  

 bedst mulige måde.
Den særlige introduktionsydelse skal ses på denne  

 baggrund.
Nyankomne flygtninge og andre nyankomne udlændinge udgør en særlig gruppe,  

 der ikke som gruppe kan sammenlignes med almindelige kontanthjælpsmodtagere.  

 Der er derfor ikke nogen nødvendig sammenhæng mellem niveauet for  

 introduktionsydelsen og niveauet for den almindelige kontanthjælpssats.
En  

 modtager af statens uddannelsesstøtte modtager eksempelvis heller ikke et  

 beløb, der svarer til den almindelige kontanthjælpssats.
Unge  

 kontanthjælpsmodtagere under 25 år modtager som et andet eksempel heller ikke  

 den almindelige kontanthjælp, men en kontanthjælp, der er afpasset efter  

 denne særlige gruppes behov.
Disse to nævnte persongrupper modtager en  

 ydelse, som er lavere end den almindelige introduktionsydelse.
Også det  

 understreger, at vi taler om en særlig gruppe, der ikke efter regeringens  

 opfattelse bør behandles som almindelige kontanthjælpsmodtagere.
Det viser sig også på et andet punkt: Nemlig derved, at der ved indtægter  

 fra deltidsbeskæftigelse ikke - som det er tilfældet med  

 kontanthjælpsmodtagere - sker en reduktion af introduktionsydelsen krone for  

 krone, men alene sker en forholdsmæssig reduktion.
På denne måde er der i  

 ordningen indbygget et øget incitament for den enkelte nyankomne udlænding  

 til at søge at opnå indtægter ved beskæftigelse som supplement til  

 introduktionsydelsen.
Endelig vil jeg pege på, at de nyankomne udlændinge udover  

 introduktionsydelsen efter lovforslaget tilbydes en række ydelser.
Programmet  

 indeholder således et kursus i samfundsforståelse, intensiv danskundervisning  

 og aktivering.
Den samlede værdi af ydelserne er på ingen måde lavere end  

 værdien af de ydelser, der gives til personer, som er omfattet af reglerne om  

 kontanthjælp.
 Det andet spørgsmål, der er rejst, angår som nævnt flygtningekonventionens  

 artikel 26.
 Efter flygtningekonventionens artikel 26 skal Danmark give flygtninge, der  

 lovligt befinder sig inden for Danmarks område, samme ret til at vælge deres  

 opholdssted og til frit at bevæge sig inden for Danmarks område, som  

 udlændinge i almindelighed har.
 Og det er lige netop det, der er tilfældet - også efter en vedtagelse af  

 integrationslovforslaget.
 Efter lovforslaget behandles konventionsflygtninge således på nøjagtig  

 samme måde som andre nyankomne udlændinge.
Det er rigtigt, at vi foreslår regler, der medfører, at det kan få  

 konsekvenser, at en nyankommen udlænding afbryder sit introduktionsprogram  

 ved at flytte til en anden kommune i de første tre år.
Men disse regler  

 gælder ikke kun nyankomne konventionsflygtninge.
Reglerne gælder for alle  

 nyankomne udlændinge.
Der vil derfor gælde de samme regler for nyankomne  

 flygtninge, som der gælder for nyankomne udlændinge i almindelighed.
 De foreslåede regler er derfor ikke i strid med flygtningekonventionens  

 artikel 26.
Bilag Landsorganisationen i Danmark Rosenørns Alle 12 1634 København V Den 15. juni 1998 Henvendelsen fra Landsorganisationen i Danmark Folketingets Retsudvalg Christiansborg 1240 København K Supplerende bemærkninger til høringssvar til integrationslovene LO afgav i forbindelse med L 155 (integrationsloven) og L 154 (lov om  

 ændring af udlændingeloven, straffeloven og ægteskabsloven) et høringssvar.
 De bemærkninger som LO havde til de to lovforslag er stadig aktuelle i  

 forbindelse med behandlingen af L 59 og L 60. Herudover har LO følgende  

 supplerende bemærkninger.
Med hensyn til aktiveringen i introduktionsprogrammet er det positivt, at  

 der lægges op til mere fleksible og individuelle ordninger.
Det er dog stadig  

 et problem, af det hverken er muligt at tilbyde aktivering i form af  

 jobtræning med løntilskud hos private eller offentlige arbejdsgivere eller  

 ordninger med jobrotation.
 Herudover bør det understreges, at LO stadig er betænkelige over for  

 introduktionsydelsens niveau, begrænsningen i den frie bosætningsret,  

 indgrebet mod arrangerede ægteskaber og indgrebet mod asylansøgernes ret til  

 at indgå ægteskab, mens de afventer asyl.
Endelig er det væsentligt at nævne, at den ekspertise som Dansk  

 Flygtningehjælp besidder, i videst muligt omfang bør anvendes i det fortsatte  

 integrationsarbejde og at Dansk Flygtningehjælp fortsat bør eksistere som  

 institution.
Der bør i forbindelse med omstillinger etableres en  

 overgangsordning eller omstillingsordning, som giver medarbejderne de bedste  

 betingelser for fortsat fuld beskæftigelse.
Tillægsbetænkning Udvalget har, efter at lovforslaget ved 2. behandling blev henvist til  

 fornyet udvalgsbehandling, behandlet dette i et møde.
 Endvidere har udvalget modtaget skriftlige og/eller mundtlige henvendelser  

 fra Smidt og Wilken og Ægteskab uden Grænser, Landsforeningen af  

 Dansk-udenlandske Ægtepar.
 Nogle af udvalgets spørgsmål og indenrigsministerens svar herpå er optrykt  

 som bilag til tillægsbetænkningen.
 Herefter indstiller et mindretal (Socialdemokratiets,  

 Centrum-Demokraternes og Det Radikale Venstres medlemmer af udvalget)  

 lovforslaget til vedtagelse i den affattelse, hvori det foreligger  

 efter 2. behandling.
 Et andet mindretal (Venstres medlemmer af udvalget) vil redegøre  

 for sin stilling til lovforslaget ved en eventuel 3. behandling.
 Et tredje mindretal (Socialistisk Folkepartis og Enhedslistens  

 medlemmer af udvalget) indstiller lovforslaget til forkastelse.
Dette mindretal stiller sig uforstående over for den overfladiskhed og  

 arrogance, hvormed regeringspartierne har behandlet lovforslaget, senest  

 under 2. behandling.
Regeringspartierne har end ikke gidet redegøre for deres  

 holdning til ændringsforslagene, hverken i Folketingssalen eller i  

 betænkningen.
Det er derfor uklart, om lovforslaget er udtryk for en politisk  

 holdning eller en politisk studehandel.
Nu risikerer loven at blive vedtaget  

 med stemmer fra et mindretal i Folketinget.
Det betyder, at det af  

 statsministeren annoncerede nationale kompromis om udlændingepolitikken, som  

 regeringspartierne har anvendt som argument for stramningerne, fortoner sig i  

 tågerne.
Til gengæld fremstår udfordringen af FN's flygtningekonvention med  

 lysende klarhed.
 Et fjerde mindretal (Det Konservative Folkepartis medlemmer af  

 udvalget) vil redegøre for sin stilling til lovforslaget ved en eventuel 3.  

 behandling.
 Et femte mindretal (Dansk Folkepartis og Fremskridtspartiets  

 medlemmer af udvalget) indstiller lovforslaget til forkastelse.
 Et sjette mindretal (Kristeligt Folkepartis medlem af udvalget) vil  

 ved 3. behandling hverken stemme for eller imod lovforslaget.
Kristeligt Folkeparti mener, at det er postivt, at forsørgelseskravet ved  

 familiesammenføring med børn under 18 år og ægtefæller bortfalder.
Ud fra  

 hensynet til at bevare familien som en enhed er det et vigtigt element i  

 loven.
Med vedtagelsen af en række af indenrigsministerens ændringsforslag ved 2.  

 behandling blev det foreslåede forbud mod asylansøgeres adgang til at indgå  

 ægteskab fjernet, hvilket Kristeligt Folkeparti hilser velkomment.
Derimod  

 kan partiet ikke bifalde, at asylansøgeres mulighed for adgang til  

 famliesammenføring med herboende på grundlag af ægteskab samtidig ophæves.
Kristeligt Folkeparti finder endvidere, at lovforslagets bestemmelser  

 vedrørende arrangerede ægteskaber negligerer det faktum, at et arrangeret  

 ægteskab ikke nødvendigvis er et tvangsægteskab.
Og efter partiets opfattelse  

 findes der allerede i den eksisterende lovgivning bestemmelser, der kan  

 forhindre indgåelse af tvangsægteskaber.
Kristeligt Folkeparti kan tilslutte sig lovforslagets bestemmelser om, at  

 indvandrere ikke skal have mulighed for familiesammenføring med forældre over  

 60 år.
Dette bør imidlertid følges op ved at lempe på visumreglerne for de  

 udlændinge, der søger om visum til Danmark for at besøge herboende børn.
 Partiet kan ligeledes tilslutte sig lovforslagets bestemmelser vedrørende  

 udvisning af udlændinge.
 Endelig er det Kristeligt Folkepartis opfattelse, at den foreslåede  

 3-års-grænse for tidsubegrænset opholdstilladelse burde have været en  

 5-års-grænse, dog således at de 5 år for asylansøgeres vedkommende regnes fra  

 tidspunktet for asylansøgningens indgivelse.
Lissa Mathiasen (S) fmd.
Per Kaalund (S) Dorte Bennedsen (S)  

 Else Marie Mortensen (S) Jan Petersen (S) Anne Baastrup (SF)  nfmd.  

Sonja Albrink (CD) Elisabeth Arnold (RV) Søren Søndergaard (EL) Birthe  

 Rønn Hornbech (V) Inge Dahl-Sørensen (V) Karen Rønde (V) Tom Behnke (FP)  

 Bendt Bendtsen (KF) Pernille Sams (KF) Peter Skaarup (DF) Jann Sjursen  

 (KRF) Bilag Nogle af udvalgets spørgsmål og indenrigsministeren svar herpå Spørgsmål 6:
Hvor mange opholdstilladelser til flygtninge er de senere år blevet  

 inddraget, fordi forholdene i hjemlandet er ændret, og hvor mange er  

 hjemsendt inden for 3-års-grænsen? Svar:
Efter udlændingelovens § 19, stk. 1, nr. 1, kan en tidsbegrænset  

 opholdstilladelse inddrages, når det grundlag, som er angivet i ansøgningen  

 eller tilladelsen, var urigtigt eller ikke længere er til stede.
Efter  

 udlændingelovens § 19, stk. 2, kan inddragelse dog ikke ske, hvis udlændingen  

 er omfattet af udlændingelovens §§ 7, 8 eller 9, stk. 1 og 2, og med henblik  

 på varigt ophold lovligt har boet her i landet i mere end de sidste tre år.
 For så vidt angår asylsager, skal bemærkes, at i tilfælde, hvor  

 ansøgningen om asyl er indgivet inden den 16. juni 1995, forudsætter  

 inddragelse eller nægtelse af forlængelse af en flygtnings opholdstilladelse  

 ifølge forarbejderne til udlændingeloven af 1983, at de omstændigheder, der  

 begrundede anerkendelse som flygtning, klart er bortfaldet, således at det må  

 anses for åbenbart ugrundet, at den pågældende ikke ophører med at opholde  

 sig her i landet som flygtning.
Først med virkning fra den 3. april 1998 har det, for så vidt angår  

 asylsager, ved opdatering i Udlændingeregisteret været muligt at skelne  

 mellem personer, hvis opholdstilladelse er inddraget under henvisning til, at  

 det grundlag, som var angivet i ansøgningen eller i tilladelsen, var urigtigt  

 eller ikke længere er til stede, jf. udlændingelovens § 19, stk. 1, nr. 1,  

 jf. § 19, stk. 2, og personer, hvis opholdstilladelse er inddraget på grund  

 af svig, jf. udlændingelovens § 19, stk. 3. Før den 3. april 1998 var det  

 således ikke muligt at skelne herimellem.
Det er derfor ikke muligt at  

 oplyse, hvor mange af de nedenfor nævnte inddragelser der er foretaget på  

 grund af ændrede forhold i hjemlandet.
 På baggrund af udtræk fra Udlændingeregisteret har Udlændingestyrelsen  

 vedrørende antallet af flygtninge, der har fået inddraget opholdstilladelser  

 efter udlændingelovens § 7 og § 8 i de senere år, oplyst, at 3 personer fik  

 inddraget deres opholdstilladelse i 1995, 17 personer fik inddraget deres  

 opholdstilladelse i 1996, mens 17 personer fik inddraget deres  

 opholdstilladelse i 1997.
 Det bemærkes, at der i alle tilfælde er tale om endelige afgørelser om  

 inddragelse, dvs. afgørelser, som er truffet af klageinstansen, samt  

 afgørelser truffet af 1. instansen, i det omfang afgørelsen ikke er påklaget,  

 klagen er frafaldet, eller den pågældende udlænding er forsvundet.
 Udlændingestyrelsen har endvidere oplyst, at udtræk fra  

 Udlændingeregisteret har vist, at ud af disse 37 personer er henholdsvis 3, 6  

 og 5 personer udrejst efter den endelige afgørelse om inddragelse af  

 opholdstilladelsen.
En parallel manuel gennemgang i Udlændingestyrelsen har vist, at ud af  

 disse 37 personer har 10 personer efterfølgende fået opholdstilladelse på  

 andet grundlag.
Vedrørende de resterende 13 personer har Udlændingestyrelsen  

 oplyst, at sagerne bl.a. kan bero på ansøgning om opholdstilladelse på andet  

 grundlag.
 Spørgsmål 8:
Hvor mange opholdstilladelser er blevet inddraget i 1997 på grund af svig,  

 og hvor mange er udsendt samme år? Svar:
 Efter udlændingelovens § 19, stk. 3, kan en opholdstilladelse altid  

 inddrages, såfremt udlændingen har opnået opholdstilladelsen ved svig.
 Først med virkning fra den 3. april 1998 har det, for så vidt angår  

 asylsager, ved opdatering i Udlændingeregisteret været muligt at skelne  

 mellem personer, hvis opholdstilladelse er inddraget eller nægtet forlænget  

 på grund af svig, jf. udlændingelovens § 19, stk. 3, og personer, hvis  

 opholdstilladelse er inddraget eller nægtet forlænget under henvisning til,  

 at det grundlag, som var angivet i ansøgningen eller i tilladelsen, var  

 urigtigt eller ikke længere er til stede, jf. udlændingelovens § 19, stk. 1,  

 nr. 1, jf. § 19, stk. 2. Før den 3. april 1998 var det således ikke muligt at  

 skelne herimellem, hverken for så vidt angår opholdstilladelser meddelt i  

 medfør af udlændingelovens §§ 7-8, eller for så vidt angår opholdstilladelser  

 meddelt i medfør af udlændingelovens § 9. Det er derfor ikke muligt at  

 oplyse, hvor mange af de nedenfor nævnte inddragelser og nægtelser af  

 forlængelse der er foretaget på grund af svig.
 På baggrund af udtræk fra Udlændingeregisteret har Udlændingestyrelsen  

 vedrørende antallet af personer, hvis opholdstilladelse er nægtet forlænget  

 eller inddraget i 1997, og antallet af personer, der efterfølgende er  

 udrejst, oplyst følgende:
§§ 7 og 8 (asyl) 17 personer fik inddraget deres opholdstilladelse; heraf er 5 personer  

 udrejst § 9 (familiesammenføring m.v.) 557 personer fik inddraget eller nægtet forlængelse af deres  

 opholdstilladelse; heraf er 120 personer udrejst Det bemærkes, at der i alle tilfælde er tale om endelige afgørelser om  

 inddragelse eller nægtelse af forlængelse, dvs. afgørelser, som er truffet af  

 klageinstansen, samt afgørelser truffet af 1. instansen, i det omfang  

 afgørelsen ikke er påklaget, klagen er frafaldet, eller den pågældende  

 udlænding er forsvundet.
 En parallel manuel gennemgang foretaget af Udlændingestyrelsen har vist,  

 at ca. 200 personer efterfølgende har fået opholdstilladelse på andet  

 grundlag.
Vedrørende de resterende ca. 250 personer har Udlændingestyrelsen oplyst,  

 at sagerne bl.a. kan bero på ansøgning om opholdstilladelse på andet  

 grundlag.
Herudover er enkelte personer udrejst, forinden deres  

 opholdstilladelse er inddraget eller nægtet forlænget, mens der for andre  

 personers vedkommende ikke foreligger oplysninger i Udlændingeregisteret om,  

 hvorvidt de pågældende er udrejst.
 Spørgsmål 13:
 I forbindelse med ændringen af reglerne om forsørgelseskrav, for så vidt  

 angår ægtefæller til danske og nordiske statsborgere og flygtninge, bedes  

 ministeren oplyse, hvor stor en procentdel af ægtefællesammenføringerne denne  

 gruppe udgjorde i 1996 og 1997.
 Svar:
I 1996 fik i alt 6.112 personer opholdstilladelse efter udlændingelovens §  

 9, stk. 1, nr. 2, med henblik på familiesammenføring med en ægtefælle eller  

 fast samlever i Danmark.
Heraf var 4.787, svarende til ca. 78 pct., danske  

 eller nordiske statsborgere eller flygtninge.
I 1997 fik i alt 5.599 personer opholdstilladelse efter udlændingelovens §  

 9, stk. 1, nr. 2, med henblik på familiesammenføring med en ægtefælle eller  

 fast samlever i Danmark.
Heraf var 4.502, svarende til ca. 80 pct., danske  

 eller nordiske statsborgere eller flygtninge.
 Det bemærkes, at tallene alene omfatter opholdstilladelser givet på  

 baggrund af førstegangsansøgninger, samt at tallene fra 1997 er foreløbige.
 Spørgsmål 15:
 Ministeren bedes nærmere beskrive, efter hvilke kriterier der inden  

 udløbet af 3-års-grænsen kan erhverves tidsubegrænset opholdstilladelse.
 Svar:
Efter den foreslåede bestemmelse i udlændingelovens § 11, stk. 3, skal der  

 efter ansøgning meddeles tidsubegrænset opholdstilladelse til en udlænding  

 med opholdstilladelse efter §§ 7, 8 eller 9, stk. 1 og 2, hvis den pågældende  

 med henblik på varigt ophold lovligt har boet her i landet i mere end de  

 sidste tre år.
Der vil i disse tilfælde være tale om et retskrav på  

 tidsubegrænset opholdstilladelse.
Efter den foreslåede bestemmelse i udlændingelovens § 11, stk. 4, vil der  

 kunne meddeles tidsubegrænset opholdstilladelse inden den i stk. 3 nævnte  

 periode på tre år, hvis væsentlige hensyn afgørende taler for at imødekomme  

 ansøgningen.
Der vil i disse tilfælde ikke være tale om et retskrav på  

 tidsubegrænset opholdstilladelse, idet afgørelsen heraf beror på en  

 skønsmæssig vurdering af den pågældendes forhold.
 Meddelelsen af tidsubegrænset opholdstilladelse efter § 11, stk. 3 eller  

 stk. 4, er dog - medmindre særlige grunde taler derimod - betinget af, at den  

 pågældende udlænding har gennemført et tilbudt introduktionsprogram efter lov  

 om integration af udlændinge i Danmark eller, hvis dette ikke er tilfældet,  

 et andet tilbudt forløb, der kan sidestilles hermed, ikke har begået  

 kriminalitet af en vis grovhed og ikke har forfalden gæld til det offentlige  

 på over 50.000 kr., hvor den pågældende ikke har villet aftale en  

 afdragsordning eller ikke overholder en sådan, jf. de foreslåede bestemmelser  

 i udlændingelovens § 11, stk. 5 og 6. Betingelsen om, at den pågældende skal  

 have gennemført introduktionsprogrammet, kan kun stilles, hvis udlændingen er  

 omfattet af integrationsloven og udlændingen har fået tilbudt et  

 introduktionsprogram.
 Ved den foreslåede bestemmelse i udlændingelovens § 11, stk. 4, gives der  

 mulighed for at meddele tidsubegrænset opholdstilladelse til udlændinge, der  

 opfylder betingelserne i den foreslåede bestemmelse i § 11, stk. 5, men som  

 ikke har boet her i landet med henblik på varigt ophold i mere end tre år.
Det er en betingelse, at den pågældende som minimum har haft  

 opholdstilladelse her i landet i en periode, der svarer til den hidtidige  

 praksis for, efter hvilken periode en opholdstilladelse meddeles  

 tidsubegrænset.
Efter hidtidig praksis kan der i visse tilfælde meddeles  

 tidsubegrænset opholdstilladelse, selv om den pågældende udlænding ikke har  

 boet lovligt her i landet med henblik på varigt ophold i mere end tre år.  

 Dette gælder visse udlændinge, der meddeles tidsubegrænset opholdstilladelse  

 efter lovligt ophold her i landet i mindre end tre år, samt visse udlændinge,  

 der har haft lovligt ophold her i landet i mere end tre år, men alene med  

 henblik på midlertidigt ophold.
 Efter gældende praksis meddeles tidsubegrænset opholdstilladelse efter  

 ophold i mindre end tre år til følgende udlændinge:
Udlændinge med opholdstilladelse efter udlændingelovens § 9, stk. 1, nr.  

 1. Omfattet heraf er udlændinge, der tidligere har haft dansk indfødsret.
Har  

 den pågældende udlænding søgt om opholdstilladelse fra udlandet, meddeles der  

 tidsubegrænset opholdstilladelse efter et år.
Har den pågældende indgivet  

 ansøgning om opholdstilladelse her i landet, meddeles tidsubegrænset  

 opholdstilladelse straks.
Visse udlændinge med opholdstilladelse efter udlændingelovens § 9, stk. 1,  

 nr. 3. Omfattet heraf er mindreårige børn af en i Danmark fastboende person,  

 hvor den fastboende er meddelt tidsubegrænset opholdstilladelse.
Mindreårige  

 børn, der søger om opholdstilladelse fra udlandet, meddeles tidsbegrænset  

 opholdstilladelse i et år og er herefter fritaget for opholdstilladelse  

 indtil det fyldte 18. år.
Ved det fyldte 18. år meddeles barnet  

 tidsubegrænset opholdstilladelse, såfremt forældrene har tidsubegrænset  

 opholdstilladelse.
Visse udlændinge med opholdstilladelse efter udlændingelovens § 9, stk. 2,  

 nr. 4. Omfattet heraf er dels udlændinge, der har danske forældre, dels  

 udlændinge, der tilhører det danske mindretal i Nordtyskland.
Udlændinge, der  

 har danske forældre, meddeles tidsubegrænset opholdstilladelse efter to år.  

 Udlændinge, der tilhører det danske mindretal i Nordtyskland, kan meddeles  

 tidsubegrænset opholdstilladelse ved førstegangsansøgning.
Udlændinge med opholdstilladelse efter udlændingelovens § 9, stk. 2, nr.  

 5. Omfattet heraf er udlændinge med opholdstilladelse i medfør af lov om  

 midlertidig opholdstilladelse til visse personer fra det tidligere  

 Jugoslavien m.v., som har fået endeligt afslag på asyl, og som på grund af  

 krigshandlinger eller lignende uroligheder i det område, vedkommende ellers  

 kan vende tilbage til, må antages at have behov for fortsat midlertidig  

 beskyttelse her i landet.
Tidsubegrænset opholdstilladelse meddeles to år  

 efter den første meddelelse af opholdstilladelse i medfør af udlændingelovens  

 § 9, stk. 2, nr. 5.
Udlændinge med opholdstilladelse efter udlændingelovens § 9, stk. 2, nr.  

 6. Omfattet heraf er udlændinge fra Forbundsrepublikken Jugoslavien  

 (Serbien-Montenegro), der har indgivet ansøgning om asyl her i landet inden  

 den 11. oktober 1995, og som er meddelt endeligt afslag på ansøgningen, men  

 ikke kan indrejse i Forbundsrepublikken Jugoslavien (Serbien-Montenegro).  

 Tidsubegrænset opholdstilladelse meddeles efter to år.
Det bemærkes, at der  

 på nuværende tidspunkt er meddelt tidsubegrænset opholdstilladelse til alle,  

 der er omfattet af bestemmelsen.
 Der er ikke med lovforslaget tilsigtet ændringer i ovennævnte praksis.
 Spørgsmål 16:
Kan ministeren bekræfte, at ingen internationale konventioner pålægger  

 Danmark at give nogen tidsubegrænset opholdstilladelse? Svar:
 Efter flygtningekonventionen er Danmark ikke forpligtet til at meddele  

 flygtninge tidsubegrænset opholdstilladelse, men alene til ikke at udsende  

 konventionsflygtninge til lande, hvor de pågældende risikerer forfølgelse af  

 de i flygtningekonventionen anførte grunde, eller hvor de pågældende ikke er  

 beskyttet mod videresendelse til et sådant land.
Den Europæiske Menneskerettighedskonventions artikel 3 forpligter  

 ligeledes Danmark til ikke at udsende personer til lande, hvor de pågældende  

 risikerer tortur eller umenneskelig eller nedværdigende behandling eller  

 straf, jf. herved de tilsvarende bestemmelser i artikel 3 og 16 i FN's  

 konvention mod tortur og anden grusom, umenneskelig eller nedværdigende  

 behandling eller straf.
De nævnte bestemmelser forpligter derimod ikke  

 Danmark til at meddele de pågældende personer tidsubegrænset  

 opholdstilladelse.
 Danmark er således ikke forpligtet af internationale konventioner,  

 herunder heller ikke FN's konventioner om borgerlige og politiske rettigheder  

 og om økonomiske, sociale og kulturelle rettigheder, til at meddele  

 tidsubegrænset opholdstilladelse til udlændinge.
 Spørgsmål 23:
Kan ministeren bekræfte, at lovforslagets nummer 22 gør det vanskeligere  

 at udsende personer, der ikke har fået asyl, og skal bemærkningerne til  

 forslaget forstås således, at Flygtningenævnet kun kan stille vilkår for  

 tvangsmæssig udsendelse under henvisning til de generelle forhold i  

 hjemlandet? Svar:
Den foreslåede ændring af udlændingelovens § 31, stk. 2, 1. pkt., i  

 lovforslagets § 1, nr. 23, indebærer, at refoulementsforbudet vedrørende  

 udlændinge, der ikke risikerer forfølgelse af de i flygtningekonventionen  

 nævnte grunde, betinges af, at der foreligger omstændigheder, der er omfattet  

 af udlændingelovens § 7, stk. 2, og ikke - som efter den gældende bestemmelse  

 - af, at den pågældende udlænding har opholdstilladelse her i landet som de  

 facto-flygtning.
Ved ændringen opnås der systematisk overensstemmelse mellem  

 stk. 1 og stk. 2 i § 31, og der sker en formel udvidelse af  

 udsendelsesbeskyttelsen.
 Flygtningenævnet har i praksis antaget, at nævnet i forbindelse med en  

 beslutning efter udlændingelovens § 32 a om tvangsmæssig udsendelse kan  

 fastsætte betingelser, således at udsendelse kan ske, uden at  

 udlændingelovens § 31 er til hinder herfor.
 Flygtningenævnet vil således alene kunne stille sådanne vilkår, hvis en  

 udsendelse uden de pågældende vilkår konkret ville være i strid med  

 udlændingelovens § 31. Det i bemærkningerne anførte er ikke udtryk for en  

 ændret opfattelse.
 Spørgsmål 24:
Efter hvilke kriterier skal det afgøres, om der i lovforslagets nummer 33  

 foreligger særlige grunde? Svar:
 Jeg går ud fra, at spørgsmålet vedrører lovforslagets § 1, nr. 35,  

 vedrørende begrænsningen af adgangen for asylansøgere til at få udbetalt  

 kost-, lomme- eller tøjpenge.
 Efter den foreslåede bestemmelse i § 42 a, stk. 7, skal  

 Udlændingestyrelsen, medmindre særlige grunde taler derimod, bestemme, at en  

 udlænding, der indgiver ansøgning om asyl ved eller efter indrejsen og ikke  

 medvirker til sagens oplysning, ikke skal have sine udgifter til underhold  

 dækket bortset fra kost og logi i naturalier og sundhedsmæssige ydelser.
 Det betyder, at Udlændingestyrelsen - hvis asylansøgeren ikke medvirker  

 til sagens oplysning - skal gennemgå hver enkelt sag og træffe afgørelse om  

 inddragelse af kost-, lomme- og tøjpenge, medmindre det efter den pågældende  

 udlændings personlige eller familiemæssige forhold vil virke særlig  

 belastende for udlændingen, f.eks. hvis udlændingen har børn i eller under  

 den undervisningspligtige alder, eller hvis udlændingen er mindreårig  

 uledsaget asylansøger, eller på grund af udlændingens sundhedstilstand.
 Spørgsmål 26:
Er ministeren enig med Dansk Flygtningehjælp, der anser det for tvivlsomt  

 om den foreslåede ændring af § 19 vil få nogen reel betydning? Svar:
 Nej.
 Den foreslåede ændring af udlændingelovens § 19, stk. 1, nr. 4, indebærer  

 en skærpelse af inddragelsesreglerne, idet der efter de gældende regler ikke  

 er hjemmel til at inddrage eller nægte at forlænge en opholdstilladelse på  

 grund af manglende overholdelse af forsørgelseskravet.
 Forslaget indebærer, at Udlændingestyrelsen i de tilfælde, hvor der som  

 betingelse for meddelelse af opholdstilladelse stilles krav om dokumentation  

 for den herboendes forsørgelsesevne, løbende skal ske en vurdering af, om  

 betingelsen fortsat er opfyldt, indtil udlændingen har opnået tidsubegrænset  

 opholdstilladelse.
 Bliver der efterfølgende tale om manglende forsørgelsesevne, skal der dog  

 ikke ske inddragelse eller nægtelse af forlængelse, hvis der er tale om en  

 rent midlertidig eller undskyldelig manglende forsørgelsesevne.
Opholdstilladelsen skal endvidere kun kunne nægtes forlænget eller  

 inddrages, hvis det fortsat er sådan, at der i den enkelte sag skal stilles  

 et forsørgelseskrav.
Det skal stadig være sådan, at parternes personlige  

 forhold og tilknytning til Danmark og til hjemlandet ikke taler imod at  

 stille et forsørgelseskrav.
Ved vurderingen af, om manglende opfyldelse af forsørgelseskravet skal  

 føre til inddragelse eller nægtelse af forlængelse af en meddelt  

 opholdstilladelse, skal de hensyn, der er nævnt i udlændingelovens § 26, stk.  

 1, fortsat indgå.
Ved afgørelsen af, om der i det enkelte tilfælde skal ske  

 inddragelse eller nægtelse af forlængelse af en meddelt opholdstilladelse,  

 skal der således tages hensyn til, om inddragelse eller nægtelse af  

 forlængelse vil være særlig belastende for udlændingen.
 Spørgsmål 28:
Hvilke muligheder har en udlænding, der har fået afslag på tidsubegrænset  

 opholdstilladelse, for at søge på ny, og vil ministeren nærmere beskrive, om  

 den pågældende har krav på yderligere integrationstilbud? Svar:
 En udlænding, som ikke opfylder de foreslåede betingelser for at få  

 tidsubegrænset opholdstilladelse, vil blive meddelt fortsat tidsbegrænset  

 opholdstilladelse, såfremt grundlaget for opholdstilladelsen fortsat er til  

 stede.
 Den pågældende udlænding vil i givet fald på ny kunne søge om  

 tidsubegrænset opholdstilladelse ved udløbet af den tidsbegrænsede  

 opholdstilladelse.
 Der er ingen tidsfrister for, hvornår en ny ansøgning om tidsubegrænset  

 opholdstilladelse kan indgives, men udlændingen vil fortsat skulle opfylde  

 betingelserne for at blive meddelt tidsubegrænset opholdstilladelse.
 En udlænding, der har fået afslag på tidsubegrænset opholdstilladelse, har  

 hverken efter udlændingelovforslaget eller integrationslovforslaget krav på  

 yderligere introduktionstilbud.
 Det kan dog tilføjes, at en udlænding, der ikke har gennemført det  

 introduktionsprogram, den pågældende er blevet tilbudt efter  

 integrationsloven, vil kunne opnå tidsubegrænset opholdstilladelse på et  

 senere tidspunkt, hvis udlændingen har gennemført eventuelle andre tilbudte  

 forløb, der kan sidestilles med introduktionsprogrammet.
 Spørgsmål 31:
Hvilke meromkostninger vil der være forbundet med behandlingen af  

 klagesager over afslag på tidsubegrænset opholdstilladelse og politiets  

 merarbejde med forkyndelser, og vil der i den anledning blive tilført  

 politiet flere ressourcer? Svar:
 Udlændingestyrelsen har oplyst, at meromkostningerne i forbindelse med  

 Udlændingestyrelsens behandling af klagesager vedrørende afslag på  

 tidsubegrænset opholdstilladelse alene skønnes at udgøre en mindre del af det  

 samlede ressourcebehov, der for Udlændingestyrelsens vedkommende vil være  

 forbundet med gennemførelsen af lovforslaget.
Som anført i lovforslagets almindelige bemærkninger, afsnit 11.1,  

 forventes Udlændingestyrelsens samlede merudgifter ved lovforslaget i 1998 at  

 kunne finansieres ved omprioritering inden for den på finansloven for 1998  

 afsatte driftsbevilling til Udlændingestyrelsen.
Merudgifterne på længere  

 sigt er forbundet med en betydelig usikkerhed.
Fastlæggelsen af  

 ressourcetilførslen til Udlændingestyrelsen i 1999 og følgende år som følge  

 af lovforslaget vil ske i forbindelse med udarbejdelsen af FL99 under hensyn  

 til virkningen af de samlede regelændringer på udlændingeområdet, det  

 forventede antal sager samt foreliggende effektiviseringsmuligheder.
Som anført i lovforslagets almindelige bemærkninger, afsnit 11.3, må det  

 forventes, at langt størstedelen af Udlændingestyrelsens afslag på  

 ansøgninger om tidsubegrænset opholdstilladelse vil blive påklaget til  

 Indenrigsministeriet.
Da de nye regler ikke vil finde anvendelse på  

 udlændinge, der er meddelt opholdstilladelse inden lovens ikrafttræden, vil  

 der først være merudgifter for Indenrigsministeriets departement i år 2002.  

 Fastlæggelsen af en eventuel ressourcetilførsel til departementet som følge  

 af de ændrede regler om tidsubegrænset opholdstilladelse vil ske i  

 forbindelse med udarbejdelsen af de årlige finanslove.
 For så vidt angår spørgsmålet om politiets merarbejde med forkyndelser af  

 afslag på tidsubegrænset opholdstilladelse, skal det bemærkes, at afslag på  

 tidsubegrænset opholdstilladelse vil blive meddelt den pågældende udlænding  

 skriftligt med klagevejledning.
 Der skal alene ske forkyndelse ved politiets foranstaltning i - nogle af -  

 de tilfælde, hvor et afslag på tidsubegrænset opholdstilladelse er forbundet  

 med inddragelse eller bortfald af den pågældendes hidtidige tidsbegrænsede  

 opholdstilladelse og den pågældende derfor skal pålægges at udrejse af  

 landet.
 Der er i disse tilfælde ikke tale om en forkyndelse af afslaget på  

 tidsubegrænset opholdstilladelse, men om en forkyndelse af den pålagte  

 udrejse og udrejsefrist for den pågældende udlænding.
 De foreslåede ændringer af reglerne om tidsubegrænset opholdstilladelse  

 vil således ikke i sig selv medføre merarbejde for politiet med forkyndelser.
 Spørgsmål 32:
Betyder svaret på spørgsmål 19, jf. bilag 30 på L 154 i 1. samling  

 (genomdelt på bilag 7), at der vil ske udsendelse i forbindelse med  

 inddragelse af opholdstilladelse? Svar:
En endelig afgørelse om inddragelse eller nægtelse af forlængelse af en  

 flygtnings opholdstilladelse indebærer, at den pågældende skal udrejse af  

 Danmark.
Udrejser den pågældende ikke frivilligt, drager politiet omsorg for  

 udrejsen, jf. udlændingelovens § 30, stk. 2.
 Spørgsmål 40:
I fortsættelse af ministerens svar på spørgsmål 26, jf. bilag 35 på L 154,  

 1. samling (genomdelt på bilag 7), bedes det oplyst, efter hvilke regler der  

 er meddelt midlertidig opholdstilladelse til personer, der har fået afslag på  

 asyl.
Det bedes specielt oplyst, hvoraf den såkaldte 3-månedersregel fremgår,  

 og hvornår den blev indført, samt oplyst, hvornår Folketinget blev orienteret  

 om reglens tilstedeværelse.
Endelig bedes ministeren vurdere, om denne  

 3-måneders-regel ikke strider mod tidligere lovændringer, hvor Folketinget er  

 blevet forsikret om, at udsendelserne ville blive effektueret.
 Svar:
 Efter udlændingelovens § 9, stk. 2, nr. 4, kan der meddeles  

 opholdstilladelse, hvis ganske særlige grunde i øvrigt taler derfor.
Efter gældende praksis kan der meddeles midlertidig opholdstilladelse  

 efter udlændingelovens § 9, stk. 2, nr. 4, til asylansøgere, der er meddelt  

 endeligt afslag på ansøgning om asyl eller eventuelt tillige på en ansøgning  

 om humanitær opholdstilladelse, hvis det ikke har været muligt at udsende den  

 pågældende på grund af udsendelseshindringer og der er forløbet mindst tre  

 måneder efter den seneste udrejsefrist.
Det er en betingelse, at  

 udsendelseshindringen ikke skyldes manglende medvirken fra udlændingens side,  

 samt at det må anses for udsigtsløst, at udsendelseshindringen vil ophøre.
Den nævnte anvendelse af udlændingelovens § 9, stk. 2, nr. 4, er omtalt i  

 bemærkningerne til forslag til lov nr. 421 af 1. juni 1994 om ændring af  

 udlændingeloven og lov om midlertidig opholdstilladelse til visse personer  

 fra det tidligere Jugoslavien m.v. (lovforslag nr.
L 214 af 2. marts 1994),  

 jf.
Folketingstidende 1993-94, Tillæg A, side 7335. Det fremgår heraf, at der  

 i de situationer, hvor det viser sig umuligt at gennemføre en tvangsmæssig  

 udsendelse, som hidtil vil være mulighed for at give opholdstilladelse i  

 medfør af udlændingelovens § 9, stk. 2, nr. 4, hvis ganske særlige grunde  

 taler derfor.
Det fremgår endvidere, at politiet i den forbindelse er  

 forpligtet til at underrette Direktoratet for Udlændinge (nu  

 Udlændingestyrelsen) med henblik på, at det kan vurderes, om vedkommende skal  

 have opholdstilladelse.
Den såkaldte 3-måneders-regel fremgår af de retningslinjer for politiets  

 tilrettelæggelse af tvangsmæssige udsendelser, der blev fastsat af den  

 daværende indenrigsminister ved brev af 12. juli 1994 til Rigspolitiet som  

 opfølgning på vedtagelsen af lov nr. 421 af 1. juni 1994. Det fremgår heraf,  

 at forelæggelse af en sag for Udlændingestyrelsen vil kunne ske, hvis  

 politiet gennem en længere periode ikke har kunnet udsende en asylansøger og  

 en udsendelse ikke må vurderes som umiddelbart forestående.
En  

 forelæggelsespligt vil i almindelighed blive aktuel, hvis der er gået tre  

 måneder efter udløbet af den seneste udrejsefrist, jf.
Folketingstidende  

 1994-95, Tillæg A, side 940.
Folketinget blev orienteret om de nævnte retningslinjer ved fremsættelsen  

 af lovforslag nr.
L 85 af 30. november 1994 om ændring af udlændingeloven,  

 lov om midlertidig opholdstilladelse til visse personer fra det tidligere  

 Jugoslavien m.v. og lov om social bistand (senere stadfæstet som lov nr. 33  

 af 18. januar 1995), idet den daværende indenrigsministers brev af 12. juli  

 1994 til Rigspolitiet er optrykt som bilag til lovforslaget, jf.  

 Folketingstidende 1994-95, Tillæg A, side 938 ff.
 Den omtalte 3-måneders-regel strider således ikke mod tidligere  

 lovændringer eller regeringens generelle bestræbelser på at effektivisere  

 asylsagsbehandlingen og udsendelsesprocedurerne.
Jeg vil i øvrigt gerne understrege, at selv om der er meddelt  

 opholdstilladelse efter udlændingelovens § 9, stk. 2, nr. 4, på grund af  

 udsendelseshindringer, skal Rigspolitiet i alle tilfælde fortsætte arbejdet  

 med at skabe mulighed for en gennemførelse af udsendelsen af en udlænding,  

 der har fået endeligt afslag på sin ansøgning om opholdstilladelse her i  

 landet.
Det er endvidere en betingelse for opholdstilladelsen, at den  

 pågældende fortsat medvirker til gennemførelse af udsendelsen.
Hvis  

 udsendelseshindringen ophører, vil opholdstilladelsen kunne inddrages i  

 medfør af udlændingelovens § 19, stk. 1, nr. 1.
 Der henvises i den forbindelse til besvarelsen med bilag af spørgsmål nr.  

 18 af 3. maj 1995 (L 194 - bilag 3).
 Spørgsmål 43:
Hvordan kan de facto-begrebet indskrænkes uden at komme i strid med  

 internationale konventioner? Svar:
 Den foreslåede ændring af udlændingelovens § 7, stk. 2, præciserer, at der  

 efter ansøgning gives opholdstilladelse til en udlænding, som ikke er  

 omfattet af FN's flygtningekonvention, men hvor det af lignende grunde som  

 anført i konventionen eller af andre tungtvejende grunde, der medfører  

 velbegrundet frygt for forfølgelse eller tilsvarende overgreb, ikke bør  

 kræves, at den pågældende vender tilbage til sit hjemland.
 Danmark er foruden af FN's flygtningekonvention forpligtet af andre  

 internationale aftaler til under visse omstændigheder at undlade udsendelse.  

 Disse aftaler har således betydning for vurderingen af, hvorvidt udlændinge  

 skal gives beskyttelse her i landet.
 Efter Den Europæiske Menneskerettighedskonventions artikel 3 må der ikke  

 ske udsendelse af personer til et land, hvor de vil blive underkastet tortur  

 eller blive udsat for umenneskelig eller nedværdigende behandling eller  

 straf, jf. herved de tilsvarende bestemmelser i artikel 3 og artikel 16 i  

 FN's konvention mod tortur og anden grusom, umenneskelig eller nedværdigende  

 behandling og artikel 7 i FN's konvention om borgerlige og politiske  

 rettigheder.
 Tillægsprotokol nr. 6 til Den Europæiske Menneskerettighedskonvention  

 indeholder et forbud mod idømmelse af dødsstraf og henrettelse i fredstid.  

 Det vil kunne være i strid med denne protokol at udsende en udlænding til et  

 land, hvor den pågældende vil blive udsat herfor.
 En eventuel indskrænkning af udlændingelovens de facto-begreb måtte derfor  

 i givet fald udformes på en sådan måde, at i hvert fald de personer, som  

 Danmark efter de ovenfor beskrevne internationale aftaler er forpligtet til  

 ikke at udsende, er omfattet af de facto-begrebet.
 Spørgsmål 44:
Hvad betaler flygtninge for pas, og hvad betaler danske borgere, og vil  

 ministeren overveje at lade udlændinge betale det samme som danskere? Svar:
 Det følger af paslovens § 4 a, stk. 1, at danske statsborgere mellem 18 og  

 67 år betaler kr. 400 for udstedelse af dansk nationalitetspas.
 Danske statsborgere under 18 år og over 67 år betaler kr. 150 for  

 udstedelse af dansk nationalitetspas, jf. paslovens § 4 a, stk. 3.
Det følger af udlændingelovens § 44, stk. 2, at der for udstedelse af  

 dansk rejselegitimation til udlændinge betales et beløb svarende til beløbet  

 for udstedelse af danske pas til unge og ældre, jf. paslovens § 4 a.
For  

 forlængelse skal der ikke ske betaling.
 Det følger endvidere af udlændingelovens § 39, stk. 5, at  

 indenrigsministeren fastsætter regler om udstedelse af særlig  

 rejselegitimation til udlændinge, der ikke kan skaffe sig pas, eller som af  

 andre grunde har behov for et sådant dokument.
 For udstedelse af særlig rejselegitimation til udlændinge betales kr. 150,  

 jf. udlændingelovens § 39, stk. 6.
 Det vil således kræve en ændring af såvel udlændingelovens § 44, stk. 2,  

 som § 39, stk. 6, såfremt udlændinge og danske statsborgere skal ligestilles  

 ved betaling for udstedelse af dansk rejselegitimation og særlig  

 rejselegitimation.
 Jeg er indstillet på at overveje en sådan lovændring.
 Spørgsmål 46:
Vil ministeren overveje at indføre et krav om, at man skal have opholdt  

 sig et antal år i Danmark for at kunne blive forsørget af det offentlige? Svar:
 Regeringen vil ikke indføre et krav om, at udlændinge skal have opholdt  

 sig et antal år her i landet, førend de kan modtage hjælp til forsørgelse fra  

 det offentlige.
Regeringen finder, at nyankomne udlændinge må betragtes som personer i en  

 overgangsfase, hvor de uddanner sig og kvalificerer sig til en fremtid i det  

 danske samfund.
I denne overgangsfase skal udlændinge, der ikke kan forsørge  

 sig selv, modtage en kontantydelse, indtil de er i stand til at klare sig  

 selv.
 Efter regeringens forslag til lov om integration af udlændinge (L 60) vil  

 udlændinge, der tilbydes et introduktionsprogram, være berettiget til  

 introduktionsydelse i op til tre år fra det tidspunkt, hvor ansvaret overgår  

 til kommunalbestyrelsen, såfremt de pågældende ikke er i stand til at  

 forsørge sig selv og i øvrigt opfylder de nærmere angivne betingelser for at  

 modtage introduktionsydelsen, jf. integrationslovforslagets kapitel 5. Det er  

 således blandt andet en betingelse for udbetaling af introduktionsydelse, at  

 udlændingen ikke er berettiget til at modtage statens uddannelsesstøtte og  

 ikke opfylder betingelserne for tilkendelse af førtidspension i henhold til  

 lov om social pension, jf. integrationslovforslagets § 25, stk. 5.
 Introduktionsydelsen vil for enlige udgøre højst 5.000 kr. pr. måned pr.  

 person og for forsørgere højst 7.000 kr. pr. måned pr. person, idet beløbet  

 dog ikke kan overstige den forsørgelsesydelse, som en person ville være  

 berettiget til efter lov om aktiv socialpolitik eller lov om social pension,  

 jf. integrationslovforslagets § 27.
 Udlændinge, der er berettiget til introduktionsydelse, er ikke berettigede  

 til hjælp efter lov om aktiv socialpolitik eller til folkepension efter lov  

 om social pension, jf. integrationslovforslagets § 26, stk. 1. De pågældende  

 udlændinge vil dog have ret til supplerende sociale ydelser efter den  

 almindelige lovgivning, jf. § 26, stk. 2. Som eksempler på sådanne ydelser  

 kan nævnes børnefamilieydelse efter lov om børnefamilieydelse, diverse  

 børnetilskud efter lov om børnetilskud samt boligsikring efter lov om  

 individuel boligsikring.
 Integrationslovforslaget indebærer således, at en udlænding, der tilbydes  

 et introduktionsprogram, skal have opholdt sig i Danmark i mindst tre år fra  

 det tidspunkt, hvor ansvaret overgår til kommunalbestyrelsen, for at være  

 berettiget til ydelser efter lov om aktiv social politik og folkepension  

 efter lov om social pension.
 Spørgsmål 48:
Hvorledes udregnes 3-års-grænsen med hensyn til permanent  

 opholdstilladelse? Svar:
 Efter forslaget skal der meddeles tidsubegrænset opholdstilladelse til  

 udlændinge med opholdstilladelse efter udlændingelovens §§ 7, 8 eller 9, stk.  

 1 og 2, som med henblik på varigt ophold lovligt har boet her i landet i mere  

 end de sidste tre år, jf. den foreslåede bestemmelse i udlændingelovens § 11,  

 stk. 3.
 Meddelelse af tidsubegrænset opholdstilladelse skal dog, medmindre særlige  

 grunde taler derimod, tillige at være betinget af, at udlændingen har  

 gennemført et tilbudt introduktionsprogram eller, hvis dette ikke er  

 tilfældet, har gennemført et andet tilbudt forløb, der kan sidestilles  

 hermed, ikke har begået kriminalitet af en vis grovhed og ikke har forfalden  

 gæld på over 50.000 kr. til det offentlige, hvor den pågældende ikke har  

 villet aftale en afdragsordning eller ikke overholder en sådan, jf. de  

 foreslåede bestemmelser i udlændingelovens § 11, stk. 5 og 6.
 Vurderingen af, om den tidsmæssige betingelse i § 11, stk. 3, er opfyldt,  

 sker i overensstemmelse med hidtidig praksis.
 Et lovligt ophold med henblik på varigt ophold her i landet omfatter i §  

 11, stk. 3, den periode, hvor den pågældende udlænding har haft  

 opholdstilladelse med henblik på varigt ophold her i landet i medfør af  

 udlændingelovens §§ 7-9. For så vidt angår EU-borgere med opholdstilladelse i  

 medfør af udlændingelovens § 6, gælder særlige regler i EF-bekendtgørelsen,  

 jf. udlændingelovens § 2.
Hvis en udlænding har opholdt sig her i landet på to eller flere på  

 hinanden følgende grundlag, indtræder beskyttelsen mod inddragelse efter  

 gældende praksis efter udlændingelovens § 19, stk. 2, først, når udlændingen  

 opfylder den tidsmæssige betingelse efter det sidst indtrådte grundlag regnet  

 fra ansøgningens indgivelse.
Den samlede, faktiske varighed af den  

 pågældendes ophold her og den dermed forbundne tilknytning til landet kan dog  

 efter et konkret skøn begrunde, at opholdstilladelsen ikke inddrages, jf.  

 udlændingelovens § 19, stk. 5.
 Efter udlændingelovens § 27, stk. 1, regnes 3-års-perioden fra tidspunktet  

 for udlændinges tilmelding til folkeregistret eller, hvis ansøgningen om  

 opholdstilladelse er indgivet her i landet, fra tidspunktet for ansøgningens  

 indgivelse.
 For så vidt angår udlændinge, der er meddelt opholdstilladelse efter § 7,  

 stk. 1 og 2, regnes 3-års-perioden fra tidspunktet for den første meddelelse  

 af opholdstilladelse, jf. udlændingelovens § 27, stk. 2.
 For så vidt angår udlændinge, der er meddelt opholdstilladelse i medfør af  

 udlændingelovens § 7 og § 9, stk. 2, nr. 5, i umiddelbar forlængelse af en  

 opholdstilladelse efter lov om midlertidig opholdstilladelse til visse  

 personer fra det tidligere Jugoslavien m.v. (jugoslaverloven), regnes  

 3-års-perioden fra tidspunktet for den første meddelelse af opholdstilladelse  

 i medfør af jugoslaverloven eller, hvis ansøgningen om opholdstilladelse er  

 indgivet her i landet, fra tidspunktet for ansøgningens indgivelse, idet  

 perioden regnes fra det tidligste af de nævnte begyndelsestidspunkter, jf.  

 udlændingelovens § 27, stk. 3.
 Spørgsmål 50:
Har Danmark efter internationale konventioner pligt til at give  

 opholdstilladelse i Danmark, eller kan beskyttelsespligten efter  

 konventionerne opfyldes ved placering i et sikkert land, der ikke  

 videresender den pågældende? Svar:
Danmark har med sin tiltræden af FN's Flygtningekonvention forpligtet sig  

 til at yde flygtninge beskyttelse mod forfølgelse i overensstemmelse med  

 konventionens bestemmelser.
Efter konventionens artikel 33 må en flygtning  

 som udgangspunkt ikke udsendes til et område, hvor den pågældendes liv eller  

 frihed vil være truet på grund af den pågældendes race, religion,  

 nationalitet, tilhørsforhold til en særlig social gruppe eller den  

 pågældendes politiske anskuelser.
Danmark er tillige forpligtet til at give flygtninge, som Danmark yder  

 beskyttelse her i landet, de rettigheder, der følger af konventionen.
Det  

 drejer sig bl.a. om retten til et konventionspas, den retlige status,  

 adgangen til beskæftigelse, retten til bolig og offentlig undervisning samt  

 om sociale rettigheder m.v.
 Danmark er foruden af FN's flygtningekonvention forpligtet af andre  

 internationale aftaler til under visse omstændigheder at undlade udsendelse.  

 Disse aftaler har således betydning for vurderingen af, hvorvidt udlændinge  

 skal gives beskyttelse her i landet.
 Danmark er efter Den Europæiske Menneskerettighedskonventions artikel 3  

 forpligtet til ikke at udsende personer til et land, hvor de vil blive  

 underkastet tortur eller blive udsat for umenneskelig eller nedværdigende  

 behandling eller straf, jf. herved de tilsvarende bestemmelser i artikel 3 og  

 artikel 16 i FN's konvention mod tortur og anden grusom, umenneskelig eller  

 nedværdigende behandling og artikel 7 i FN's konvention om borgerlige og  

 politiske rettigheder.
 Tillægsprotokol nr. 6 til Den Europæiske Menneskerettighedskonvention  

 indeholder et forbud mod idømmelse af dødsstraf og henrettelse i fredstid.  

 Det vil kunne være i strid med denne protokol at udsende en udlænding til et  

 land, hvor den pågældende vil blive udsat herfor.
Flygtningekonventionen er ikke til hinder for, at Danmark udsender en  

 asylansøger til et andet land, hvor den pågældende ikke risikerer en af  

 konventionen omfattet forfølgelse og udlændingen er beskyttet mod  

 videresendelse til et land, hvor den pågældende risikerer en sådan  

 forfølgelse.
Tilsvarende gælder for de øvrige nævnte konventioner.
 I de tilfælde, hvor en asylansøger, der opholder sig her i landet, ikke  

 udsendes til et andet land, er det nødvendigt at gennemføre en  

 asylsagsbehandling med henblik på at fastslå, om asylansøgeren kan anerkendes  

 som flygtning i henhold til flygtningekonventionen og dermed have et krav på  

 beskyttelse i Danmark og de rettigheder, der følger af konventionen.
 Spørgsmål 52:
Hvordan kan et ændringsforslag, hvor Dansk Flygtningehjælp ikke indgår i  

 åbenbart grundløs-proceduren, formuleres? Svar:
 En ændring af åbenbart grundløs-proceduren, hvorefter Dansk  

 Flygtningehjælp ikke indgår i denne, kan ske ved at ændre udlændingelovens §  

 53 a, stk. 3, således, at ordene: », efter at sagen har været forelagt  

 for Dansk Flygtningehjælp,» udgår og bestemmelsen affattes som følger:
 »Udlændingestyrelsen kan bestemme, at afgørelsen i en sag, herunder  

 en sag om opholdstilladelse efter § 7, stk. 4, hvor ansøgningen må anses for  

 åbenbart grundløs, ikke kan indbringes for Flygtningenævnet«.
 Jeg kan oplyse, at gennemførelsen af en ordning som den ovenfor angivne  

 vil være i strid med Rådets resolution af 20. juni 1995 om mindstegarantier  

 for behandling af asylsager, medmindre Dansk Flygtningehjælps medvirken  

 erstattes af medvirken af en anden uafhængig myndighed.
Det fremgår således af resolutionens punkt 19, at medlemsstaterne alene  

 kan afskære klagemuligheden i åbenbart grundløse-sager, hvis en af  

 sagsbehandlingsmyndigheden uafhængig og adskilt instans på forhånd har  

 stadfæstet afgørelsen.
Ifølge resolutionens punkt 31 skal medlemsstaterne  

 tage hensyn til bl.a. dette princip ved alle forslag om ændring af nationale  

 retsforskrifter, ligesom medlemsstaterne vil bestræbe sig på at bringe deres  

 interne retsforskrifter i overensstemmelse hermed inden den 1. januar 1996.  

 Resolutionen kan ikke anses for retligt bindende for Danmark, men har  

 karakter af en henstilling.
Gennemførelsen af en ordning som den ovenfor angivne vil endvidere være i  

 strid med konklusion nr. 30, der er vedtaget af UNHCR's eksekutivkomite,  

 medmindre Dansk Flygtningehjælps medvirken erstattes af medvirken af en anden  

 uafhængig instans.
Det anbefales bl.a. i denne konklusion, at en asylansøger,  

 der har fået afslag under henvisning til, at ansøgningen betragtes som  

 åbenbart grundløs, skal have mulighed for at få afslaget prøvet på ny, før  

 der sker udsendelse af den pågældende asylansøger.
Det fremgår endvidere, at  

 muligheden for at få et afslag prøvet på ny kan være simplere end i de  

 tilfælde, hvor ansøgningen ikke betragtes som åbenbart grundløs.
Dansk  

 Flygtningehjælps mulighed for at nedlægge veto i åbenbart grundløse-sager  

 udgør en sådan simplere mulighed for at få afslaget prøvet på ny.
Konklusionerne fra UNHCR's eksekutivkomite er ikke retligt bindende for  

 Danmark.
Imidlertid er der praksis for, at Danmark i videst muligt omfang  

 efterlever henstillingerne fra FN og tilhørende organer.
 Spørgsmål 57:
Hvilke regler gælder for udbetaling af folkepension til en udlænding, som  

 har fået opholdstilladelse med henblik på varigt ophold i Danmark, men ved  

 folkepensionsalderen kun har boet i Danmark i en del af sin voksne  

 tilværelse? Svar:
 Socialministeriet har til brug for besvarelsen oplyst, at retten til  

 folkepension som hovedregel er betinget af, at modtageren, der skal være  

 fyldt 67 år, jf. lov om social pension § 12, har dansk indfødsret, jf. lov om  

 social pension § 2, stk. 1.
 Udlændinge, der har haft fast bopæl i Danmark i mindst ti år mellem det  

 fyldte 15. og det fyldte 67. år, heraf mindst fem år umiddelbart inden det  

 tidspunkt, hvorfra pensionen ydes, og udlændinge med opholdstilladelse efter  

 udlændingelovens §§ 7-8 har dog også ret til folkepension, jf. lov om social  

 pension § 2, stk. 2.
 Retten til folkepension er endvidere som hovedregel betinget af, at  

 modtageren har fast bopæl i Danmark, jf. lov om social pension § 3, stk. 1.
 Efter lov om social pension § 3 a, stk. 1, bevarer udlændinge med  

 opholdstilladelse i medfør af udlændingelovens §§ 7-8, som tager bopæl i  

 hjemlandet eller det tidligere opholdsland efter at have fået tillagt  

 folkepension, dog retten til at modtage folkepensionens grundbeløb fastsat på  

 grundlag af bopælstiden her i landet, jf. nærmere herom nedenfor.
Det følger endvidere af lov om social pension § 3 a, stk. 2, at andre  

 udlændinge, der har haft fast bopæl i Danmark i mindst ti år mellem det  

 fyldte 15. og det fyldte 67. år, heraf mindst fem år umiddelbart inden det  

 tidspunkt, hvorfra pensionen ydes, har en tilsvarende ret, såfremt de  

 pågældende har opholdstilladelse efter udlændingelovens 1. § 9, stk. 2, nr. 2, 2. § 9, stk. 2, nr. 4, i umiddelbar forlængelse af en opholdstilladelse  

 efter § 9, stk. 2, nr. 2, 3. § 9, stk. 1, nr. 2-4, som følge af tilknytning til en person med  

 opholdstilladelse efter udlændingelovens §§ 7-8, § 9, stk. 2, nr. 2, eller §  

 9, stk. 2, nr. 4, i umiddelbar forlængelse af en opholdstilladelse efter § 9,  

 stk. 2, nr. 2, 4. § 9, stk. 2, nr. 4, når tilladelsen er meddelt personer over 18 år,  

 hvis fader eller moder har fået opholdstilladelse efter udlændingelovens §§  

 7-8, 5. § 9, stk. 2, nr. 4, når tilladelsen er meddelt en ægtefælle eller et  

 barn af en person med opholdstilladelse efter udlændingelovens § 9, stk. 2,  

 nr. 2, eller § 9, stk. 2, nr. 4, i umiddelbar forlængelse af en  

 opholdstilladelse efter § 9, stk. 2, nr. 2, 6. § 9, stk. 2, nr. 4, når tilladelsen er meddelt en asylsøgende  

 udlænding, samt 7. § 9, stk. 2, nr. 4, når tilladelsen er givet som følge af tilknytning  

 til en mindreårig asylsøgende udlænding, som har fået opholdstilladelse efter  

 udlændingelovens § 7 eller § 9, stk. 2, nr. 4.
 Retten til at bevare pensionen for de personer, der er anført i nr. 3-5 og  

 7, er dog betinget af, at de pågældende vender tilbage til hjemlandet eller  

 det tidligere opholdsland sammen med den person, til hvem de har den  

 familiemæssige tilknytning, som har dannet grundlag for opholdstilladelsen.
 Retten til folkepension baseres på modtagerens faktiske bopælstid.
 Retten til folkepension er således betinget af, at modtageren har haft  

 fast bopæl i Danmark i mindst tre år mellem det fyldte 15. og det fyldte 67.  

 år, jf. lov om social pension § 4.
 Retten til fuld folkepension er betinget af mindst 40 års fast bopæl her i  

 landet (optjening), jf. lov om social pension § 5. Er betingelsen vedrørende  

 varigheden af bopælstiden her i landet ikke opfyldt, fastsættes pensionen  

 efter forholdet mellem den faktiske bopælstid og 40 år, jf. § 5, stk. 2.
 En udlænding, der har haft fast bopæl her i landet i f.eks. 15 år, og som  

 i øvrigt opfylder betingelserne for at modtage folkepension, vil således  

 modtage folkepension på et beløb svarende til 15/40 af det fulde  

 folkepensionsbeløb.
 Ved opgørelse af bopælstid for en udlænding med opholdstilladelse efter  

 udlændingelovens §§ 7-8 sidestilles den pågældendes bopælstid i hjemlandet og  

 i andre lande, hvori den pågældende har haft bopæl på et grundlag svarende  

 til det, der er nævnt i udlændingelovens § 7, med bopælstid her i landet, jf.  

 lov om social pension § 9, stk. 1. Dette gælder dog kun, så længe den  

 pågældende har fast bopæl her i landet, jf. lov om social pension § 9, stk.  

 2.
 Det skal endelig bemærkes, at socialministeren efter overenskomster med  

 andre stater kan fastsætte regler om fravigelse af bestemmelserne om  

 indfødsret, bopæl og optjening, ligesom socialministeren fastsætter  

 bestemmelser om fravigelse af lovens regler, i det omfang dette er nødvendigt  

 for anvendelse af De Europæiske Fællesskabers forordninger om social sikring  

 for arbejdstagere m.v., jf. lov om social pension § 11.
 Spørgsmål 58:
Er der nogen konventioner, der forpligter et land til at modtage andre  

 flygtninge end konventionsflygtninge? Hvis svaret er ja, hvilke konventioner  

 er det da, der kræver, at et land giver opholdstilladelse til de  

 facto-flygtninge samt humanitær opholdstilladelse? Svar:
Danmark er foruden af FN's flygtningekonvention forpligtet af andre  

 internationale aftaler af betydning for vurderingen af, hvorvidt udlændinge  

 skal gives beskyttelse her i landet.
Det drejer sig navnlig om Den Europæiske  

 Menneskerettighedskonvention, FN's konvention mod tortur og anden grusom,  

 umenneskelig eller nedværdigende behandling og FN's konvention om borgerlige  

 og politiske rettigheder.
 Den Europæiske Menneskerettighedskonventions artikel 3 har følgende  

 ordlyd:
»Ingen må underkastes tortur og ej heller umenneskelig eller  

 nedværdigende behandling eller straf.« Artikel 1 og 2 i tillægsprotokol nr. 6 til Den Europæiske  

 Menneskerettighedskonvention har følgende ordlyd:
»Artikel 1. Dødsstraffen skal afskaffes.
Ingen må idømmes en sådan  

 straf eller henrettes.
Artikel 2. En stat kan i sin lovgivning foreskrive dødsstraf for  

 handlinger, der er begået i krigstid eller under overhængende fare for krig.  

 En sådan straf må kun anvendes i de tilfælde, der er fastsat i loven og i  

 overensstemmelse med dens bestemmelser.
Staten skal give Europarådets  

 generalsekretær meddelelse om de relevante bestemmelser i den pågældende  

 lov.« Artikel 3 i FN's konvention mod tortur og anden grusom, umenneskelig eller  

 nedværdigende behandling har følgende ordlyd:
 »1. Ingen deltagende stat må udvise, tilbagelevere eller udlevere en  

 person til en anden stat, hvor der er vægtige grunde for at antage, at han  

 vil være i fare for at blive underkastet tortur.
2. Med henblik på at vurdere, om der foreligger sådanne grunde, skal de  

 kompetente myndigheder tage alle relevante omstændigheder i betragtning,  

 herunder om der i den pågældende stat er et fast mønster af alvorlige,  

 åbenbare eller massive krænkelser af menneskerettighederne.« Artikel 16 i FN's konvention mod tortur og anden grusom, umenneskelig  

 eller nedværdigende behandling har følgende ordlyd:
»1. Enhver deltagende stat skal på ethvert territorium under sin  

 jurisdiktion påtage sig at forhindre andre handlinger, som indebærer grusom,  

 umenneskelig eller nedværdigende behandling eller straf, som ikke udgør  

 tortur som defineret i artikel 1, når sådanne handlinger er foretaget af  

 eller på opfordring af en offentligt ansat eller en anden person, der virker  

 i embeds medfør eller med en sådan persons samtykke eller indvilligelse.
I  

 særdeleshed skal de forpligtelser, der er indeholdt i artiklerne 10, 11, 12  

 og 13 anvendes således, at henvisninger til andre former for grusom,  

 umenneskelig eller nedværdigende behandling eller straf træder i stedet for  

 henvisninger til tortur.
2. Forholdsreglerne i denne konvention er uden præjudicerende virkning for  

 bestemmelserne i noget andet folkeretligt instrument eller national  

 lovgivning, der forbyder grusom, umenneskelig eller nedværdigende behandling  

 eller straf, eller som vedrører udlevering eller udvisning.« Artikel 7 i FN's konvention om borgerlige og politiske rettigheder har  

 følgende ordlyd:
»Ingen må underkastes tortur eller grusom, umenneskelig eller  

 nedværdigende behandling eller straf.
I særdeleshed må ingen uden sit frit  

 afgivne samtykke underkastes medicinske eller videnskabelige  

 eksperimenter.« Danmark er således efter Den Europæiske Menneskerettighedskonvention  

 forpligtet til ikke at udsende personer til et land, hvor de vil blive  

 underkastet tortur eller blive udsat for umenneskelig eller nedværdigende  

 behandling eller straf, jf. de ovennævnte tilsvarende bestemmelser i FN's  

 konvention mod tortur og anden grusom, umenneskelig eller nedværdigende  

 behandling og FN's konvention om borgerlige og politiske rettigheder.
Det vil  

 kunne være i strid med tillægsprotokol nr. 6 til Den Europæiske  

 Menneskerettighedskonvention at udsende en udlænding til et land, hvor den  

 pågældende vil blive udsat herfor.
 For så vidt angår spørgsmålet om humanitær opholdstilladelse, kan det  

 oplyses, at Indenrigsministeriet efter udlændingelovens § 9, stk. 2, nr. 2,  

 kan meddele opholdstilladelse, hvor en udlænding har fået endeligt afslag på  

 asyl, men hvor der er vægtige hensyn af humanitær karakter, der afgørende  

 taler for at meddele opholdstilladelse.
 Der meddeles efter praksis opholdstilladelse efter denne bestemmelse til  

 personer, der lider af fysiske eller psykiske sygdomme af meget alvorlig art,  

 og til enlige kvinder og familier med mindre børn, som kommer fra et område,  

 hvor der hersker krig eller krigslignende tilstande eller ekstremt vanskelige  

 levevilkår.
 Danmark har ikke indgået nogle internationale aftaler, der medfører en  

 pligt til at give opholdstilladelse i de situationer, der er omfattet af  

 Indenrigsministeriets praksis.
 Tilbagesendelse af meget syge mennesker til områder, hvor de med stor  

 sandsynlighed ikke vil kunne modtage akut og nødvendig lægebehandling, vil  

 dog efter omstændighederne kunne være i strid med artikel 3 i Den Europæiske  

 Menneskerettighedskonvention, jf. de tilsvarende bestemmelser i artikel 3 og  

 artikel 16 i FN's konvention mod tortur og anden grusom, umenneskelig eller  

 nedværdigende behandling og artikel 7 i FN's konvention om borgerlige og  

 politiske rettigheder.
 Spørgsmål 59:
Er der nogen konventioner, der forhindrer, at opholdstilladelser til  

 flygtninge og andre udlændinge gøres midlertidige i f.eks. de første 12 år  

 eller længere? Svar:
 Danmark er ikke forpligtet af nogen konventioner, der forhindrer, at  

 opholdstilladelser til flygtninge og andre udlændinge gøres midlertidige i et  

 nærmere bestemt tidsrum.
 Danmark er dog af en række konventioner forpligtet til under visse  

 omstændigheder at undlade udsendelse, jf. besvarelserne af spørgsmål nr. 43  

 og 58 af 24. april 1998 (L 58 - bilag 8 og 10).
I FN's flygtningekonvention er der i artikel 1 C beskrevet en række  

 forhold, der bevirker, at en flygtning mister sin flygtningestatus, hvis  

 årsagen til flugten ikke længere er til stede.
Det fremgår imidlertid blandt  

 andet af samme bestemmelse i konventionen, at bestemmelsen ikke skal finde  

 anvendelse på en flygtning, som kan påberåbe sig tvingende grunde, der har  

 deres oprindelse i tidligere forfølgelse, til at afslå at søge beskyttelse i  

 det land, hvor den pågældende er statsborger.
 Spørgsmål 66:
Hvor mange udlændinge er blevet nægtet eller har fået inddraget  

 opholdstilladelse, hvor en dna-test har påvist manglende familiemæssig  

 tilknytning mellem ansøgeren og referencen i familiesammenføringssager, og  

 hvor mange af disse er rent faktisk udsendt? Svar:
 Efter udlændingelovens § 40 c kan udlændingemyndighederne ved behandlingen  

 af en ansøgning om familiesammenføring kræve, at ansøgeren og den herboende  

 reference medvirker til en dna-undersøgelse med henblik på at fastslå den  

 familiemæssige tilknytning, såfremt denne ikke på anden måde kan anses for  

 tilstrækkelig dokumenteret.
 Udlændingestyrelsen har oplyst, at denne mulighed for at få den  

 familiemæssige tilknytning fastslået i al væsentlighed benyttes i  

 familiesammenføringssager med somaliske ansøgere, idet dokumentationen for  

 det i udlændingelovens § 9 krævede slægtskab i disse sager ofte er mangelfuld  

 eller ikke-eksisterende på grund af forholdene i Somalia.
I 1997 har Udlændingestyrelsen således modtaget svar på dna-undersøgelser  

 vedrørende 74 somaliske ansøgere.
På baggrund af dna-undersøgelserne blev det  

 oplyste familieforhold udelukket for 45 ansøgere, og 44 af disse ansøgere er  

 på nuværende tidspunkt meddelt afslag på deres ansøgning om  

 familiesammenføring.
I perioden 1. januar 1998-30. april 1998 har Udlændingestyrelsen modtaget  

 svar på dna-undersøgelser vedrørende 227 somaliske ansøgere.
På baggrund af  

 dna-undersøgelserne blev det oplyste familieforhold udelukket for 153  

 ansøgere, og 100 af disse ansøgere er på nuværende tidspunkt meddelt afslag  

 på deres ansøgning om familiesammenføring.
Udlændingestyrelsen har endvidere oplyst, at størstedelen af de  

 dna-undersøgelser, der iværksættes i somaliske familiesammenføringssager,  

 foretages, medens ansøgerne opholder sig i udlandet.
En ansøger, der meddeles  

 afslag på en ansøgning om familiesammenføring, er således som hovedregel  

 endnu ikke indrejst i Danmark og skal derfor ikke udsendes.
 Spørgsmål 69:
 Ministeren bedes oplyse, hvor mange udlændinge der siden fremsættelsen af  

 L 154 i folketingsåret 1997-98 (1. samling) er blevet udvist alene som følge  

 af manglende opfyldelse af et stillet forsørgelseskrav.
 Svar:
 Udlændingestyrelsen har oplyst, at der i perioden januar 1998-april 1998  

 er meddelt afslag på familiesammenføring til i alt 324 personer (foreløbigt  

 tal) som følge af manglende opfyldelse af et stillet forsørgelseskrav.  

 Afslagene fordeler sig som følger:
Afslag på opholdstilladelse i medfør af udlændingelovens § 9, stk. 1, nr.  

 2: 146 personer Afslag på opholdstilladelse i medfør af udlændingelovens § 9, stk. 1, nr.  

 3: 40 personer Afslag på opholdstilladelse i medfør af udlændingelovens § 9, stk. 1, nr.  

 4: 129 personer Afslag på opholdstilladelse i medfør af udlændingelovens § 9, stk. 1, nr.  

 5: 9 personer Udlændingestyrelsen har endvidere oplyst, at størstedelen af de ansøgere,  

 der søger om familiesammenføring, søger fra udlandet.
En ansøger, der  

 meddeles afslag på en ansøgning om familiesammenføring, er således som  

 hovedregel endnu ikke indrejst i Danmark og skal derfor ikke udsendes.
Efter lovforslag nr.
L 59 kan en opholdstilladelse inddrages, når  

 opholdstilladelsen er betinget af, at en herboende person godtgør at være i  

 stand til at forsørge ansøgeren og den herboende person ikke længere kan  

 godtgøre dette, jf. den foreslåede bestemmelse i udlændingelovens § 19, stk.  

 1, nr. 4.
 Efter de gældende regler er der ikke hjemmel til at inddrage eller nægte  

 at forlænge en opholdstilladelse på grund af manglende overholdelse af  

 forsørgelseskravet.
Der er derfor ikke med denne begrundelse inddraget nogen  

 opholdstilladelser siden fremsættelsen af lovforslag nr.
L 154 den 17.  

 december 1997.
 Det bemærkes, at de gældende regler heller ikke giver hjemmel til at  

 udvise udlændinge på grund af manglende overholdelse af forsørgelseskravet.
 Spørgsmål 78:
 Udvalget ønsker en oversigt over, hvor mange der venter på at få behandlet  

 deres asylsag, samt hvor længe de har ventet, fra de indgav ansøgningen.
 Svar:
 Udlændingestyrelsen har oplyst, at træk fra udlændingeregistret viser, at  

 2.924 personer pr. ultimo april 1998 venter på at modtage  

 Udlændingestyrelsens eller Flygtningenævnets afgørelse vedrørende deres  

 ansøgning om asyl.
 Ventetiden for disse personer siden indgivelsen af ansøgningen om asyl  

 fordeler sig som følger:
 0-3 måneder:
 1003 personer, hvoraf 69 venter på Flygtningenævnets afgørelse.
 3-6 måneder:
 443 personer, hvoraf 143 venter på Flygtningenævnets afgørelse.
 6-9 måneder:
 373 personer, hvoraf 99 venter på Flygtningenævnets afgørelse.
 9-12 måneder:
 271 personer, hvoraf 105 venter på Flygtningenævnets afgørelse.
 12-18 måneder:
 400 personer, hvoraf 151 venter på Flygtningenævnets afgørelse.
 18-24 måneder:
 213 personer, hvoraf 64 venter på Flygtningenævnets afgørelse.
 24-30 måneder:
 86 personer, hvoraf 34 venter på Flygtningenævnets afgørelse.
 30-36 måneder:
 41 personer, hvoraf 12 venter på Flygtningenævnets afgørelse.
 Over 36 måneder:
 94 personer, hvoraf 34 venter på Flygtningenævnets afgørelse.
 Det bemærkes, at tallene også omfatter 97 asylansøgere, der er registreret  

 som forsvundne.
 Spørgsmål 81:
Ad besvarelse af spørgsmål 5, jf. bilag 16 Hvilket omfang har misbruget af udlændingeloven haft? Svar:
 Det er ikke muligt at angive et præcist omfang af misbruget af  

 udlændingelovens regler, men det har kunnet konstateres, at udlændingeloven  

 på visse områder ikke har indeholdt tilstrækkeligt effektive regler til i  

 alle tilfælde at hindre misbrug.
 Det er af afgørende betydning for regeringen, at myndighederne til enhver  

 tid har det bedst mulige grundlag for at hindre misbrug af udlændingeloven.  

 Denne holdning har ligget til grund for tidligere ændringer af  

 udlændingeloven og kommer ligeledes til udtryk ved det foreliggende forslag  

 om ændring af bl.a. udlændingeloven.
Dette gælder blandt andet på familiesammenføringsområdet, hvor der hidtil  

 f.eks. ikke har været mulighed for at nægte opholdstilladelse i tilfælde af  

 pro forma-ægteskaber.
Det foreslås derfor, at der ikke skal kunne gives  

 familiesammenføringstilladelse til ægtefæller eller samlevere i situationer,  

 hvor der er bestemte grunde til at antage, at det afgørende formål med  

 indgåelsen af ægteskab eller etableringen af samliv er at sikre den  

 pågældende udlænding opholdstilladelse her i landet, jf. den foreslåede  

 bestemmelse i udlændingelovens § 9, stk. 8.
Som et andet eksempel kan nævnes de tilfælde, hvor familiesammenføring har  

 været betinget af, at den herboende har kunnet godtgøre at være i stand til  

 at forsørge den pågældende udlænding, og hvor den herboende efterfølgende  

 ikke har kunnet godtgøre denne forsørgelsesevne.
Det har hidtil ikke været  

 muligt at skride ind over for sådanne tilfælde.
Det foreslås derfor nu, at  

 der løbende skal føres kontrol med, om den herboende person fortsat kan  

 godtgøre sin forsørgelsesevne, jf. den foreslåede bestemmelse i  

 udlændingelovens § 19, stk. 1, nr. 4.
 Spørgsmål 92:
Betyder den omstændighed, at personer, der er grebet på fersk gerning, kan  

 udvises, at straffesagen sluttes, og bør dette ikke præciseres i  

 retsplejeloven? Svar:
 Jeg har til brug for besvarelsen indhentet en udtalelse fra  

 Justitsministeriet, der har indhentet en udtalelse om spørgsmålet fra  

 Rigsadvokaten.
Rigsadvokaten har bl.a. oplyst, at en beslutning om administrativ  

 udvisning ifølge den foreslåede bestemmelse i udlændingelovens § 25 a, stk.  

 1, nr. 1, bl.a. forudsætter, at udlændingen over for politiet har erkendt  

 overtrædelse af straffelovens §§ 276-284 eller overtrædelse af toldlovens §  

 73 eller er pågrebet under eller i umiddelbar tilknytning til udøvelsen af  

 det strafbare forhold.
Ifølge § 25 a, stk. 1, nr. 2, kan der endvidere bl.a.  

 træffes afgørelse om administrativ udvisning, hvis udlændingen over for  

 politiet har erkendt ulovlig besiddelse af euforiserende stoffer eller der i  

 øvrigt foreligger en særlig bestyrket mistanke.
Den hidtidige praksis for administrative udvisninger er beskrevet i  

 betænkning nr. 1326/1997 side 421 ff.
Det fremgår i øvrigt af bemærkningerne  

 til lovforslaget vedrørende § 25 a, at der i det væsentlige er tale om en  

 præcisering af den hidtidige anvendelse af de gældende bestemmelser i  

 udlændingeloven, der giver adgang til administrativ udvisning.
Det må antages, at hovedområdet for de administrative udvisninger som  

 hidtil vil være lovovertrædelser, der kan afgøres med straf i form af bøde.
I  

 praksis sker dette typisk ved, at udlændingen udenretligt vedtager en bøde,  

 jf. retsplejelovens § 931, eller ved, at der meddeles udlændingen en  

 advarsel, således at tiltale frafaldes, jf. retsplejelovens § 722, stk. 1,  

 nr. 1.
 Rigsadvokaten har på denne baggrund udtalt, at han ikke finder, at der er  

 behov for yderligere regler i retsplejeloven med henblik på tilfælde, hvor  

 der sker administrativ udvisning.
 Justitsministeriet har henholdt sig til Rigsadvokatens udtalelse.
 Spørgsmål 94:
 Med henblik på at forbedre mulighederne for at overskue, hvorledes  

 lovforslaget vil fungere i praksis, bedes ministeren inden  

 betænkningsafgivelsen oversende de administrative forskrifter, der følger af  

 bemyndigelsen i lovforslagets nr. 10, lovens § 11, stk. 7.
 Svar:
 Den i lovforslagets § 1, nr. 10, foreslåede bestemmelse i udlændingelovens  

 § 11, stk. 7, har følgende ordlyd:
»Indenrigsministeren fastsætter nærmere regler for anvendelsen af §  

 11, stk. 5. Det i stk. 5, nr. 3, angivne beløb er fastsat i 1998-niveau og  

 reguleres fra og med 1999 en gang årligt den 1. januar efter  

 satsreguleringsprocenten, jf. lov om en satsreguleringsprocent.« I § 11, stk. 5 og 6, er angivet de nærmere betingelser for, om en  

 udlænding kan meddeles tidsubegrænset opholdstilladelse i Danmark.
Det  

 foreslås således, at det, medmindre særlige grunde taler derimod, skal være  

 en betingelse for meddelelse af tidsubegrænset opholdstilladelse, at  

 udlændingen har gennemført et tilbudt introduktionsprogram efter lov om  

 integration af udlændinge i Danmark eller, hvis dette ikke er tilfældet, har  

 gennemført et andet forløb, der kan sidestilles hermed, ikke har begået  

 kriminalitet af en vis grovhed og ikke har forfalden gæld på over 50.000 kr.  

 til det offentlige, hvor den pågældende ikke har villet aftale en  

 afdragsordning eller ikke overholder en sådan.
 Det fremgår af bemærkningerne til § 11, stk. 7, at indenrigsministeren  

 fastsætter nærmere regler for anvendelsen af § 11, stk. 5, herunder  

 vedrørende reguleringen af den angivne beløbsgrænse på 50.000 kr.
Der er endnu ikke udarbejdet administrative forskrifter, der skal udstedes  

 i medfør af lovforslaget.
Det bemærkes i den forbindelse, at den foreslåede  

 bestemmelse træder i kraft den 1. januar 1999.
 Da lovforslaget har betydning for en række administrative forhold, vil der  

 være behov for at inddrage forskellige myndigheder og organisationer,  

 herunder Kommunernes Landsforening og Udlændingestyrelsen, i det forestående  

 arbejde med udmøntning af den pågældende bemyndigelsesbestemmelse.
 Spørgsmål 97:
Er ministeren enig med Dansk Flygtningehjælp i, at lovforslaget som  

 udgangspunkt indebærer et retskrav på permanent opholdstilladelse efter 3 år? Svar:
En grundlæggende forudsætning for at kunne blive meddelt tidsubegrænset  

 opholdstilladelse er, at betingelserne for at blive meddelt opholdstilladelse  

 fortsat er til stede.
Er denne forudsætning opfyldt, vil der efter de  

 foreslåede bestemmelser i udlændingeloven § 11, stk. 3-6, kunne meddeles  

 tidsubegrænset opholdstilladelse.
 Efter den foreslåede bestemmelse i udlændingelovens § 11, stk. 3, meddeles  

 efter ansøgning tidsubegrænset opholdstilladelse til en udlænding med  

 opholdstilladelse efter udlændingelovens §§ 7, 8 eller 9, stk. 1 og 2, som  

 med henblik på varigt ophold lovligt har boet her i landet i mere end de  

 sidste tre år.
 I modsætning til gældende praksis vil meddelelse af tidsubegrænset  

 opholdstilladelse imidlertid ikke alene være betinget af tre års lovligt  

 ophold med henblik på varigt ophold her i landet.
 Meddelelse af tidsubegrænset opholdstilladelse vil således - medmindre  

 særlige grunde taler derimod - endvidere være betinget af, at den pågældende  

 har gennemført et tilbudt introduktionsprogram efter lov om integration af  

 udlændinge i Danmark eller, hvis dette ikke er tilfældet, har gennemført et  

 andet forløb, der kan sidestilles hermed, ikke har begået kriminalitet af en  

 vis grovhed og ikke har forfalden gæld på over 50.000 kr. til det offentlige,  

 hvor den pågældende ikke har villet aftale en afdragsordning eller ikke  

 overholder en sådan, jf. de foreslåede bestemmelser i udlændingelovens § 11,  

 stk. 5 og 6.
 Er disse yderligere betingelser opfyldt, vil en udlænding, der opfylder  

 betingelserne efter den foreslåede bestemmelse i udlændingelovens § 11, stk.  

 3, blive meddelt tidsubegrænset opholdstilladelse efter tre års lovligt  

 ophold her i landet med henblik på varigt ophold.
 Spørgsmål 99:
Vil ministeren årligt give Folketinget en redegørelse for, hvordan  

 udvisningsreglerne fungerer og herunder redegøre for, hvor mange  

 udvisningsdomme der alligevel fører til, at den udviste får  

 opholdstilladelse? Svar:
 Jeg vil fremover afgive en årlig redegørelse til Folketingets Retsudvalg  

 om, hvordan udvisningsreglerne fungerer i praksis på baggrund af oplysninger  

 fra Rigspolitiet, anklagemyndigheden og Udlændingestyrelsen.
 Redegørelsen vil bl.a. indeholde statistiske oplysninger om antallet af  

 udlændinge, der efter de forskellige bestemmelser i udlændingeloven er udvist  

 ved dom eller administrativt, antallet af udlændinge, der herefter er  

 udrejst, antallet af udlændinge, der har fået ophævet et indrejseforbud, samt  

 antallet af udlændinge, der er meddelt opholdstilladelse, og hvor  

 indrejseforbudet som følge heraf er bortfaldet.
 Spørgsmål 101:
Hvornår regner ministeren med, at samtlige instrukser, blanketter m.v.,  

 som de berørte myndigheder skal arbejde efter, vil foreligge? Svar:
Efter forslagets vedtagelse vil jeg udstede de nødvendige bekendtgørelser  

 i henhold til de foreslåede bemyndigelsesbestemmelser i udlændingelovens § 9,  

 stk. 10, 2. pkt., og § 11, stk. 7, 1. pkt.
Det bemærkes i den forbindelse, at  

 de foreslåede bemyndigelsesbestemmelser vil træde i kraft den 1. januar 1999,  

 jf. forslagets § 5, stk. 2.
 Da lovforslaget har betydning for en række administrative forhold, vil der  

 være behov for at inddrage forskellige myndigheder og organisationer,  

 herunder Kommunernes Landsforening og Udlændingestyrelsen, i det forestående  

 arbejde med udmøntning af de pågældende bemyndigelsesbestemmelser.
 De myndigheder, der berøres af de af forslagets bestemmelser, som  

 indebærer ændringer i sagsbehandling m.v., vil hurtigst muligt indrette  

 sagsbehandlingen efter de foreslåede ændringer.
Vejledninger, blanketter m.v., der relaterer sig til de dele af  

 lovforslaget, der foreslås at træde i kraft dagen efter lovens bekendtgørelse  

 i Lovtidende, forventes at kunne foreligge inden for kort tid efter  

 lovforslagets vedtagelse.
For så vidt angår de dele af lovforslaget, der  

 efter forslagets § 5, stk. 2, foreslås at træde i kraft den 1. januar 1999,  

 forventes de nødvendige instrukser, vejledninger, blanketter m.v. at  

 foreligge inden 1. januar 1999.
 Spørgsmål 102:
Hvorledes kan de facto-begrebet i lovteksten teknisk ændres, så det i  

 højere grad fremgår, at der med begrebet først og fremmest tænkes på Danmarks  

 forpligtelse efter konventioner, som Danmark har undertegnet? Svar:
 Udlændingelovens § 7, stk. 2, kunne formuleres på følgende måde, således  

 at det i højere grad ville fremgå, at der med de facto-begrebet først og  

 fremmest tænkes på de situationer, der er omfattet af Danmarks forpligtelser  

 i henhold til konventioner, som Danmark har undertegnet:
»Efter ansøgning gives der endvidere opholdstilladelse til en  

 udlænding, som ikke er omfattet af flygtningekonventionen af 28. juli 1951,  

 men hvor det af grunde anført i andre konventioner, Danmark har undertegnet,  

 eller af lignende grunde, der medfører velbegrundet frygt for forfølgelse  

 eller tilsvarende overgreb, ikke bør kræves, at den pågældende vender tilbage  

 til sit hjemland.« En sådan ændring af udlændingelovens § 7, stk. 2, ville indebære, at der  

 kan meddeles opholdstilladelse dels af grunde, der er anført i konventioner,  

 Danmark har undertegnet, dels af lignende grunde.
En sådan ændring ville  

 endvidere indebære, at der ikke kan meddeles opholdstilladelse af andre  

 tungtvejende grunde end de grunde, som er anført i konventioner, Danmark har  

 undertegnet, eller af lignende grunde.
 Jeg kan derfor ikke tilslutte mig et sådant ændringsforslag.
 Der henvises til besvarelsen den 15. maj 1998 af spørgsmål nr. 43 og 58 af  

 24. april 1998 (L 59 - bilag 8 og 10), hvor der er foretaget en gennemgang af  

 Danmarks internationale forpligtelser ud over flygtningekonventionen af  

 betydning for vurderingen af, hvorvidt udlændinge skal gives beskyttelse her  

 i landet.
 Spørgsmål 108:
Hvad nyt er der i kontrollen med, om et allerede indgået ægteskab er  

 proforma i forhold til nugældende lov og kontrolpraksis? Svar:
Efter de gældende regler i udlændingeloven er det ikke muligt at afslå,  

 inddrage eller nægte at forlænge en opholdstilladelse efter udlændingelovens  

 § 9, stk. 1, nr. 2, alene under henvisning til, at der er tale om et  

 proformaægteskab forstået på den måde, at det afgørende formål med  

 ægteskabets indgåelse eller etableringen af samlivsforhold er at opnå  

 opholdstilladelse.
Dette vil derimod være muligt, såfremt ægtefællerne ikke  

 (længere) samlever på fælles bopæl.
Den foreslåede bestemmelse i § 9, stk. 8, indebærer, at opholdstilladelse  

 efter § 9, stk. 1, nr. 2, ikke kan gives, såfremt der er bestemte grunde til  

 at antage, at det afgørende formål med ægteskabets indgåelse eller  

 etableringen af samlivsforhold er at opnå opholdstilladelse.
Foreligger der  

 sådanne bestemte grunde, kan opholdstilladelse ikke gives, uanset om  

 betingelserne for at give tilladelse efter udlændingelovens § 9, stk. 1, nr.  

 2, i øvrigt måtte være opfyldt.
Som anført i lovforslagets bemærkninger side 21, 1. spalte, vil nægtelse  

 af opholdstilladelse efter den foreslåede bestemmelse alene finde sted, hvor  

 der foreligger et sikkert grundlag for at antage, at ægteskabet indgås med  

 det i bestemmelsen beskrevne formål.
En formodning herom vil således ikke  

 være tilstrækkelig.
Det skal være et afgørende formål med indgåelsen af  

 ægteskabet/samlivsforholdet at opnå opholdstilladelse, for at  

 opholdstilladelse nægtes efter bestemmelsen.
Ved afgørelsen af, om der foreligger bestemte grunde til at antage, at der  

 er tale om et proformaægteskab, skal udlændingemyndighederne tage hensyn til  

 samtlige forhold i sagen.
Udlændingemyndighederne vil for eksempel kunne  

 inddrage momenter som parternes manglende samliv på fælles bopæl, parternes  

 manglende evne til at kommunikere på samme sprog, en stor aldersforskel  

 mellem parterne, parternes manglende eller begrænsede personlige kendskab til  

 hinanden forud for ægteskabets indgåelse samt parternes tidligere giftermål.  

 I den forbindelse vil det kunne indgå i vurderingen, om den herboende part  

 tidligere har været gift med en udlænding og er blevet skilt fra udlændingen  

 kort tid efter, at denne har opnået tidsubegrænset opholdstilladelse.
 Spørgsmål 109:
Hvor mange proformaægtefæller er i 1995, 1996 og 1997 påset udrejst? Svar:
Efter de gældende regler i udlændingeloven er det ikke muligt at afslå,  

 inddrage eller nægte at forlænge en opholdstilladelse alene under henvisning  

 til, at der er tale om et proformaægteskab forstået på den måde, at det  

 afgørende formål med ægteskabets indgåelse eller etableringen af  

 samlivsforhold er at opnå opholdstilladelse.
Dette vil derimod være muligt,  

 såfremt ægtefællerne ikke (længere) samlever på fælles bopæl.
Udlændingestyrelsen har oplyst, at det ikke er muligt ud fra et træk fra  

 Udlændingeregistret at oplyse et samlet tal for, hvor mange udlændinge der i  

 årene 1995, 1996 og 1997 er meddelt afslag på, har fået inddraget eller er  

 blevet nægtet forlængelse af deres opholdstilladelse efter udlændingelovens §  

 9, stk. 1, nr. 2, på grund af manglende samliv.
Det er følgelig heller ikke  

 muligt at oplyse, hvor mange af de pågældende der er påset udrejst.
 Spørgsmål 112:
Er det ikke ligegyldigt med forsørgelseskrav ved familiesammenføring, når  

 ministeren har oplyst, at ingen opholdstilladelser er blevet inddraget? Svar:
 Nej.
 Som oplyst i min besvarelse den 6. februar 1998 af spørgsmål nr. 27 af 27.  

 januar 1998 (L 154 - bilag 21) giver de gældende regler ikke mulighed for at  

 inddrage eller nægte at forlænge en opholdstilladelse på grund af manglende  

 overholdelse af forsørgelseskravet.
 Regeringen foreslår nu indført en sådan lovhjemmel i den foreslåede § 19,  

 stk. 1, nr. 4, hvorefter en tidsbegrænset opholdstilladelse kan inddrages,  

 når opholdstilladelsen er betinget af, at den herboende person godtgør at  

 være i stand til at forsørge ansøgeren og den herboende person ikke længere  

 kan godtgøre dette.
 Spørgsmål 115:
Det bedes udtømmende angivet, hvilke muligheder der overhovedet vil være i  

 en udlændingelov, der vedtages som fremsat, for at personer, der er udvist  

 ved dom for bestandig, alligevel får opholdstilladelse, ikke udsendes eller  

 senere får adgang til indrejse?» Svar:
 Jeg kan henvise til min besvarelse af 6. februar 1998 af spørgsmål nr. 28  

 af 27. januar 1998 fra Folketingets Retsudvalg (L 154 - bilag 21), der  

 vedlægges i kopi.
Lovforslag nr.
L 59 er på dette punkt identisk med lovforslag nr.
L 154 af  

 17. december 1997.
Besvarelse af spørgsmål nr. 28, jf.
L 154-bilag 21 Spørgsmål:
Hvilke muligheder er der efter lovforslaget for enten at ophæve en  

 udvisningsdom eller alligevel at give opholdstilladelse? Svar:
 En dom, kendelse eller beslutning, hvorved en udlænding udvises, medfører,  

 at udlændingens visum og opholdstilladelse bortfalder, og at udlændingen ikke  

 uden tilladelse på ny må indrejse og opholde sig her i landet  

 (indrejseforbud), jf. den foreslåede bestemmelse i § 32, stk. 1.
 De foreslåede bestemmelser i § 32, stk. 2-4, indeholder nærmere regler om  

 indrejseforbudets varighed.
Ophævelse af en udvisningsdom Når en udlænding udvises ved dom i forbindelse med domfældelse for et  

 strafbart forhold, kan udlændingen påberåbe sig, at der er indtrådt  

 væsentlige ændringer i udlændingens forhold, og begære spørgsmålet om  

 udvisningens ophævelse indbragt for retten ved anklagemyndighedens  

 foranstaltning, jf. den foreslåede bestemmelse i § 50, stk. 1. Det er en  

 betingelse, at udvisningen ikke er iværksat.
Det foreslås i bestemmelsen, at  

 begæringen om ophævelse tidligst kan fremsættes seks måneder og skal  

 fremsættes senest to måneder, før udvisningen kan forventes iværksat.  

 Fremsættes begæringen senere, kan retten beslutte at behandle sagen, såfremt  

 fristoverskridelsen må anses for undskyldelig.
Den foreslåede bestemmelse i § 50 a indeholder nærmere regler om en  

 obligatorisk domstolsprøvelse af, om en udvisning, der er bestemt i  

 forbindelse med en foranstaltningsdom, skal ophæves.
I disse tilfælde ophæver  

 retten udvisningen, hvis udlændingens helbredsmæssige tilstand afgørende  

 taler imod, at udsendelse finder sted.
Opholdstilladelse til en udvist udlænding Efter den foreslåede bestemmelse i § 10, stk. 2, kan opholdstilladelse til  

 udlændinge, som har indrejseforbud, gives efter reglerne i §§ 7-8, medmindre  

 særlige grunde taler derimod.
 Efter den foreslåede bestemmelse kan opholdstilladelse til udlændinge, som  

 har indrejseforbud, endvidere undtagelsesvis gives efter § 6 og § 9, når  

 ganske særlige grunde taler derfor, og tidligst to år efter udrejsen.
 Efter den foreslåede bestemmelse i § 32, stk. 6, bortfalder et  

 indrejseforbud, såfremt den pågældende under de i § 10, stk. 2, nævnte  

 betingelser meddeles opholdstilladelse efter §§ 6-9.
 For så vidt angår nordiske statsborgere, der uden tilladelse kan indrejse  

 og opholde sig her i landet, kan et indrejseforbud senere ophæves uden  

 samtidig meddelelse af opholdstilladelse, såfremt ganske særlige grunde taler  

 derfor, jf. den foreslåede bestemmelse i § 32, stk. 7.
 Spørgsmål 116:
 Ministeren bedes give en oversigt over, i hvilket omfang manglende  

 opfyldelse af forsørgelseskrav i fremtiden vil indeholde hjemmel til  

 udsendelse.
 Svar:
Efter lovforslaget vil der i en række tilfælde blive stillet krav om, at  

 den herboende person, med hvem der ønskes familiesammenføring, godtgør at  

 være i stand til at forsørge ansøgeren.
Hvis den herboende i disse tilfælde  

 ikke kan godtgøre at være i stand hertil, vil det medføre, at der bliver  

 meddelt afslag på opholdstilladelse.
 Et afslag på opholdstilladelse indebærer - hvis udlændingen opholder sig  

 her i landet på tidspunktet for afgørelsen - at udlændingen skal udrejse af  

 landet (medmindre udlændingen i forvejen har et andet opholdsgrundlag).
 Der vil efter forslaget ikke blive stillet krav om, at herboende personer  

 med dansk indfødsret, statsborgerskab i et andet nordisk land, eller som er  

 anerkendte flygtninge, godtgør at være i stand til at forsørge en udlænding,  

 der ansøger om opholdstilladelse på baggrund af ægteskab eller  

 længerevarende samli v  med en herboende person (udlændingelovens  

 § 9, stk. 1, nr. 2, litra a-c). Hvis den herboende person ikke har dansk  

 indfødsret, statsborgerskab i et andet nordisk land og ikke er anerkendt  

 flygtning, men har haft tidsubegrænset opholdstilladelse i mere end de sidste  

 3 år (udlændingelovens § 9, stk. 1, nr. 2, litra d), skal en sådan  

 opholdstilladelse betinges af, at den herboende godtgør at være i stand til  

 at forsørge ansøgeren, medmindre særlige grunde taler derimod, jf. den  

 foreslåede § 9, stk. 4.
 Der vil efter forslaget ikke blive stillet krav om, at herboende personer  

 med dansk indfødsret, statsborgerskab i et andet nordisk land, eller som er  

 anerkendte flygtninge, godtgør at være i stand til at forsørge en udlænding,  

 der ansøger om opholdstilladelse som mindreårigt barn af en her i  

 landet fastboende person eller dennes ægtefælle, der ikke har dansk  

 indfødsret (udlændingelovens § 9, stk. 1, nr. 3). Hvis den herboende person  

 ikke har dansk indfødsret, er statsborger i et andet nordisk lande og ikke er  

 anerkendt flygtning (udlændingelovens § 9, stk. 1, nr. 3), vil det kunne  

 stilles som betingelse, at den herboende person godtgør at være i stand til  

 at forsørge ansøgeren, såfremt særlige grunde taler derfor, jf. den  

 foreslåede § 9, stk. 4. Det bemærkes, at det fremgår af bemærkningerne til  

 lovforslaget side 19, 2. spalte, at udgangspunktet i sådanne sager vil være,  

 at det ikke kan kræves, at den herboende dokumenterer sin forsørgelsesevne.
 For udlændinge, der ansøger om opholdstilladelse som forældre over 60  

 år til et dansk eller nordisk barn eller et barn med opholdstilladelse  

 efter §§ 7-8 (udlændingelovens § 9, stk. 1, nr. 4), skal en sådan  

 opholdstilladelse betinges af, at den herboende godtgør at være i stand til  

 at forsørge ansøgeren, medmindre særlige grunde taler derimod, jf. den  

 foreslåede § 9, stk. 4.
 For udlændinge, der ansøger om opholdstilladelse uden for de i  

 udlændingelovens § 9, stk. 1, nævnte tilfælde på baggrund af nær  

 familiemæssig eller lignende tilknytning til en i Danmark fastboende person  

 (udlændingelovens § 9, stk. 2, nr. 1), skal en sådan opholdstilladelse  

 betinges af, at den person, der bor i Danmark godtgør at være i stand til at  

 forsørge ansøgeren, jf. udlændingelovens § 9, stk. 3.
 Med bestemmelsen i den foreslåede § 19, stk. 1, nr. 4, kan  

 udlændingemyndighederne inddrage eller nægte at forlænge en  

 tidsbegrænset opholdstilladelse, der efter reglerne i udlændingelovens § 9,  

 stk. 3 og 4, er meddelt på betingelse af, at den herboende person godtgør at  

 være i stand til at forsørge udlændingen, i de tilfælde, hvor den herboende  

 person ikke længere kan godtgøre dette.
Opholdstilladelsen skal kun kunne nægtes forlænget eller inddrages, hvis  

 det fortsat er sådan, at der i den enkelte sag skal stilles et  

 forsørgelseskrav.
Det skal stadig være sådan, at parternes personlige forhold  

 og tilknytning til Danmark og til hjemlandet ikke taler imod at stille et  

 forsørgelseskrav, jf. lovforslagets bemærkninger side 27, 1. spalte.
 Ved vurderingen af, om manglende opfyldelse af forsørgelseskravet skal  

 føre til inddragelse eller nægtelse af forlængelse af en meddelt  

 opholdstilladelse, skal de hensyn, der er nævnt i udlændingelovens § 26, stk.  

 1, fortsat indgå, jf. herved udlændingelovens § 19, stk. 5, (der efter  

 forslagets § 1, nr. 13, bliver til § 19, stk. 4). Det vil således eksempelvis  

 kunne få betydning for spørgsmålet om inddragelse, om udlændingen som følge  

 af det hidtidige ophold i Danmark har erhvervet en sådan tilknytning til  

 landet, at inddragelse ikke bør ske, jf. lovforslagets bemærkninger side 27,  

 1. spalte.
 Spørgsmål 121:
Kan ministeren gennem justitsministeren bekræfte, at Rigsadvokaten vil  

 udsende særlig meddelelse til anklagemyndigheden om, hvilke påstande der skal  

 nedlægges, når der indføres en straffebestemmelse for menneskesmugling, og er  

 ministeren enig i, at dette er nødvendigt, for at loven får den påtænkte  

 effekt? Svar:
 Justitsministeriet har til brug for besvarelsen indhentet en udtalelse fra  

 Rigsadvokaten.
Rigsadvokaten har oplyst, »at instruktioner til anklagemyndigheden om strafpåstande normalt kun  

 udsendes på områder, hvor der foreligger et større antal ensartede sager, der  

 så vidt muligt bør behandles ens og afgøres med samme straf.
Det gælder  

 f.eks. på færdselslovsområdet, ved mindre alvorlige overtrædelser af lov om  

 euforiserende stoffer og våbenloven og på straffelovsområdet ved  

 butikstyveri, brugstyveri og hærværk.
 Vejledning vedrørende strafpåstande findes på disse områder i  

 Rigsadvokatens bødetakster og i et mindre omfang i Rigsadvokatens  

 meddelelser.
Derimod fastsættes der normalt ikke retningslinjer for anklagemyndighedens  

 strafpåstande i sager, der har mere forskelligartet karakter.
Det skyldes, at  

 straffastsættelsen i disse tilfælde sker efter en konkret vurdering og under  

 hensyn bl.a. til overtrædelsens grovhed, omstændighederne ved overtrædelsen  

 og gerningsmandens personlige forhold, herunder alder m.v.
Det er min opfattelse, at der med hensyn til sager efter den foreslåede  

 nye bestemmelse i straffelovens § 125 a om menneskesmugling ikke vil være  

 tale om forhold af en sådan ensartet karakter, at det vil være  

 hensigtsmæssigt at søge at fastsætte nærmere retningslinjer for  

 anklagemyndighedens strafpåstande.
Strafudmålingen i sager af denne karakter  

 bør således ske efter en afvejning af en række forhold, der veksler fra sag  

 til sag.
Det bør bl.a. indgå, hvilken fortjeneste der er opnået ved  

 indsmuglingen, hvorledes indsmuglingen er foregået, hvilket omfang  

 indsmuglingerne har haft, og hvilken rolle gerningsmanden har spillet i en  

 eventuel kriminel organisation.
 Jeg finder heller ikke, at retningslinjer er nødvendige for at sikre, at  

 lovbestemmelsen får effekt.
Det bemærkes i den forbindelse, at bemærkningerne til lovforslaget  

 indeholder en nærmere beskrivelse af bestemmelsens anvendelsesområde, der vil  

 være vejledende for både anklagemyndigheden og domstolene, når det skal  

 vurderes, om der i en konkret sag er grundlag for at henføre forholdet under  

 straffeloven frem for udlændingeloven.« I bemærkningerne til den foreslåede bestemmelse i straffelovens § 125 a er  

 bl.a. anført følgende:
»Spørgsmålet om, hvorvidt menneskesmugling er foretaget under  

 skærpende omstændigheder, beror på en samlet vurdering af lovovertrædelsen.  

 Skærpende omstændigheder vil for eksempel foreligge, hvis der er tale om  

 organiseret eller professionel menneskesmugling.
I vurderingen indgår også,  

 om der er tale om et enkeltstående forhold, eller om der er tale om en mere  

 systematisk adfærd.
Bestemmelsen forudsættes alene anvendt, hvor der er tale  

 om menneskesmugling for vindings skyld.
Dette er i øvrigt allerede en  

 betingelse efter udlændingelovens § 59, stk. 3, 2. og 3. pkt.
 Den foreslåede bestemmelse finder anvendelse på alle tre led i § 59, stk.  

 3.
Bestemmelsen forudsættes ikke udelukkende anvendt, hvor strafferammen på  

 fængsel indtil 2 år i udlændingelovens § 59, stk. 3, ikke findes  

 tilstrækkelig.
Bestemmelsen forudsættes således anvendt i tilfælde, hvor  

 forholdet skønnes at være så groft, at samfundets reaktion bør give sig  

 udtryk ved anvendelse af straffeloven frem for udlændingeloven.
Dette gælder,  

 selv om den konkret forskyldte fængselsstraf fastsættes til væsentlig mindre  

 end 2 år.« Justitsministeriet er enigt med Rigsadvokaten i, at der - i betragtning af  

 forbrydelsestypens karakter og beskrivelsen af bestemmelsens  

 anvendelsesområde m.v. i lovforslagets bemærkninger - ikke er anledning til  

 at fastsætte særlige retningslinjer om, hvilken mere præcis strafpåstand der  

 bør nedlægges af anklagemyndigheden i sager om grov menneskesmugling efter  

 straffelovens § 125 a.
 Spørgsmål 122:
Hvilke forøgede ressourcer forventer ministeren, at de to lovforslag  

 medfører, at der skal tilføres politiet til forøget kontrol, forkyndelse af  

 afgørelser m.v.? Svar:
De foreslåede ændringer af bestemmelserne om udvisning må antages at kunne  

 indebære en større arbejdsbelastning for blandt andet politiet.
Som det  

 fremgår af bemærkningerne til lovforslag nr.
L 59, afsnit 11.4., forudsættes  

 denne eventuelle merbelastning for politiet imidlertid umiddelbart at kunne  

 varetages inden for rammerne af de ressourcer, der i dag er afsat.
For så vidt angår spørgsmålet om politiets merarbejde med forkyndelser af  

 afslag på tidsubegrænset opholdstilladelse, skal det bemærkes, at afslag på  

 tidsubegrænset opholdstilladelse vil blive meddelt den pågældende udlænding  

 skriftligt med klagevejledning.
Der henvises til besvarelsen af spørgsmål nr.  

 31 (L 59 - bilag 8).
 Der er ikke i øvrigt med lovforslaget tiltænkt politiet  

 forkyndelsesopgaver i videre omfang end i dag, hvor politiet i et begrænset  

 antal sager efter anmodning herom fra udlændingemyndighederne forkynder  

 afslag på opholdstilladelse for den pågældende udlænding.
 Det skal videre bemærkes, at der ikke med lovforslaget er tiltænkt  

 politiet yderligere opgaver i forbindelse med samlivskontrol end i dag, hvor  

 politiet efter anmodning fra Udlændingestyrelsen gennemfører kontrol med, om  

 udlændinge, der meddeles opholdstilladelse på grundlag af et ægteskab eller  

 et fast samlivsforhold, jf. udlændingelovens § 9, stk. 1, nr. 2, samlever med  

 ægtefællen på fælles bopæl.
Det fremgår endvidere af bemærkningerne til lovforslag nr.
L 59, at de  

 forklaringer, der vil skulle indhentes til brug for vurderingen af, om  

 opholdstilladelse skal nægtes efter de foreslåede bestemmelser i  

 udlændingelovens § 9, stk. 8 eller 9, vedrørende afskaffelse af retskrav på  

 familiesammenføring ved pro forma-ægteskaber og arrangerede ægteskaber, vil  

 skulle indhentes af Udlændingestyrelsen eller om nødvendigt af politiet.
Det  

 kan således i visse tilfælde blive nødvendigt med afhøringer ved politiets  

 foranstaltning.
Endelig fremgår det af bemærkningerne til lovforslaget, at politiet skal  

 indberette de udlændinge, der ikke har medvirket til sagens oplysning i den  

 indledende fase af asylsagsbehandlingen, som politiet varetager, til  

 Udlændingestyrelsen med henblik på, at styrelsen efter den foreslåede  

 bestemmelse i udlændingelovens § 42 a, stk. 7, træffer bestemmelse om, at de  

 pågældende ikke skal have dækket udgifter til underhold, bortset fra kost,  

 logi og sundhedsmæssige ydelser.
Det er Udlændingestyrelsen, der træffer  

 afgørelse efter den pågældende bestemmelse, og politiet skal således ikke  

 foretage en selvstændig vurdering af, om den enkelte udlænding medvirker til  

 sagens oplysning.
Samlet set forudsættes en eventuel merbelastning af politiet som følge af  

 en vedtagelse af lovforslaget at kunne varetages inden for rammerne af de  

 ressourcer, der i dag er afsat.
Lovforslaget forventes derfor ikke at  

 nødvendiggøre tilførelse af yderligere ressourcer.
 Spørgsmål 123:
Vil ministeren uddybe tallet i besvarelse af spørgsmål 13, jf.
L 59 -  

 bilag 44, således at det fremgår, hvor mange der er familiesammenført med  

 henholdsvis flygtninge og nordiske statsborgere? Svar:
I 1996 fik i alt 6.112 personer opholdstilladelse efter udlændingelovens §  

 9, stk. 1, nr. 2, med henblik på familiesammenføring med en ægtefælle eller  

 fast samlever i Danmark.
Heraf havde 3.449, svarende til ca. 56 pct., dansk  

 indfødsret eller statsborgerskab i et af de andre nordiske lande, og 1.338,  

 svarende til ca. 22 pct., var flygtninge.
I 1997 fik i alt 5.599 personer opholdstilladelse efter udlændingelovens §  

 9, stk. 1, nr. 2, med henblik på familiesammenføring med en ægtefælle eller  

 fast samlever i Danmark.
Heraf havde 3.339, svarende til ca. 60 pct., dansk  

 indfødsret eller statsborgerskab i et af de andre nordiske lande, og 1.163,  

 svarende til ca. 21 pct., var flygtninge.
 Det bemærkes, at det ikke er muligt via Udlændingeregistret at foretage en  

 opdeling i personer med dansk indfødsret og personer med statsborgerskab i et  

 af de andre nordiske lande.
 Det bemærkes endvidere, at tallene alene omfatter opholdstilladelser givet  

 på baggrund af førstegangsansøgninger, samt at tallene fra 1997 er  

 foreløbige.
 Spørgsmål 124:
Hvorledes vil ministeren anvende bemyndigelsen i lovforslagets nr. 8, og  

 vil ministeren inden betænkningsafgivelse oplyse, hvilke ændringer der vil  

 ske i forhold til de gældende instrukser m.v.? Svar:
 Den i lovforslagets § 1, nr. 8, foreslåede bestemmelse i udlændingelovens  

 § 9, stk. 10, har følgende ordlyd:
»Kommunalbestyrelsen afgiver efter anmodning fra Udlændingestyrelsen  

 en udtalelse om, hvorvidt den person, der bor i Danmark, er i stand til at  

 forsørge ansøgeren, jf. stk. 3 og 4. Indenrigsministeren fastsætter nærmere  

 regler om, hvornår det kan anses for godtgjort, at den person, der bor i  

 Danmark, er i stand til at forsørge ansøgeren, jf. stk. 3 og 4, og om  

 kommunalbestyrelsens udtalelse efter 1. pkt.« Det fremgår af bemærkningerne til bemyndigelsesbestemmelsen i § 9, stk.  

 10, 2. pkt., at indenrigsministeren fastsætter nærmere regler om, hvornår det  

 kan anses for godtgjort, at den person, der bor i Danmark, er i stand til at  

 forsørge ansøgeren, og om kommunalbestyrelsens udtalelse efter 1. pkt.
Herved  

 sikres, at de enkelte kommunalbestyrelser anvender et ensartet  

 beregningsgrundlag.
 Den foreslåede bemyndigelse giver adgang til at fastsætte regler for såvel  

 Udlændingestyrelsens afgørelser om, hvorvidt der efter § 9, stk. 3 og 4, skal  

 stilles krav om godtgørelse af forsørgelsesevnen, samt for  

 kommunalbestyrelsens udtalelser om, hvorvidt forsørgelsesevnen kan godtgøres.
 Det er hensigten at fastsætte regler om, at det beløb, som den herboende  

 skal have rådighed over, for at forsørgelsesevnen kan anses for godtgjort,  

 skal overstige eller være lig med summen af det beløb, som efter  

 sociallovgivningen ville kunne udmåles i kontanthjælp til den herboende, og  

 det beløb, som ville kunne udmåles i kontanthjælp til ansøgeren.
 Der vil blandt andet blive fastsat nærmere regler for, i hvilket omfang  

 den herboendes og ansøgerens indtægter, herunder offentlige ydelser, og  

 formue skal medregnes i det krævede rådighedsbeløb, samt hvilke former for  

 kontanthjælp der skal medtages ved beregningen af summen af de beløb, som  

 efter sociallovgivningen ville kunne udmåles i kontanthjælp til den herboende  

 og ansøgeren.
 Endvidere vil der blive fastsat nærmere regler for, hvorvidt vurderingen  

 af forsørgelsesevnen skal foretages ud fra en brutto- eller en  

 nettoberegning.
 Der vil herudover kunne fastsættes nærmere regler om, hvilken  

 kommunalbestyrelse der skal anmodes om en udtalelse efter § 9, stk. 10, 1.  

 pkt., og om klagemuligheder og retsvirkning af kommunalbestyrelsens  

 udtalelser.
Der er endnu ikke udarbejdet administrative forskrifter, der skal udstedes  

 i medfør af lovforslaget.
Det bemærkes i den forbindelse, at den foreslåede  

 bestemmelse træder i kraft den 1. januar 1999.
 Da lovforslaget har betydning for en række administrative forhold, vil der  

 være behov for at inddrage forskellige myndigheder og organisationer,  

 herunder Kommunernes Landsforening og Udlændingestyrelsen, i det forestående  

 arbejde med udmøntning af den pågældende bemyndigelsesbestemmelse.
 Spørgsmål 126:
Vil en udenlandsk professor, der har fået ansættelse her, og som er gift  

 med en dansker, skulle stille hos kommunen for at få forelagt en  

 integrationsplan, og hvornår vil en sådan person, der ikke ønsker at blive  

 klientgjort, kunne få permanent opholdstilladelse, hvis han overhovedet  

 nægter at have kontakt med kommunens sociale myndigheder? Svar:
Efter § 16, stk. 1 og 2, i forslag nr.
L 60 til lov om integration af  

 udlændinge i Danmark (integrationslovforslaget) skal udlændinge, der er  

 omfattet af forslaget, og som på tidspunktet for kommunalbestyrelsens  

 overtagelse af ansvaret er fyldt 18 år, tilbydes et af den ansvarlige  

 kommunalbestyrelse tilrettelagt introduktionsprogram, hvis omfang og indhold  

 fastlægges i en individuel handlingsplan.
Efter integrationslovforslagets §  

 19, stk. 2, skal handlingsplanen udarbejdes på grundlag af en vurdering af  

 den enkelte udlændings individuelle færdigheder og forudsætninger.
I denne  

 vurdering kan inddrages f.eks. udlændingens familiemæssige, kulturelle og  

 sociale baggrund samt uddannelse og erhverv.
 Efter integrationslovforslagets § 20, stk. 2, § 21, stk. 4, og § 23, stk.  

 8, kan kommunalbestyrelsen undlade at tilbyde en udlænding et eller flere  

 elementer i introduktionsprogrammet, hvis den pågældende skønnes ikke at have  

 behov herfor eller på grund af særlige forhold ikke kan følge dette/disse.
Det følger endvidere af forslag nr.
L 59 til lov om ændring af  

 udlændingeloven, straffeloven og ægteskabsloven, at meddelelse af  

 tidsubegrænset opholdstilladelse, medmindre særlige grunde taler derimod,  

 bl.a. er betinget af, at udlændingen har gennemført et tilbudt  

 introduktionsprogram eller, hvis dette ikke er tilfældet, et andet tilbudt  

 forløb, der kan sidestilles hermed, jf. den foreslåede bestemmelse i  

 udlændingelovens § 11, stk. 5, nr. 1. Er udlændingen ikke tilbudt deltagelse  

 i et introduktionsprogram, gælder denne betingelse for meddelelse af  

 tidsubegrænset opholdstilladelse ikke.
Er udlændingen tilbudt deltagelse i et  

 introduktionsprogram, og møder den pågældende ikke frem til programmet,  

 afhænger det af den konkrete situation, om der kan meddeles tidsubegrænset  

 opholdstilladelse.
 Besvarelsen af spørgsmålet om, hvorvidt en dansk gift udenlandsk professor  

 med ansættelse her i landet skal tilbydes et introduktionsprogram, og om,  

 hvorvidt der kan meddeles tidsubegrænset opholdstilladelse, hvis den  

 pågældende ikke vil deltage i et introduktionsprogram, afhænger af, hvilken  

 type opholdstilladelse den pågældende er meddelt.
 Har den udenlandske professor opholdstilladelse efter udlændingelovens §  

 9, stk. 1, nr. 2, på grundlag af sit ægteskab med en herboende dansker, er  

 den pågældende omfattet af integrationslovforslaget, jf. § 2, jf. § 56, og  

 skal som udgangspunkt tilbydes et introduktionsprogram, medmindre den  

 ansvarlige kommunalbestyrelse beslutter ikke at tilbyde dette, fordi den  

 pågældende skønnes ikke at have behov herfor eller på grund af særlige  

 forhold ikke kan følge det.
 Beslutter kommunalbestyrelsen at tilbyde professoren et  

 introduktionsprogram, f.eks. et program, der består i danskundervisning, skal  

 den pågældende således, medmindre særlige grunde taler derimod, have  

 gennemført det tilbudte program for at blive meddelt tidsubegrænset  

 opholdstilladelse.
Har den udenlandske professor opholdstilladelse efter udlændingelovens §  

 9, stk. 2, nr. 3, på grundlag af sin ansættelse her i landet, er den  

 pågældende ikke omfattet af integrationslovforslaget, jf.  

 integrationslovforslagets § 2, jf. §§ 54-56, og der skal derfor ikke tilbydes  

 et introduktionsprogram til den pågældende.
Betingelsen om gennemførelse af  

 et tilbudt introduktionsprogram for meddelelse af tidsubegrænset  

 opholdstilladelse gælder følgelig ikke for den pågældende.
Det kan i den forbindelse bemærkes, at der efter praksis kan meddeles  

 tidsubegrænset opholdstilladelse efter udlændingelovens § 9, stk. 2, nr. 3,  

 hvis udlændingen på et i det væsentligste samme grundlag har haft  

 opholdstilladelse med henblik på midlertidigt ophold de sidste syv år, hvis  

 betingelserne for forlængelse fortsat er til stede, og hvis udlændingen har  

 opnået en væsentlig tilknytning her til landet.
Der tilsigtes ikke med  

 lovforlaget at ændre ved denne praksis.
Nogle af udvalgets spørgsmål og indenrigsministerens svar herpå fra  

 folketingsåret 1997-98, 1. samling (L 154) Spørgsmål 13:
Hvilken type opholdstilladelser, der tidligere er givet efter de  

 facto-reglen, vil medføre afslag efter den nye bestemmelse? Svar:
 Det er hensigten med forslaget at præcisere anvendelsesområdet for  

 udlændingelovens § 7, stk. 2, således at det vil være en betingelse for  

 meddelelse af de facto-status, at lignende grunde som anført i  

 flygtningekonventionen eller andre tungtvejende grunde medfører velbegrundet  

 frygt hos asylansøgeren for forfølgelse eller tilsvarende overgreb.
 Den foreslåede bestemmelse skal sikre, at asylmyndighedernes afgørelser  

 indeholder en begrundelse, hvor der direkte tages stilling til den konkrete,  

 individuelle risiko for asylansøgeren ved en tilbagevenden.
Flygtningenævnet har oplyst, at Flygtningenævnet træffer afgørelse i  

 asylsager på baggrund af en konkret og individuel vurdering af, om den  

 enkelte asylansøger opfylder betingelserne for meddelelse af asyl.
Denne  

 vurdering foretages på baggrund af asylansøgerens oplysninger om den  

 forfølgelse, som den pågældende angiver at have været udsat for, sammenholdt  

 med baggrundsoplysningerne fra det pågældende land.
 Flygtningenævnet har endvidere oplyst, at den foreslåede præcisering af de  

 facto-begrebet sammenholdt med de ledsagende bemærkninger, der i det  

 væsentlige henviser til nævnets praksis, som den er gengivet i nævnets  

 beretninger, næppe kan forventes at medføre nævneværdige ændringer af nævnets  

 hidtidige praksis for meddelelse af de facto-status.
 Spørgsmål 15:
Kan ministeren bekræfte, at personer, der får flygtningestatus, omgående  

 derefter får en opholdstilladelse med henblik på varigt ophold og derefter en  

 forventning om, at de kan forblive i Danmark? Svar:
Efter udlændingelovens § 11, stk. 1, meddeles en opholdstilladelse med  

 henblik på varigt eller midlertidigt ophold her i landet.
En  

 opholdstilladelse kan endvidere tidsbegrænses.
 Nærmere regler herom er fastsat i udlændingebekendtgørelsens § 22,  

 hvorefter opholdstilladelser til flygtninge gives med henblik på varigt  

 ophold, medmindre udlændingen kun ansøger om tilladelse til midlertidigt  

 ophold.
 Opholdstilladelser til flygtninge efter udlændingelovens § 7 meddeles  

 altid tidsbegrænset indtil 3 år efter meddelelsen af den første tilladelse.  

 Inden for denne 3-års-periode er det muligt at inddrage opholdstilladelsen,  

 når det grundlag, der var angivet i ansøgningen eller tilladelsen, var  

 urigtigt eller ikke længere er til stede.
Såfremt grundlaget for tilladelsen fortsat er til stede ved udløbet af  

 3-års-perioden, meddeles tilladelsen tidsubegrænset.
En tidsubegrænset  

 opholdstilladelse kan dog inddrages, hvis tilladelsen er opnået ved svig.
Der er ikke med lovforslag nr.
L 154 om ændring af udlændingeloven m.v.  

 lagt op til en ændring i praksis for, hvornår en tidsbegrænset  

 opholdstilladelse meddeles med henblik på varigt eller med henblik på  

 midlertidigt ophold.
Derimod indebærer lovforslaget, at der efter udløbet af  

 3-års-perioden kun vil blive meddelt tidsubegrænset opholdstilladelse, hvis  

 udlændingen efter de nærmere regler, indenrigsministeren fastsætter herom,  

 har deltaget i introduktionsprogrammet, ikke har begået kriminalitet af en  

 vis grovhed og ikke har forfaldne restancer til det offentlige på over 50.000  

 kr.
 Spørgsmål 17:
Hvor stor var beholdningen af ubehandlede asylsager ved udgangen af 1996  

 og 1997, og er tallene opgjort efter samme metode, og hvordan opgøres  

 ubehandlede sager, der endnu ikke er journaliseret? Svar:
 Udlændingestyrelsen har oplyst, at antallet af verserende asylsager i  

 styrelsen ved udgangen af 1996 omfattede i alt 4.388 spontane asylansøgere.
 Det tilsvarende tal ved udgangen af 1997 omfattede i alt 2.400 spontane  

 asylansøgere.
 Disse opgørelser, der er opgjort efter ens principper, omfatter ikke  

 indrejste asylansøgere, for hvem der endnu ikke er truffet afgørelse om,  

 hvorvidt de kan opholde sig her i landet under asylsagens behandling, eller  

 hvorvidt de skal afvises eller udvises til et sikkert første asylland eller  

 overføres til at andet EU-land i henhold til Dublin-konventionen.
Sådanne sager journaliseres straks i Udlændingeregisteret i forbindelse  

 med politiets førstegangsafhøring af asylansøgeren vedrørende identitet og  

 rejserute.
Registrering af selve asylansøgningen foretages imidlertid først,  

 når og hvis det besluttes at foretage en realitetsbehandling af denne.
Rigspolitichefen har oplyst, at der ved udgangen af 1996 ikke var sager  

 hos Rigspolitiet, hvori der ikke var påbegyndt undersøgelse, herunder  

 afhøring af de pågældende.
I januar 1997 havde Rigspolitiet 426 sager under  

 behandling.
Ved udgangen af 1997 havde Rigspolitiet 583 under behandling samt  

 223 sager, hvori der endnu ikke var påbegyndt undersøgelse hos Rigspolitiet.  

 Tallene er opgjort efter samme opgørelsesmetoder.
 Udlændingestyrelsen og Rigspolitichefen har endvidere oplyst, at der er  

 taget skridt til, at der med virkning fra den 1. januar 1998 foretages en  

 mere detaljeret registrering af personer i den indledende fase med henblik på  

 at udarbejde en særskilt statistik fra Udlændingeregistret over indrejste  

 asylansøgere som et supplement til statistikken over registrerede spontane  

 asylansøgere.
Endelig har Flygtningenævnet oplyst, at antallet af verserende sager i  

 Flygtningenævnet pr. 18. januar 1997 udgjorde 394 sager omfattende 542  

 personer.
Pr. 18. januar 1998 udgjorde antallet af verserende sager 454 sager  

 omfattende 699 personer.
 Flygtningenævnet har oplyst, at begge opgørelser er baseret på udtræk af  

 Udlændingeregisteret, og at Flygtningenævnets sekretariat journaliserer nye  

 sager samme dag, de modtages fra Udlændingestyrelsen.
 Spørgsmål 18:
Hvor mange familiesammenføringstilladelser til indvandrere fra Tyrkiet,  

 Iran og Pakistan blev der givet i 1997 i medfør af udlændingelovens § 9, stk.  

 1, nr. 5 ? Svar:
 Udlændingestyrelsen har oplyst, at antallet af  

 familiesammenføringstilladelser meddelt til personer fra Tyrkiet, Iran og  

 Pakistan i 1997 i medfør af udlændingelovens § 9, stk. 1, nr. 5, ifølge  

 Udlændingeregistret fordeler sig som følger:
Tyrkiet: 5 personer Iran: 1 person Pakistan: 0 personer Det samlede antal familiesammenføringstilladelser meddelt i 1997 i medfør  

 af udlændingelovens § 9, stk. 1, nr. 5, udgør efter Udlændingeregistret 47  

 personer.
 Det bemærkes, at der endnu ikke er foretaget en teknisk afstemning af  

 tallene fra Udlændingeregistret.
 Det tilføjes, at de afledede konsekvenser i form af tilladelser til  

 familiesammenføring med ægtefæller og børn til de personer, der er meddelt  

 opholdstilladelse i medfør af § 9, stk. 1, nr. 5, ikke er inkluderet i de  

 ovennævnte tal.
 Spørgsmål 19:
Betyder retskravet på permanent opholdstilladelse, at også udlændinge med  

 flygtningestatus, som kommer fra lande, hvor forholdene er væsentligt  

 forandret inden for 3-års-grænsen, har retskrav på permanent  

 opholdstilladelse? Svar:
Gives der en udlænding flygtningestatus, meddeles der tidsbegrænset  

 opholdstilladelse, som udgangspunkt med henblik på varigt ophold.
Forandres  

 forholdene i hjemlandet inden for de første tre år, således at den pågældende  

 kan vende hjem uden risiko for forfølgelse, vil opholdstilladelsen blive  

 inddraget eller nægtet forlænget, medmindre de humanitære hensyn, der er  

 nævnt i udlændingelovens § 26, fører til, at inddragelse eller nægtelse af  

 forlængelse undlades.
Inddrages opholdstilladelsen eller nægtes den  

 forlænget, vil der ikke blive givet tidsubegrænset opholdstilladelse.
 Efter lovforslaget vil meddelelse af tidsubegrænset opholdstilladelse  

 endvidere - ud over den tidsmæssige betingelse - forudsætte, at udlændingen  

 efter de nærmere regler, indenrigsministeren fastsætter herom, har deltaget i  

 introduktionsprogrammet, ikke har begået kriminalitet af en vis grovhed og  

 ikke har forfaldne restancer til det offentlige på over 50.000 kr.
 Spørgsmål 20:
Vil ministeren redegøre for, i hvilke sager der efter gældende praksis er  

 givet opholdstilladelser og efter forslaget skal gives opholdstilladelse med  

 henblik på midlertidigt ophold? Svar:
 Udlændingestyrelsen har oplyst, at der efter gældende praksis meddeles  

 opholdstilladelse med henblik på midlertidigt ophold til følgende udlændinge:
 Udlændinge med humanitær opholdstilladelse efter udlændingelovens § 9,  

 stk. 2, nr. 2.
 Udlændinge med opholdstilladelse efter udlændingelovens § 9, stk. 2, nr.  

 3. Omfattet heraf er udlændinge, der gives opholdstilladelse, hvis væsentlige  

 beskæftigelsesmæssige eller erhvervsmæssige hensyn taler derfor, f.eks. til  

 gæsteforskere og -undervisere, specialister, montører, instruktører,  

 praktikanter m.fl.
 Udlændinge med opholdstilladelse efter udlændingelovens § 9, stk. 2, nr.  

 4. Omfattet heraf er udlændinge, der gives opholdstilladelse, hvis ganske  

 særlige grunde taler derfor, f.eks. studerende, missionærer, au pairs,  

 højskoleelever og asylansøgere, der har fået endeligt afslag på asyl, men  

 hvor udsendelse af den pågældende ikke har været mulig, og hvor den  

 pågældende ikke har modarbejdet udsendelsesforsøget.
 Udlændinge med opholdstilladelse efter udlændingelovens § 9, stk. 2, nr.  

 5. Omfattet heraf er udlændinge med opholdstilladelse i medfør af lov om  

 midlertidig opholdstilladelse til visse personer fra det tidligere  

 Jugoslavien m.v., som uden for de i § 7, stk. 1 og 2, (asyl) nævnte tilfælde  

 på grund af krigshandlinger eller lignende uroligheder i det område,  

 vedkommende ellers kan vende tilbage til, må antages at have behov for  

 fortsat midlertidig beskyttelse her i landet.
 Udlændinge med opholdstilladelse efter udlændingelovens § 9, stk. 2, nr.  

 6. Omfattet heraf er udlændinge fra Den Føderative Republik Jugoslavien  

 (Serbien-Montenegro), der har indgivet ansøgning om asyl her i landet inden  

 den 11. oktober 1995, og som er meddelt endeligt afslag på ansøgningen, men  

 ikke kan indrejse i Den Føderative Republik Jugoslavien.
 Der er ikke med lovforslaget tilsigtet ændringer i ovennævnte praksis.
 Spørgsmål 21:
Vil ministeren redegøre for, i hvilke sager der efter gældende praksis er  

 blevet givet og efter forslaget vil kunne meddeles tidsubegrænset  

 opholdstilladelse efter ophold i mindre end 3 år? Svar:
 Efter gældende praksis meddeles tidsubegrænset opholdstilladelse efter  

 ophold i mindre end tre år til følgende udlændinge:
Udlændinge med opholdstilladelse efter udlændingelovens § 9, stk. 1, nr.  

 1. Omfattet heraf er udlændinge, der tidligere har haft dansk indfødsret.
Har  

 den pågældende udlænding søgt om opholdstilladelse fra udlandet, meddeles der  

 tidsubegrænset opholdstilladelse efter et år.
Har den pågældende indgivet  

 ansøgning om opholdstilladelse her i landet, meddeles tidsubegrænset  

 opholdstilladelse straks.
Visse udlændinge med opholdstilladelse efter udlændingelovens § 9, stk. 1,  

 nr. 3. Omfattet heraf er mindreårige børn af en i Danmark fastboende person,  

 hvor den fastboende er meddelt tidsubegrænset opholdstilladelse.
Mindreårige  

 børn, der søger om opholdstilladelse fra udlandet, meddeles tidsbegrænset  

 opholdstilladelse i et år og er herefter fritaget for opholdstilladelse  

 indtil det fyldte 18. år.
Ved det fyldte 18. år meddeles barnet  

 tidsubegrænset opholdstilladelse, såfremt forældrene har tidsubegrænset  

 opholdstilladelse.
Visse udlændinge med opholdstilladelse efter udlændingelovens § 9, stk. 2,  

 nr. 4. Omfattet heraf er dels udlændinge, der har danske forældre, dels  

 udlændinge, der tilhører det danske mindretal i Nordtyskland.
Udlændinge, der  

 har danske forældre, meddeles tidsubegrænset opholdstilladelse efter to år.  

 Udlændinge, der tilhører det danske mindretal i Nordtyskland, kan meddeles  

 tidsubegrænset opholdstilladelse ved førstegangsansøgning.
Udlændinge med opholdstilladelse efter udlændingelovens § 9, stk. 2, nr.  

 5. Omfattet heraf er udlændinge med opholdstilladelse i medfør af lov om  

 midlertidig opholdstilladelse til visse personer fra det tidligere  

 Jugoslavien m.v., som har fået endeligt afslag på asyl, og som på grund af  

 krigshandlinger eller lignende uroligheder i det område, vedkommende ellers  

 kan vende tilbage til, må antages at have behov for fortsat midlertidig  

 beskyttelse her i landet.
Tidsubegrænset opholdstilladelse meddeles to år  

 efter den første meddelelse af opholdstilladelse i medfør af udlændingelovens  

 § 9, stk. 2, nr. 5.
Udlændinge med opholdstilladelse efter udlændingelovens § 9, stk. 2, nr.  

 6. Omfattet heraf er udlændinge fra Forbundsrepublikken Jugoslavien  

 (Serbien-Montenegro), der har indgivet ansøgning om asyl her i landet inden  

 den 11. oktober 1995, og som er meddelt endeligt afslag på ansøgningen, men  

 ikke kan indrejse i Forbundsrepublikken Jugoslavien (Serbien-Montenegro).  

 Tidsubegrænset opholdstilladelse meddeles efter to år.
Det bemærkes, at der  

 på nuværende tidspunkt er meddelt tidsubegrænset opholdstilladelse til alle,  

 der er omfattet af bestemmelsen.
 Der er ikke med lovforslaget tilsigtet ændringer i ovennævnte praksis.
 Efter forslaget vil der således fortsat kunne meddeles tidsubegrænset  

 opholdstilladelse inden tre år, hvis væsentlige hensyn afgørende taler for at  

 imødekomme ansøgningen, og hvis den pågældende udlænding opfylder de  

 foreslåede betingelser om udvist integrationsvilje, undladelse af  

 kriminalitet samt manglende gæld til det offentlige, jf. forslagets § 1, nr.  

 10.
Der vil i disse tilfælde ikke være tale om, at den pågældende udlænding  

 har et retskrav på tidsubegrænset opholdstilladelse, idet afgørelsen heraf  

 vil bero på en skønsmæssig vurdering af den pågældendes forhold.
Det vil dog  

 være en betingelse, at den pågældende udlænding som minimum har haft  

 opholdstilladelse her i landet i en periode, der svarer til den hidtidige  

 praksis for, efter hvilken periode en opholdstilladelse meddeles  

 tidsubegrænset.
 Spørgsmål 22:
Hvordan vil man bevise, at et ægteskab er arrangeret? Svar:
Ved afgørelsen af, om ægteskabsindgåelse beror på en aftale indgået af  

 andre end ægtefællerne, vil udlændingemyndighederne skulle træffe afgørelse  

 på baggrund af samtlige foreliggende oplysninger i sagen.
Som led i  

 vurderingen af spørgsmålet om, hvorvidt ægteskabet er arrangeret af andre end  

 ægtefællerne selv, skal udlændingemyndighederne lægge vægt på ægtefællernes  

 egne oplysninger om baggrunden for ægteskabets indgåelse.
Der kan også lægges  

 vægt på forklaringer fra forældre og eventuelt andre familiemedlemmer om  

 ægteskabets indgåelse.
 I den forbindelse skal jeg henlede opmærksomheden på den foreslåede  

 ændring af udlændingelovens § 40, stk. 1 (lovforslagets § 1, nr. 30),  

 hvorefter andre personer, som skønnes at kunne bidrage med oplysninger til  

 brug for behandlingen af en sag om opholdstilladelse, kan pålægges at meddele  

 de oplysninger, der er nødvendige til bedømmelse af, om der kan gives  

 opholdstilladelse til den person, der ansøger herom.
En person, der ikke opfylder den foreslåede oplysningspligt, vil efter  

 udlændingelovens § 60, stk. 1, kunne straffes med bøde eller under skærpende  

 omstændigheder med hæfte.
Dette vil også fortsat gælde for ansøgeren.
Endvidere kan manglende opfyldelse af oplysningspligten efter en konkret  

 vurdering komme ansøgere til skade og efter en samlet vurdering af sagens  

 omstændigheder føre til, at der meddeles afslag på ansøgningen.
En manglende  

 deltagelse i sagens oplysning vil dog ikke kunne tillægges en sådan  

 processuel skadevirkning, hvis den manglende medvirken - for eksempel i en  

 sag om familiesammenføring mellem ægtefæller - beror på et modsætningsforhold  

 mellem de personer, der foreslås oplysningspligtige, og ægtefællerne og det  

 på baggrund af oplysningerne tilvejebragt i øvrigt af ægtefællerne må  

 antages, at ægteskabet er bestemt af ægtefællerne selv.
 Spørgsmål 23:
Hvordan vil man bevise, at et ægteskab er proforma? Svar:
 Ved afgørelsen af, om et ægteskab må anses for at være indgået proforma,  

 dvs. at der er bestemte grunde til at antage, at det afgørende formål med  

 indgåelsen af ægteskabet eller etableringen af fast samlivsforhold er at opnå  

 opholdstilladelse, skal udlændingemyndighederne tage hensyn til samtlige  

 forhold i sagen.
 Ved afgørelsen vil udlændingemyndighederne for eksempel kunne inddrage  

 momenter som parternes manglende samliv på fælles bopæl, parternes manglende  

 evne til at kommunikere på samme sprog, stor aldersforskel, parternes  

 manglende eller begrænsede personlige kendskab til hinanden forud for  

 ægteskabets indgåelse samt parternes tidligere giftermål.
Nægtelse af opholdstilladelse efter den foreslåede bestemmelse om  

 proformaægteskaber (lovforslagets § 1, nr. 8) vil alene finde sted, hvor der  

 foreligger et sikkert grundlag for at antage, at ægteskabet indgås med det  

 afgørende formål at opnå opholdstilladelse.
En formodning herom vil således  

 ikke være tilstrækkelig.
 Spørgsmål 24:
Vil der blive meddelt afslag på ansøgning om opholdstilladelse med  

 omgående udsendelse, såfremt der er tale om arrangeret eller  

 proforma-ægteskab, eller betyder lovforslaget blot, at der ikke er noget  

 retskrav på opholdstilladelse? Svar:
 Såfremt udlændingemyndighederne i forbindelse med behandlingen af en  

 ansøgning om familiesammenføring finder at måtte lægge til grund, at der er  

 tale om et proformaægteskab eller samlivsforhold eller et arrangeret  

 ægteskab, vil den pågældende udlænding under henvisning hertil blive meddelt  

 afslag på opholdstilladelse efter udlændingelovens § 9, stk. 1, nr. 2.
Udlændingemyndighederne vil dog efter en skønsmæssig vurdering kunne give  

 opholdstilladelse efter udlændingelovens § 9, stk. 2, nr. 1 eller 4, hvis  

 betingelserne herfor er opfyldt.
I situationer, hvor ganske særlige grunde  

 taler herfor, for eksempel hvis der er mindreårige børn i ægteskabet, vil der  

 således kunne gives opholdstilladelse efter udlændingelovens § 9, stk. 2, nr.  

 4, uanset om der måtte foreligge et arrangeret ægteskab.
Opholder den pågældende udlænding sig her i landet på tidspunktet for  

 udlændingemyndighedernes afgørelse om afslag på opholdstilladelse, og har den  

 pågældende udlænding ikke opholdstilladelse på andet grundlag, vil det i  

 afgørelsen blive bestemt, hvornår det påhviler den pågældende at udrejse af  

 landet.
Udrejsefristen fastsættes typisk til 15 dage efter datoen for  

 afgørelsen.
I påtrængende tilfælde vil udrejsefristen kunne fastsættes til  

 straks.
 Spørgsmål 25:
Vil ministeren redegøre for, hvilke ændringer i forsørgelseskravet  

 lovforslaget lægger op til i forhold til lovændringen i 1992, og oplyse,  

 hvorvidt der efter ministerens opfattelse er tale om en skærpelse? Svar:
 Forslaget indeholder i tre henseender en ændring af reglerne om  

 forsørgelseskrav i forhold til de gældende regler, der gennemførtes ved lov  

 nr. 482 af 24. juni 1992 om ændring af udlændingeloven.
 For det første foreslås reglerne om forsørgelseskrav ændret, således at  

 der ved opholdstilladelse efter udlændingelovens § 9, stk. 1, nr. 2, litra d,  

 og stk. 1, nr. 3 og 4, skal stilles krav om godtgørelse af forsørgelsesevnen,  

 medmindre særlige grunde taler derimod, jf. forslagets § 1, nr. 6. Den i dag  

 gældende »kan«-regel foreslås således erstattet af en  

 »skal«-regel, idet der dog gives mulighed for undtagelse fra  

 kravet, såfremt særlige grunde taler imod at stille det.
 I forhold til den gældende praksis indebærer forslaget en skærpelse over  

 for indvandrere med mere end syv års ophold her i landet, der efter den  

 gældende praksis som udgangspunkt har været sidestillet med danske  

 statsborgere, for så vidt angår kravet om godtgørelse af forsørgelsesevnen.  

 Efter forslaget skal der således stilles forsørgelseskrav i sådanne  

 situationer, medmindre særlige grunde taler derimod.
 For det andet foreslås indsat en ny bestemmelse i lovens § 19, stk. 1, nr.  

 4, hvorefter forsørgelseskravet i familiesammenføringssager ikke kun skal  

 vurderes i forbindelse med behandlingen af en ansøgning om opholdstilladelse,  

 men også efterfølgende skal vurderes, jf. forslagets § 1, nr. 11. Det  

 foreslås samtidig præciseret, at manglende overholdelse af forsørgelseskravet  

 vil kunne medføre, at opholdstilladelsen inddrages.
 Oplysning om manglende overholdelse af forsørgelseskravet vil kunne  

 fremkomme i forbindelse med ansøgning om forlængelse af opholdstilladelsen.  

 Udlændingemyndighederne vil endvidere skulle overveje, om der bør ske  

 inddragelse af opholdstilladelse på grund af manglende overholdelse af  

 forsørgelseskravet, såfremt der på anden måde fremkommer oplysninger herom,  

 for eksempel fra de sociale myndigheder.
 Den foreslåede ændring indebærer en skærpelse, idet udlændingeloven i sin  

 nuværende form ikke giver mulighed for at inddrage eller nægte at forlænge en  

 opholdstilladelse på grund af manglende overholdelse af forsørgelseskravet.
 For det tredje indeholder forslaget en yderligere ændring af reglerne om  

 forsørgelseskrav, idet betingelsen om forsørgelseskrav ved  

 ægtefællefamiliesammenføring i tilfælde, hvor den herboende er dansk  

 statsborger, nordisk statsborger eller flygtning, foreslås ophævet, jf.  

 forslagets § 1, nr. 3. Dette forslag indebærer en lempelse i forhold til de  

 gældende regler.
 Spørgsmål 26:
Er det efter ministerens opfattelse udtryk for en skærpelse af reglerne,  

 at det nu i lovteksten fremgår, at man efter afslag på asyl alligevel kan  

 opnå opholdstilladelse på grund af udsendelseshindringer, og vil ministeren  

 redegøre for praksis for udsendelser i 1995, 1996 og 1997?» Svar:
 Ja.
Der er tale om en skærpelse af reglerne.
Forslaget lægger op til, at  

 adgangen til at give opholdstilladelse efter udlændingelovens § 9, stk. 2,  

 nr. 4, til asylansøgere, der har fået afslag på deres asylsøgning, men hvor  

 det ikke er muligt at gennemføre tvangsmæssig udsendelse og  

 udsendelseshindringen ikke kan tilskrives ansøgeren, begrænses til tilfælde,  

 hvor det efter udsendelsesbestræbelser i mindst 1 år må anses for udsigtsløst  

 at sende den pågældende tilbage.
Det vil endvidere fremover altid være en  

 betingelse for opholdstilladelsen, at udlændingen har medvirket ved  

 udsendelsesbestræbelserne, uanset om udsendelse af andre grunde ikke er  

 mulig.
Efter de gældende regler meddeles midlertidig opholdstilladelse efter  

 udlændingelovens § 9, stk. 2, nr. 4, til asylansøgere, der er meddelt afslag  

 på ansøgning om asyl, hvis udsendelse ikke har været mulig på grund af  

 udsendelseshindringer og der er forløbet mindst 3 måneder efter den seneste  

 udrejsefrist.
Det er en betingelse, at udsendelseshindringen ikke skyldes  

 manglende medvirken fra udlændingens side.
 Rigspolitiet har oplyst, at antallet af udsendelser i 1995, 1996 og 1997  

 fordeler sig således:
Påset udrejse omfatter de tilfælde, hvor politipersonale påser udrejse af  

 landet, f.eks. ombordstigning i et fly.
Der kan være tale om såvel  

 tvangsmæssig som frivillig udrejse.
Ledsaget udrejse omfatter de tilfælde, hvor politipersonale ledsager  

 udlændingen ud af landet - typisk med fly - enten til hjemlandet eller til en  

 transitdestination.
Udsendelsen vil typisk være tvangsmæssig, men kan også  

 være begrundet i et ønske fra udlændingen, flyselskabet eller et eventuelt  

 transitland.
 Skønnet udrejse omfatter de situationer, hvor der hverken er tale om  

 ledsaget eller påset udrejse, men hvor det på baggrund af Rigspolitiets  

 erfaringer findes forsvarligt at lægge til grund, at udlændingen selv har  

 forladt landet.
 Spørgsmål 27:
Hvor mange opholdstilladelser er der inddraget på grund af manglende  

 opfyldelse af forsørgelseskravet efter lovændringen i 1992? Svar:
 Da de gældende regler ikke giver mulighed for at inddrage eller nægte at  

 forlænge en opholdstilladelse på grund af manglende overholdelse af  

 forsørgelseskravet, er der ikke med denne begrundelse inddraget nogen  

 opholdstilladelser efter lovændringen i 1992.
 Spørgsmål 29:
Har der efter de gældende bestemmelser været mulighed for at inddrage  

 lommepenge for personer, der opholder sig i asylcentrene, og hvilke ændringer  

 lægger forslaget op til? Svar:
 Udlændingestyrelsen har efter den gældende bestemmelse i udlændingelovens  

 § 42 a, stk. 6, nr. 1, mulighed for at bestemme, at asylansøgere, der ikke  

 medvirker til sagens oplysning, ikke skal have deres udgifter til underhold  

 dækket bortset fra kost og logi i naturalier og nødvendige sundhedsmæssige  

 ydelser.
 Efter den foreslåede bestemmelse i § 42 a, stk. 7, skal  

 Udlændingestyrelsen, medmindre særlige grunde taler derimod, bestemme, at  

 asylansøgere, der ikke medvirker til sagens oplysning, ikke skal have deres  

 udgifter til underhold dækket bortset fra kost og logi i naturalier og  

 nødvendige sundhedsmæssige ydelser.
 Det betyder, at Udlændingestyrelsen - hvis asylansøgeren ikke medvirker  

 til sagens oplysning - skal gennemgå hver enkelt sag og træffe afgørelse om  

 inddragelse af kost-, tøj- og lommepenge, medmindre det efter den pågældende  

 udlændings personlige forhold vil virke særligt belastende for udlændingen,  

 f.eks. hvis udlændingen har børn i eller under den undervisningspligtige  

 alder, eller hvis udlændingen er mindreårig uledsaget asylansøger.
 Spørgsmål 30:
I hvilket omfang har der efter lovændringen i 1992 været givet  

 opholdstilladelse til udlændinges familiesammenføring med danske  

 statsborgere, der ikke opfyldte forsørgelseskravet, og vil ministeren  

 redegøre for antallet af familiesammenføringer år for år for denne gruppe  

 efter lovændringen i 1992, og hvilken ændring er forslaget udtryk for? Svar:
 Ved lov nr. 482 af 24. juni 1992 blev udlændingeloven ændret, således at  

 opholdstilladelse efter § 9, stk. 1, nr. 2-4, kan betinges af, at den  

 herboende person, som det påhviler at forsørge ansøgeren, godtgør at være i  

 stand hertil.
For så vidt angår familiesammenføring med ægtefæller, fremgår det af  

 bemærkningerne til forslaget til den nævnte lovændring, at reglerne  

 indebærer, at udlændingemyndighederne undtagelsesvis kan meddele  

 opholdstilladelse i tilfælde, hvor det forekommer særlig velbegrundet, uanset  

 at det ikke kan antages, at den herboende kan opfylde sin forsørgelsespligt i  

 forhold til de pågældende.
Den pågældendes tilknytning her til landet vil i  

 den forbindelse skulle indgå i vurderingen.
I tilfælde, hvor den herboende  

 ægtefælle er dansk statsborger, vil det være naturligt at lade dette forhold  

 indgå med stor vægt ved vurderingen af, om forsørgelseskravet skal fraviges,  

 idet det i disse tilfælde kan forekomme uheldigt - eller ligefrem umuligt -  

 at kræve, at den pågældende bosætter sig hos familien i udlandet.
 I Indenrigsministeriets vejledning nr. 91 af 30. maj 1994 er indeholdt  

 nærmere vejledning om kravet om godtgørelse af forsørgelsesevnen i relation  

 til ægtefæller.
 Efter gældende praksis foretages der en vurdering af, om det på grundlag  

 af den herboendes personlige, familiemæssige og økonomiske forhold forekommer  

 urimeligt at henvise den herboende til at tage ophold med ægtefællen i et  

 andet land.
 Det forhold, at den herboende er dansk statsborger, kan ikke i sig selv  

 føre til, at forsørgelseskravet fraviges, men det indgår med væsentlig styrke  

 i vurderingen heraf.
Der stilles som udgangspunkt ikke krav om dokumentation af  

 forsørgelsesevnen i de tilfælde, hvor det forekommer urimeligt på grund af  

 den herboendes høje alder eller helbredsmæssige forhold at henvise den  

 herboende til at tage ophold i et andet land.
Endvidere stilles der som  

 udgangspunkt heller ikke krav om dokumentation af forsørgelsesevnen, hvis den  

 herboende er studieaktiv eller er i beskæftigelse, eller hvis den herboende  

 har forældremyndigheden over mindreårige børn bosiddende i Danmark.
Har den  

 herboende samværsret med mindreårige børn bosiddende i Danmark, vurderes  

 muligheden for fremover at udøve denne samværsret. Ægtefællernes kendskab til  

 hinanden ved ægteskabets indgåelse indgår ligeledes som et moment ved  

 afgørelsen af, om der skal stilles krav om dokumentation af  

 forsørgelsesevnen.
 Det er endvidere efter gældende praksis en generel forudsætning for at  

 stille krav om dokumentation af forsørgelsesevnen, at den herboende har  

 mulighed for sammen med ansøgeren at tage ophold i et andet land.
 For så vidt angår familiesammenføring med børn eller forældre, er  

 udgangspunktet, at udlændingemyndighederne skal kræve dokumentation for, at  

 forsørgelseskravet kan opfyldes.
Det fremgår af forarbejderne til loven, at der som udgangspunkt bør  

 udvises større imødekommenhed ved ansøgninger om familiesammenføring med børn  

 og ægtefælle end med forældre, når forsørgelsesevnen hos den herboende ikke  

 kan godtgøres.
En række af de ovenfor om ægtefællesammenføring anførte hensyn  

 vil derfor også være vejledende ved bedømmelsen af, om forsørgelseskravet  

 skal fraviges i forbindelse med familiesammenføring med børn.
Det fremgår endvidere, at spørgsmålet om, hvorvidt tilladelse til  

 familiesammenføring med udenlandske forældre til en dansk statsborger kan  

 meddeles, uanset at forsørgelsesevnen ikke kan dokumenteres, må bero på en  

 konkret vurdering, men også her kan statsborgerskabet tillægges en vis vægt.  

 I praksis har udlændingemyndighederne blandt andet lagt vægt på nærheden af  

 familieforholdet samt på tilknytningen mellem den herboende og det pågældende  

 familiemedlem, herunder om og i hvilket omfang forældrene i hjemlandet var  

 optaget i den nu herboendes husstand under opholdet der.
Udgangspunktet er  

 dog også i disse tilfælde, at forsørgelsesevnen må forlanges godtgjort.
I sager, hvor udlændinge meddeles tilladelse til familiesammenføring med  

 danske statsborgere, selv om kommunen har meddelt, at udlændingen ikke kan  

 forsørges af referencen, meddeler Udlændingestyrelsen kommunen, at kommunens  

 forsørgelsesvurdering ikke vil blive anvendt ved vurderingen af, om  

 opholdstilladelse skal meddeles.
Der findes ikke i Udlændingeregistret en  

 selvstændig kode, som registrerer denne begivenhed, og Udlændingestyrelsen er  

 ikke i besiddelse af statistisk materiale om antallet af sådanne sager.
Efter forslaget skal der fremover ikke stilles forsørgelseskrav ved  

 ægtefællefamiliesammenføring i tilfælde, hvor den herboende er dansk  

 statsborger, nordisk statsborger eller flygtning.
Ansøgning om  

 opholdstilladelse til udlændinges familiesammenføring med danske statsborgere  

 vil således fremover skulle vurderes uafhængigt af den pågældendes økonomiske  

 situation.
 Det tilføjes, at forslaget på andre punkter indeholder en skærpelse af  

 betingelserne for udlændinges familiesammenføring med danske statsborgere.
 Såfremt udlændingemyndighederne i forbindelse med behandlingen af en  

 ansøgning om familiesammenføring finder at måtte lægge til grund, at der er  

 tale om et proformaægteskab eller proformasamlivsforhold, vil den pågældende  

 udlænding under henvisning hertil efter forslaget blive meddelt afslag på  

 opholdstilladelse efter udlændingelovens § 9, stk. 1, nr. 2.
 Spørgsmål 34:
Kan ministeren udelukke, at en asylsøger, der i årevis har trukket  

 asylsagsbehandlingen i langdrag, efter f.eks. 3 år kan få familiesammenføring  

 på grund af ægteskab? Svar:
 I regeringens lovforslag lægges der bl.a. op til en ændring af  

 ægteskabsloven, således at en udlænding kun må indgå ægteskab her i landet,  

 hvis den pågældende har lovligt ophold her i medfør af udlændingelovens §§  

 1-4 og 5, stk. 2, eller i medfør af en opholdstilladelse efter  

 udlændingelovens §§ 6-9. Bestemmelsen indebærer, at det ikke vil være muligt  

 for en udlænding, der alene har ret til at opholde sig her i landet, mens  

 ansøgningen om opholdstilladelse behandles af udlændingemyndighederne, at  

 indgå ægteskab med en herboende.
 Hvis ganske særlige omstændigheder taler derfor, navnlig varigheden af  

 udlændingens ophold her i landet, kan statsamtet dog give tilladelse til  

 ægteskabet, selv om den ovenfor nævnte betingelse ikke er opfyldt.
 Spørgsmål 35:
Hvad er status for aftalen med Tyskland om tilbagetagelse af  

 grænseoverløbere efter ikrafttrædelse af Dublin-konventionen, og hvor mange  

 er sendt tilbage? Svar:
Udlændingestyrelsen har oplyst, at aftalen mellem Danmark og Tyskland om  

 de praktiske forholdsregler i forbindelse med anvendelsen af  

 Dublin-konventionen ved den dansk-tyske grænse er færdigforhandlet.
Aftalens  

 ikrafttrædelse beror alene på, at Tyskland afslutter en formel gennemgang af  

 aftaleudkastet i det tyske udenrigsministerium.
Dette forventes at finde sted  

 snarest.
 Udlændingestyrelsen har oplyst, at en opgørelse pr. 1. februar 1998 viser,  

 at Tyskland siden Dublin-konventionens ikrafttræden den 1. september 1997 har  

 accepteret at tilbagetage eller overtage i alt 185 asylansøgere fra Danmark  

 efter Dublin-konventionens regler og nægtet at tilbagetage eller overtage 13  

 asylansøgere fra Danmark.
Rigspolitichefen har oplyst, at der indtil udgangen af januar 1998 er  

 udsendt i alt 122 personer efter Dublin-konventionen.
Heraf er langt de  

 fleste personer udsendt til Tyskland.
 Spørgsmål 38:
Hvor mange asylsøgere, der har fået endeligt afslag på asyl, venter på  

 udsendelse, og hvad var tallet pr. 1. januar 1996, 1. januar 1997 og 1.  

 januar 1998? Svar:
 Rigspolitichefen har oplyst, at Rigspolitichefen ikke er i besiddelse af  

 statistiske oplysninger om antallet af asylansøgere i udsendelsesposition før  

 1997.
 Først i 1997 har Rigspolitichefen ved kvartalsvise, manuelle gennemgange  

 af samtlige sager søgt at tilvejebringe et overblik over, hvor mange  

 udlændinge der afventer udsendelse.
Den seneste optælling fandt sted den 14. november 1997, og det kunne  

 konstateres, at der pr. denne dato var udsendelsessager vedrørende 1.175  

 personer under behandling hos Rigspolitichefen.
Udsendelsessagerne vedrørte  

 både personer, som har søgt asyl, og personer, som ikke har søgt asyl.
Rigspolitichefen har oplyst, at det ikke er muligt uden en omfattende ny,  

 ressourcekrævende, manuel gennemgang af samtlige asylsager at opgive det  

 nøjagtige antal asylansøgere i udsendelsesposition.
Det er dog  

 Rigspolitichefens opfattelse, at langt hovedparten af de nævnte 1.175  

 personer var asylansøgere.
 Næste kvartalsvise opgørelse, der foretages af Rigspolitichefen, vil blive  

 sendt til Retsudvalget.
 Spørgsmål 39:
Hvor mange har trods afslag på asyl alligevel i 1996 og 1997 fået en eller  

 anden form for opholdstilladelse? Svar:
 Antallet af asylansøgere, der efter at have fået endeligt afslag på asyl  

 har fået meddelt opholdstilladelse i Danmark på andet grundlag i medfør af  

 udlændingelovens § 9, stk. 2, nr. 2, § 9, stk. 2, nr. 4, § 9, stk. 2, nr. 5,  

 og § 9, stk. 2, nr. 6, i 1996 og 1997, er følgende:
 Antal personer meddelt opholdstilladelse i medfør af udlændingelovens § 9,  

 stk. 2, nr. 2:
1996: 75 1997: 17 Der er i udlændingelovens § 9, stk. 2, nr. 2, adgang for  

 indenrigsministeren til at meddele opholdstilladelse til en udlænding, der  

 efter at have fået endeligt afslag på en ansøgning om asyl befinder sig i en  

 sådan situation, at væsentlige hensyn af humanitær karakter afgørende taler  

 for at meddele den pågældende opholdstilladelse.
 Der meddeles efter praksis opholdstilladelse efter denne bestemmelse til  

 personer, der lider af fysiske eller psykiske sygdomme af meget alvorlig art,  

 og til enlige kvinder og familier med mindre børn, som kommer fra et område,  

 hvor der hersker krig eller krigslignende tilstande eller ekstremt vanskelige  

 levevilkår.
 Antal personer meddelt opholdstilladelse i medfør af udlændingelovens § 9,  

 stk. 2, nr. 4:
1996: 212 1997: 68 Opholdstilladelse efter udlændingelovens § 9, stk. 2, nr. 4, gives, hvis  

 ganske særlige grunde i øvrigt taler derfor.
 Efter denne bestemmelse meddeles bl.a. opholdstilladelse til en uledsaget  

 mindreårige asylansøger, som enten ikke har gennemgået en asylsagsbehandling,  

 fordi vedkommende skønnes at være for umoden hertil, eller som har fået  

 endeligt afslag på en asylansøgning, og hvor der ikke findes et sikkert  

 familiemæssigt eller andet netværk i hjemlandet.
 Endvidere kan der meddeles opholdstilladelse efter denne bestemmelse til  

 en afvist asylansøger, der ikke modvirker sin udsendelse, hvis den pågældende  

 ikke for tiden kan udsendes til hjemlandet eller et andet land, hvor den  

 pågældende har opholdt sig.
 Antal personer meddelt opholdstilladelse i medfør af udlændingelovens § 9,  

 stk. 2, nr. 5:
1996: 227 1997: 859 Opholdstilladelse efter udlændingelovens § 9, stk. 2, nr. 5, gives til  

 personer fra Bosnien-Hercegovina efter endeligt afslag på asyl, hvis den  

 pågældende på grund af krigshandlinger eller lignende uroligheder i det  

 område, den pågældende ellers kan vende tilbage til, må antages at have behov  

 for fortsat midlertidig beskyttelse her i landet.
 Antal personer meddelt opholdstilladelse i medfør af udlændingelovens § 9,  

 stk. 2, nr. 6:
 Opholdstilladelse efter udlændingelovens § 9, stk. 2, nr. 6, gives til  

 personer fra Forbundsrepublikken Jugoslavien, hvis den pågældende har  

 indgivet ansøgning om asyl inden den 11. oktober 1995, har fået endeligt  

 afslag på asyl og ikke for tiden kan indrejse i Forbundsrepublikken  

 Jugoslavien.
Det bemærkes, at tallene for 1997 er foreløbige.
Det bemærkes endvidere,  

 at nogle asylansøgere kan opnå opholdstilladelse efter udlændingelovens  

 regler i øvrigt - navnlig reglerne om familiesammenføring.
 Spørgsmål 43:
Hvilke situationer, der ikke er omfattet af svigsbestemmelsen, vil være  

 omfattet af de skærpede regler for indgåelse af ægteskab? Svar:
Bestemmelsen i udlændingelovens § 19, stk. 3, tager sigte på den  

 situation, hvor det, efter at en opholdstilladelse er meddelt, viser sig, at  

 udlændingen bevidst har afgivet urigtige oplysninger eller fortiet væsentlige  

 omstændigheder og dermed har skaffet sig en uberettiget opholdstilladelse.
I  

 denne situation kan både en tidsbegrænset og en tidsubegrænset  

 opholdstilladelse inddrages.
 Den foreslåede bestemmelse i udlændingelovens § 9, stk. 8, om  

 proformaægteskaber indebærer, at udlændingemyndighederne i forbindelse med en  

 forudgående prøvelse af, om betingelserne for meddelelse af opholdstilladelse  

 er til stede, kan meddele afslag på en ansøgning herom, såfremt der er  

 bestemte grunde til at antage, at det afgørende formål med ægteskabets  

 indgåelse eller etableringen af samlivsforhold er at opnå en  

 opholdstilladelse for ansøgeren, jf. herved besvarelsen af spørgsmål nr. 22.
 Det tilføjes, at forslaget tillige indeholder en bestemmelse om afslag på  

 familiesammenføring, hvis der er tale om et arrangeret ægteskab, jf. herved  

 besvarelsen af spørgsmål nr. 23.
