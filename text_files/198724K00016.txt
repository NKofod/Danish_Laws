Nr BTL 16 Betænkning over Forslag til lov om ændring af forskellige skattelove  

 (Fortrykt selvangivelse)   

 Nr L 16 1987-88, 2. samling Afgivet af Skatte- og Afgiftsudvalget Afgivet: 19880617 Udvalget har behandlet lovforslaget i nogle møder og har herunder stillet spørgsmål til skattemisteren, som denne har besvaret dels skriftligt, dels i samråd.
Nogle af udvalgets spørgsmål til skatteministeren og dennes besvarelse heraf er optrykt i et bilag til denne betænkning.
Udvalget har endvidere modtaget skriftlig henvendelse fra skatteinspektør  

 Mogens Mygind, Maribo, og Kommunernes Landsforening.
Henvendelserne samt  

 ministerens kommentarer til sidstnævnte er optrykt som et bilag til denne  

 betænkning.
 Et mindretal (Socialdemokratiets og Socialistisk Folkepartis  

 medlemmer af udvalget) kan ikke medvirke til gennemførelsen af lovforslaget  

 og vil således undlade at stemme ved 3. behandling.
Mindretallet er meget positiv over for tanken med en fortrykt  

 selvangivelse.
Det var med glæde, at vi modtog meddelelse fra  

 skatteministeren om, at de undersøgelser, der har stået på gennem flere år,  

 nu var afsluttede, således at tidspunktet var kommet til at iværksætte  

 projektet med den fortrykte selvangivelse.
 For at opnå en mere forenklet selvangivelse og en større service over for  

 skatteyderne udtalte vi ved 1. behandling stor tilfredshed med regeringens  

 forslag om en reform af selvangivelsen.
 Det har på denne baggrund været meget skuffende at konstatere under  

 udvalgsbehandlingen, at undersøgelserne om mulighederne for en gennemførelse  

 af projektet slet ikke er tilendebragt.
Det foreligger således ikke på nogen måde afklaret, hvorvidt kommunerne,  

 dvs. de lokale skattevæsener, vil være i stand til at yde den service, de kan  

 yde i dag.
Ej heller er de administrative omkostninger beskrevet således, at  

 de har kunnet bære en nærmere undersøgelse under udvalgsbehandlingen.
Det foreligger ikke klarlagt, hvorvidt udbetalingen af overskydende skat  

 kan foregå i maj, som det sker nu.
Der vil formentlig for en række  

 skatteydere være sådanne problemer, at udbetaling under alle omstændigheder  

 ikke vil kunne ske.
Dette gælder eksempelvis alle de mennesker, der ikke har  

 indsendt oplysningskortet med de supplerende oplysninger, fordi de ikke har  

 flere oplysninger.
Systemet er imidlertid indrettet således, at alle, der  

 skal opnå at få en årsopgørelse i maj, skal indsende oplysningskortet, uanset  

 om der er supplerende oplysninger.
Skatteministerens løsningsmodeller på  

 dette problem er hverken overbevisende eller færdiggjorte.
 Det er helt uklart, hvorledes skatteydere med en enkelt, men ualmindelig  

 skattemæssig komponent kan få sit mellemværende med skattemyndighederne  

 afklaret i maj, som det er gældende nu.
De to væsentligste problemer ved den hidtidige selvangivelse synes ikke at  

 være løst, endsige berørt, ved den fortrykte selvangivelse i den foreslåede  

 form.
Det drejer sig dels om beregning af renteafgift i forbindelse med  

 kartoffelkuren, dels om skatteydernes muligheder for at beregne deres  

 overskydende skat/restskat i januar/februar måned.
 Det må være et hovedformål med forenklingen, at skatteyderne får en bedre  

 mulighed for at gennemskue de skattemæssige forhold, herunder beregningen af  

 et eventuelt mellemværende med skattevæsenet.
 For renteafgiftens vedkommende er der overhovedet ingen ændring, medens  

 man som skatteyder får endnu vanskeligere ved at udregne et eventuelt  

 mellemværende med skattevæsenet i januar/februar.
Mindretallet lægger megen vægt på, at skatteyderne skal have en bedre og  

 klarere information fra skattevæsenet i forbindelse med skatteydernes  

 indgivelse af oplysninger til skattevæsenet, at mulighederne for at beregne  

 slutskatten skal lettes, at beregningen kan foretages, når skatteyderen  

 afgiver oplysninger til skattevæsenet, og at udbetalingen af overskydende  

 skat fastholdes i maj.
Disse formål bør opfyldes, når der gennemføres en  

 model med fortrykt selvangivelse.
Mindretallet er meget positiv over for den  

 fortrykte selvangivelse, men fastholder, at det skal være en  

 serviceforbedring for skatteyderne.
 Den model, skatteministeren har lagt op til, svækker de nævnte formål,  

 ligesom der er stor uklarhed om den endelige udformning, som det er beskrevet  

 ovenfor.
 Mindretallet vil ikke modsætte sig ministerens lovforslag, da der alene er  

 tale om bemyndigelser og ændrede tidsfrister, men de administrative  

 procedurer fastlægges af skatteministeren på dennes fulde ansvar.
 Et andet mindretal (Det Konservative Folkepartis, Venstres,  

 Fremskridtspartiets og Det Radikale Venstres medlemmer af udvalget)  

 indstiller lovforslaget til vedtagelse uændret, idet der henvises til  

 skatteministerens tilsagn om, at den nærmere tilrettelæggelse af ordningen  

 vil finde sted i nært samarbejde med kommunerne, og at de skatteydere, som  

 kan godkende den i april/maj måned tilsendte selvangivelse/årsopgørelse med  

 tilhørende skatteberegning, får overskydende skat udbetalt som hidtil.
 Et mindretal inden for dette mindretal (Fremskridtspartiets medlem af  

 udvalget) frygter, at den foreslåede ordning vil give anledning til  

 betydelige kvaler i de førstkommende år, ligesom mindretallet er overbevist  

 om, at yderligere ændringer vil være ønskelige (bl.a. afskaffelse af  

 februarpostkortene, majkvitteringskortene samt flytning af statusdag fra 31.  

 december til 30. september).
 Når mindretallet alligevel indstiller lovforslaget til vedtagelse i  

 ministerens udformning, beror det på, at det i den givne situation nok er det  

 bedst opnåelige skridt på vejen hen mod et mindre plagsomt  

 selvangivelsessystem.
 Et tredje mindretal (Centrum-Demokraternes og Kristeligt  

 Folkepartis medlemmer af udvalget) vil redegøre for sin stilling til  

 lovforslaget ved 2. behandling.
Aagaard (KF) Kirkegaard (KF) Pernille Sams (KF) Svend Heiselberg (V) nfmd.  

Skrumsager Skau (V) Glistrup (FP) Elisabeth Arnold (RV) Bente Juncker (CD)  

 Kofod-Svendsen (KRF) Helen Beim (S) Erling Christensen (S) Pia Gjellerup (S)  

 Klaus Hækkerup (S) Grete Schødts (S) Stavad (S) fmd.
Bjørn Poulsen  

 (SF) Lone Stig Andersen (SF) Bilag 1 Nogle af udvalgets spørgsmål til skatteministeren og dennes besvarelse  

 heraf:
 Spørgsmål:
Vil oplysninger til brug for beregning af renteafgiften efter de nuværende  

 regler kunne fortrykkes på selvangivelsen? Svar:
 En stor del af de indberetninger, der foretages af oplysningspligtige  

 pengeinstitutter m.fl. efter rentekontrolordningen, kan anvendes ved  

 beregning af renteafgiften.
Der skal imidlertid også bruges andre oplysninger ved opgørelsen af  

 renteafgiftsgrundlaget.
Det drejer sig f.eks. om renter af privat gæld,  

 afgiftsfrie renteudgifter, kapitalafkast af fysiske erhvervsaktier og  

 aktieudbytte.
 Det er derfor ofte nødvendigt at indhente yderligere oplysninger fra  

 skatteyderen, før renteafgiften kan beregnes.
 Ikke-erhvervsdrivende kan afgive disse yderligere oplysninger på  

 oplysningskortet, der udsendes i januar 1989.
 På baggrund af de indberettede oplysninger og oplysningerne afgivet på  

 oplysningskortet kan skattemyndighederne udfylde den fortrykte selvangivelse  

 og beregne afgiftsgrundlaget, der anføres på årsopgørelsen.
 Spørgsmål:
Hvordan vil man sikre, at skatteyderne er klar over, at årsopgørelsen i  

 maj er foreløbig? Svar:
De skatteydere, som udfylder og indsender oplysningskortet, får i  

 slutningen af april eller i begyndelsen af maj en fortrykt selvangivelse og  

 et forslag til årsopgørelse.
Det er tanken, at det skal fremgå af den  

 fortrykte selvangivelse, at forslaget til årsopgørelsen først bliver en  

 egentlig årsopgørelse, når den skattepligtige indsender kvitteringskortet.  

 Dette er vedlagt den fortrykte selvangivelse. Årsopgørelsen får herved samme  

 karakter som de årsopgørelser, der udsendes under den gældende ordning.
 Spørgsmål:
Hvordan vil ministeren sikre, at skattevæsenet i tide kommer i besiddelse  

 af alle nødvendige oplysninger til brug for den fortrykte selvangivelse? Svar:
I den påtænkte ordning er tidsfristerne fastsat således, at de  

 oplysninger, som skal fortrykkes på selvangivelsen, dvs. lønoplysninger,  

 renteoplysninger m.v., og de oplysninger, som borgerne indberetter på  

 oplysningskortene, som altovervejende hovedregel er på plads i registrene,  

 når selvangivelsen udsendes i slutningen af april/begyndelsen af maj.
Det er  

 baggrunden for, at selvangivelsesfristen er udskudt fra 15. februar til 15.  

 maj.
For de skatteydere, som ikke indsender oplysningskortet, er alle  

 oplysninger imidlertid ikke nødvendigvis på plads på den fortrykte  

 selvangivelse.
Disse skatteydere får en selvangivelse, hvor indberetninger  

 fra arbejdsgivere og pengeinstitutter er fortrykt.
De skal herefter udfylde  

 den fortrykte selvangivelse med supplerende oplysninger, altså de  

 oplysninger, der kunne være givet på oplysningskortet, og indsende  

 selvangivelsen senest 15. maj.
 Den personkreds, der ikke anvender oplysningskortet, kan formentlig  

 begrænses, hvis der informeres om disse forhold og borgerne opfordres til i  

 egen interesse at udfylde og indsende oplysningskortet.
 Spørgsmål:
Kan skatteydere, der ikke kan nøjes med oplysningskortet, rekvirere  

 skemamateriale til indgivelse i februar, og vil disse oplysninger kunne indgå  

 i den fortrykte selvangivelse? Svar:
 Den foreslåede ordning med den fortrykte selvangivelse kan anvendes af det  

 store flertal af skatteydere, som hidtil har kunnet benytte  

 erklæringsordningen og den almindelige selvangivelse S 13. Det drejer sig om  

 op imod 3,8 mio. personer.
Selvstændige erhvervsdrivende og ikke-erhvervsdrivende personer med  

 udenlandsk indkomst, særlig indkomst, skibsanparter m.v. kan ikke benytte  

 ordningen med den fortrykte selvangivelse.
Disse personer kan heller ikke  

 efter den gældende ordning benytte erklæringsordningen, selv om de har  

 indkomster og fradrag, som indberettes til skattemyndighederne.
For de personer, som ikke kan benytte den fortrykte selvangivelse, skal  

 der gælde den samme udsættelse af selvangivelsesfristen fra 15. februar til  

 15. maj som for andre personer.
Ligesom efter de gældende regler skal der  

 herudover være mulighd for yderligere udsættelse for bogføringspligtige og  

 regnskabspligtige.
 Spørgsmål:
Hvordan og på hvilket tidspunkt agter skatteministeren at gennemføre  

 udbetalingen af overskydende skat? Svar:
 Som nævnt i bemærkningerne til lovforslaget er den fremtidige ordning  

 endnu på et forberedende stadium og derfor ikke tilrettelagt i detaljer.
Det er imidlertid hensigten, at personer, som indsender oplysningskortet,  

 så vidt muligt skal have udbetalt overskydende skat på nogenlunde samme  

 tidspunkt som i den gældende ordning.
Det vil derfor være realistisk at regne  

 med en udbetaling i maj/juni som i år.
 For personer, som ikke indsender oplysningskortet, vil det nok være  

 realistisk at regne med en udbetaling af overskydende skat i juli/august  

 måned.
 Spørgsmål:
Hvor mange skatteydere skønner ministeren først vil få udbetalt  

 overskydende skat i juli/august, jf. ministerens bemærkninger under  

 lovforslagets 1. behandling? Svar:
Erhvervsdrivende samt lønmodtagere m.fl., der ikke har indsendt  

 oplysningskortet (og disses eventuelle ægtefæller) vil først få udbetalt  

 overskydende skat senere end andre skatteydere, formentlig fortrinsvis i  

 juli/august.
Det er ikke muligt at skønne over antallet af skatteydere i  

 denne gruppe.
Som det fremgår af svaret på spørgsmål 7, antages det at dreje sig om 3,8  

 mio. skattepligtige, der kan få udbetalt eventuel overskydende skat i maj  

 måned.
Det kan ikke angives, hvor mange skattepligtige der vil benytte sig af  

 oplysningskortet.
 Spørgsmål:
 Skattemyndighederne har for de enkelte skatteydere mere eller mindre  

 komplette oplysninger til brug for selvangivelserne/årsopgørelserne for  

 indkomståret 1988. Der udbedes i den forbindelse skøn over:
 1) Antal skatteydere, hvor myndighederne har samtlige nødvendige  

 oplysninger.
 2) Antal skatteydere, der vil have behov for at indsende oplysningskortet,  

 eller som har behov for at indsende yderligere oplysninger end dem, der  

 fremgår af oplysningskortet.
3) Antal skatteydere, hvis skattemæssige forhold er så komplekse, at de  

 ikke vil kunne benytte kortet.
Vil disse skatteydere få tilsendt  

 selvangivelse efter de gældende regler? Svar:
Det skønnes, at skattemyndighederne har oplysninger om samtlige indkomst-  

 og fradragskomponenter for ca. 1 mio. skatteydere.
Ca. 2,8 mio. skatteydere  

 kan nøjes med at indsende kortet med supplerende oplysninger.
 Kun erhvervsdrivende og ikke-erhvervsdrivende skatteydere med udenlandsk  

 indkomst, særlig indkomst, skibsanparter m.v., i alt knap 500.000 personer,  

 vil have så komplekse forhold, at de ikke kan benytte oplysningskortet.
 Spørgsmål:
Hvem vil være ansvarlig for fejloplysninger fra de indberetningspligtige,  

 såfremt disse oplysninger kommer til at fremgå af den fortrykte  

 selvangivelse? Svar:
Efter de gældende regler i skattekontrolloven påhviler det den  

 skattepligtige at selvangive sin indkomst, hvad enten den er positiv eller  

 negativ.
Det er således den skattepligtiges ansvar, at selvangivelsen er  

 korrekt.
Allerede i dag kan der forekomme fejloplysninger fra  

 indberetningspligtige.
Hvis sådanne oplysninger indgår i årsopgørelsen for  

 den skattepligtige og fejlen siden hen bliver rettet, vil årsopgørelsen blive  

 rettet efter den sædvanlige procedure ved, at ligningsmyndighederne udsender  

 en såkaldt agterskrivelse til den skattepligtige.
Den samme fremgangsmåde vil  

 også blive brugt efter indførelse af den fortrykte selvangivelse.
 Spørgsmål:
Hvor mange forkerte oplysninger indgives til skattemyndighederne fra de  

 indberetningspligtige, som senere må korrigeres? Svar:
 Der foreligger i Statsskattedirektoratet ikke umiddelbart statistiske  

 oplysninger, der viser, hvor stor en del af de omtalte indberetninger der er  

 rettelser til tidligere indberetninger, og hvor stor en del der er  

 førstegangsindberetninger.
 Spørgsmål:
Der udbedes en redegørelse for en gift pensionist med enkle skatteforhold  

 før og efter omlægning - hvor mange breve får den pågældende pensionist fra  

 skattevæsenet og hvornår, og hvor mange breve skal pensionisten indsende, og  

 hvornår får skatteyderne overskydende skat tilbage? Svar:
 Pensionister er omfattet af ordningen med den fortrykte selvangivelse i  

 samme omfang som andre personer.
En gift pensionist vil således i januar måned modtage et oplysningskort,  

 som kan indsendes til skattemyndighederne inden 15. februar.
På  

 oplysningskortet anfører pensionisten eventuelle supplerende oplysninger,  

 eller pensionisten tilkendegiver, at denne ikke har supplerende oplysninger.  

 Det er frivilligt at indsende oplysningskort.
1. Indsendes oplysningskortet, modtager den skattepligtige i slutningen af  

 april eller begyndelsen af maj et brev med en fortrykt selvangivelse, et  

 kvitteringskort og et forslag til en årsopgørelse.
Inden 15. maj indsendes  

 enten den fortrykte selvangivelse med den skattepligtiges supplerende  

 oplysninger eller rettelser eller kvitteringskortet til skattemyndighederne.
Indsender den skattepligtige den fortrykte selvangivelse med supplerende  

 oplysninger, modtager den skattepligtige i løbet af juli/august en  

 årsopgørelse.
Hvis den skattepligtige blot indsender kvitteringskortet i maj  

 måned, bliver det udsendte forslag til årsopgørelsen en egentlig  

 årsopgørelse.
2. Indsendes oplysningskortet ikke, modtager den skattepligtige i  

 slutningen af april eller begyndelsen af maj en fortrykt selvangivelse.
Denne  

 indsendes med den skattepligtiges supplerende oplysninger og rettelser.
På  

 grundlag heraf udsendes i juli/august en årsopgørelse til den skattepligtige.
 Det må formodes, at en del skattepligtige ikke indsender oplysningskortet.
I forbindelse med detailplanlægningen af den nye ordning vil det blive  

 overvejet, om det er muligt at finde nogle udsøgningskriterier, således at de  

 personer, som ikke har oplysninger ud over dem, som skattemyndighederne har i  

 forvejen, alligevel kan få en årsopgørelse i maj.
Denne gruppe af  

 skattepligtige består bl.a. af en del folkepensionister og en del studerende.
En anden mulighed, der kan overvejes, er at sende de skattepligtige, som  

 ikke har indsendt oplysningskortet, en skatteberegning på grundlag af de  

 oplysninger, der findes i edb-registrene.
Hvis den skattepligtige ikke har  

 supplerende oplysninger, vil skatteberegningen svare til en årsopgørelse.
Ved  

 at indsende kvitteringskortet får den skattepligtige en årsopgørelse i  

 juli/august, som er uændret i forhold til skatteberegningen.
Har den  

 skattepligtige derimod alligevel yderligere oplysninger, skal disse indsendes  

 som tilføjelser på den fortrykte selvangivelse, og den skattepligtige vil  

 herefter modtage en årsopgørelse i juli/august, som er ændret i forhold til  

 skatteberegningen.
 Formålet med eventuelt at udsende en skatteberegning på grundlag af de  

 maskinelle oplysninger er, at den skattepligtige så har en bedre mulighed for  

 at beregne en eventuel restskat før 1. juli (altså før årsopgørelsen  

 foreligger).
 Spørgsmål:
 Ad svaret på spørgsmål 8, bilag 6:
Er det korrekt forstået, at svaret på spørgsmålet forudsætter, at  

 skatteyderen selv skal betale portoen for fremsendelse af materiale til  

 skattemyndighederne? Svar:
 Det er ved beregningen af omkostningsskønnene forudsat, at det ved en  

 brevveksling mellem de skattepligtige og skattemyndighederne ligesom hidtil  

 er afsenderen, der betaler portoen.
 Spørgsmål:
 Udvalget udbeder sig de kommentarer til lovforslaget, som ministeren  

 eventuelt har modtaget fra Kommunernes Landsforening ud over henvendelsen af  

 13. juni 1988, jf. bilag 3.
 Svar:
 Jeg har ikke modtaget andre henvendelser fra Kommunernes Landsforening med  

 kommentarer til lovforslaget end henvendelsen af 13. juni 1988, jf. bilag 3.
 Spørgsmål:
 Ad svaret på spørgsmål 19:
Er det rimeligt at forlange af skatteyderne, at man fire måneder efter at  

 have modtaget egne oplysninger skal kontrollere skattevæsenets fortrykte  

 oplysninger, som skatteyderne selv er ansvarlige for rigtigheden af? Svar:
 Hvis oplysningerne skal fortrykkes på selvangivelsen med rimelig  

 sikkerhed, vil det ikke være teknisk muligt at udsende den fortrykte  

 selvangivelse før april/maj.
 Spørgsmål:
 Kan resultatet med den fortrykte selvangivelse, således som det nu  

 foreligger, gøres op således:
1. Skatteyderen modtager nu kun de tidligere hvide felter på  

 selvangivelsen? 2. Skatteyderne fritages for muligheden for at kunne beregne den  

 overskydende skat/restskat i februar måned og må vente hermed til maj måned? 3. Skatteyderne skal sende 2 hilsener til skattevæsenet i stedet for een? 4. En større centralisering af arbejdet hos skattemyndighederne? 5. Større forvirring hos skatteyderne og personalet i skatteforvaltningen? Svar ad 1:
 Efter den påtænkte ordning modtager den skattepligtige i april/maj måned  

 en selvangivelse indeholdende både de hvide og de tidligere gule felter.
 Svar ad 2:
 Den skattepligtiges muligheder for at kunne beregne sin slutskat allerede  

 i februar måned vil være den samme som efter de gældende regler.
 Skatteyderen har mulighed for at få et skatteberegningsskema til manuel  

 beregning af skatten.
 Svar ad 3:
Efter den påtænkte ordning kan den skattepligtige for at få en fuldstændig  

 udfyldt selvangivelse indsende et oplysningskort.
Dette er dog frivilligt.  

 Hvis den skattepligtige indsender oplysningskortet i udfyldt stand, består  

 den anden henvendelse til skattevæsenet alene i indsendelsen af et  

 kvitteringskort i underskrevet stand.
 Svar ad 4:
Som nævnt i bemærkningerne til lovforslaget sker der alene en overførsel  

 af visse rene rutineopgaver fra kommunerne til Statsskattedirektoratet.
Der  

 er ikke tvivl om , at de ligningsmæssige opgaver fortsat skal varetages af  

 kommunerne, hvortil de skattepligtige fortsat skal henvende sig.
 Svar ad 5:
 Den foreslåede ordning vil betyde en væsentlig forenkling for borgerne og  

 derved også for personalet i skattevæsenet.
Bilag 2 KOMMUNERNES LANDSFORENING Folketingets Skatte- og Afgiftsudvalg Den 13. juni 1988 Nogle henvendelser til udvalget og skatteministerens kommentarer hertil:  

 Kommunernes Landsforening blev mandag den 6. juni 1988 af Skattedepartementet  

 gjort bekendt med skatteministerens lovforslag, der skal åbne mulighed for en  

 fortrykt selvangivelse.
 Af forslaget fremgår det, at den nye selvangivelsesmetode tænkes at  

 forløbe over følgende 3 faser:
 1. Skatteyderne modtager i januar et brevkort svarende til det, der blev  

 benyttet i forbindelse med forsøgsordningen i Aalborg, Skørping og Hadsten.  

 På dette kort anfører skatteyderne de oplysninger, som skattevæsenet ikke  

 allerede har.
2. Skatteyderne modtager i april en fortrykt selvangivelse udfyldt med  

 såvel de oplysninger, skattevæsenet har modtaget fra arbejdsgivere m.v., som  

 skatteydernes egne oplysninger fra brevkortet.
Desuden er slutskatten  

 beregnet på basis af disse oplysninger.
3. Hvis skatteyderne kan godkende selvangivelsen og beregningen af  

 slutskatten, indsender de et underskrevet kvitteringskort.
Den fortrykte  

 selvangivelse anses herefter for at være årsopgørelsen.
Hvis skatteyderne  

 ikke kan godkende den fortrykte selvangivelse, retter de denne eller  

 supplerer den med manglende oplysninger og returnerer den til skattevæsenet  

 senest den 15. maj 1988. På baggrund af den korrigerede selvangivelse  

 udskrives herefter en årsopgørelse.
I forslaget henvises bl.a. til en Gallupundersøgelse, der har vist  

 tilfredshed med prøveordningen i de tre jyske kommuner.
I den forbindelse  

 bemærkes det, at Kommunernes Landsforening ikke er bekendt med resultatet af  

 undersøgelsen, idet styregruppen vedrørende forsøget med kortselvangivelsen  

 ikke har været indkaldt til møde siden udsendelsen af kortet og forsøget ikke  

 - på trods af aftaler om det modsatte - er evalueret i gruppen.
 Skatteministerens model giver umiddelbart anledning til følgende  

 spørgsmål:
- Kan skatteyderne i forbindelse med udfyldelsen af kortet gennemskue,  

 hvilke oplysninger skattevæsenet har? De foreløbige erfaringer med årsopgørelsen for 1987 synes umiddelbart at  

 indikere, at dette ikke er tilfældet.
- Er det nødvendigt at ulejlige skatteyderne mere end een gang for at få  

 de rigtige oplysninger til selvangivelsen? Skatteministerens model indebærer, at skatteyderne skal indsende  

 oplysninger/kvittering to gange mod een gang i den nuværende ordning og i den  

 nedenfor skitserede model.
- Skal skatteyderne ikke have mulighed for at beregne deres skat på det  

 tidspunkt, de afgiver selvangivelsesoplysningerne? Det får de ikke mulighed for - uden betydeligt besvær - i den foreslåede  

 model.
 I bestræbelserne på at forene på den ene side det enkle for såvel  

 skatteyderne som administrationen i kortselvangivelsen med på den anden side  

 opfyldelsen af ønsket om en øget retssikkerhed for borgerne i en  

 selvangivelse med fortrykte gule felter skal Kommunernes Landsforening derfor  

 foreslå en model som skitseret i vedlagte bilag bragt i anvendelse.
 Forslaget kan kort resumeres således:
1. I marts måned udsendes selvangivelsesgenparten med fortrykte gule  

 felter til skatteyderne.
Et brevkort vedlægges til supplerende oplysninger.
 2. I april returnerer skatteyderne brevkortet enten blot underskrevet som  

 accept af de forudprintede oplysninger - eller med supplerende/korrigerede  

 oplysninger.
 3. I maj modtager skatteyderne årsopgørelsen i overensstemmelse med de af  

 skatteyderne accepterede samt indsendte oplysninger.
 I stikordsform kan følgende fordele for skatteyderne ved den skitserede  

 ordning nævnes:
- ingen mystik omkring de gule felter (systemaccept) - skatteberegning er mulig (retssikkerhed) - berigtigelse af gule felter behandles umiddelbart (øget retssikkerhed) Med hensyn til administrationen af en ny selvangivelsesordning anføres det  

 i bemærkningerne til lovforslaget, at et vigtigt led i den foreslåede ordning  

 er, at der skal ske den hurtigst mulige betjening af borgerne, hvorfor  

 Statsskattedirektoratet overtager visse rutineopgaver fra kommunerne.
Disse  

 opgaver omhandler udsendelse og modtagelse af selvangivelser, udsendelse af  

 årsopgørelser, konvertering af selvangivelsesoplysninger, arkivering af  

 selvangivelser og årsopgørelser samt efterbehandling og kuvertering af  

 selvangivelses- og årsopgørelsesblanketter.
 På denne baggrund har Skatteministeriet opgjort de kommunale besparelser  

 til 86 mio. kr. årligt i årene 1989, 1990 og 1991.
I denne anledning skal landsforeningen bemærke, at man er af den  

 opfattelse, at kommunerne bør være det primære bindeled mellem borgerne og  

 det offentlige.
Kommunerne er borgernes nærmeste myndighed, og den kontakt,  

 der skal foregå mellem borgerne og det offentlige, skal i videst muligt  

 omfang formidles af kommunerne.
 En forudsætning for en sådan central udsendelse af materiale må  

 derfor være, at kommunen står som afsender, at det klart  

 fremgår, at alle henvendelser skal rettes til kommunen, og at den  

 enkelte kommune selv kan bestemme udsendelsestidspunktet inden for de  

 fastsatte rammer.
 Med hensyn til en central modtagelse af materialet er Kommunernes  

 Landsforening af den opfattelse, at denne løsning er særdeles ubekvem for  

 såvel skatteyderne som administrationen.
 - Skatteyderne vil i tvivlstilfælde omkring selvangivelsen naturligt  

 kontakte deres lokale skattevæsen og vil derfor være uforstående over for en  

 central indsendelse.
- I forbindelse med korrektion/supplering af selvangivelsens gule felter  

 vil skatteyderne ofte medsende dokumentation.
Denne dokumentation bør tilgå  

 og opbevares i kommunen.
 Kommunernes Landsforening skal derfor foreslå, at  

 selvangivelsen/brevkortet indsendes til kommunerne, der herefter selvstændigt  

 kan afgøre, om man ønsker central konvertering.
 Med hensyn til de af ministeriet opgjorte besparelser bemærkes, at disse  

 har været til høring hos medlemmerne af det kommunale skatteudvalg, hvilket  

 har givet anledning til konkrete bemærkninger som anført i vedlagte bilag.
 Endvidere skal det anføres, at en omlægning som den i lovforslaget  

 skitserede må forventes at give merarbejde i forbindelse med rådgivning og  

 vejledning til borgerne.
For god ordens skyld skal Kommunernes Landsforening endelig henlede  

 udvalgets opmærksomhed på de retningslinjer, der gælder ifølge det udvidede  

 totalbalanceprincip.
Disse retningslinjer indebærer, at der ikke finder  

 kompensation sted for administrative mer- og mindreudgifter.
På skatteområdet  

 er dette senest slået fast i forbindelse med loven om forbrugsrenteafgiften.  

 Med henvisning til det udvidede totalbalanceprincip afslog staten at  

 kompensere kommunernes merudgifter, idet de hidrørte fra administration.  

 Statens merudgifter vil altså ikke efter landsforeningens opfattelse kunne  

 modregnes i det kommunale bloktilskud.
KOMMUNERNES LANDSFORENING Kontoret for edb og skat Den 13. juni 1988 NOTAT Kommunernes Landsforenings forslag til en ændret selvangivelsesprocedure I  

 bestræbelserne på at forene på den ene side det enkle for såvel skatteydere  

 som administration i kortselvangivelsen med på den anden side opfyldelsen af  

 ønsket om en øget retssikkerhed for borgerne i en selvangivelse med fortrykte  

 gule felter kan Kommunernes Landsforening foreslå følgende model:
Skatteyderens genpart, som han kender den i dag, forsynes med oplysninger  

 fra de centrale registre (udprintning af de gule felter). Skatteyderen  

 påfører herefter de yderligere oplysninger, der er nødvendige for en  

 skatteberegning.
De påførte oplysninger registreres endvidere af skatteyderen  

 på et kort, der - hvis muligt - udgør en del af den forudprintede  

 genpartsblanket, som herefter udgør selvangivelsen.
Kortselvangivelsen skal indeholde mulighed for, at skatteyderen kan  

 berigtige de oplysninger, der er registreret i de centrale registre.
Det er  

 ikke tanken, at samtlige gule felter er optrykt på kortselvangivelsen med  

 mulighed for korrektion, men at skatteyderen får mulighed for at angive ved  

 en eller anden form for markering, at han er uenig i oplysningerne i et  

 givent gult felt, og at han eventuelt vedlægger dokumentation herfor med  

 kortet.
 Den administrative procedure i forbindelse med udsendelse og modtagelse af  

 selvangivelsen samt udsendelse af årsopgørelsen kan skitseres som følger:
Udsendelse af selvangivelsen Primo marts udsendes selvangivelsen - genpart med udprintning af  

 oplysningerne i de gule felter samt kortselvangivelse til indsendelse i een  

 blanket.
Da den forudprintede blanket både skal indeholde genpart og kort  

 samt skatteberegningsskema, må den information/vejledning, der er nødvendig  

 for udfyldelsen af kortet samt skatteberegningen vedlægges blanketten som et  

 selvstændigt (enslydende materiale) sammen med en svarkonvolut.
Modtagelse af selvangivelsen Primo april modtages de udfyldte kort i de kommunale skatteforvaltninger,  

 hvorefter der foretages en manuel gennemgang af det indsendte materiale med  

 henblik på en sortering af materialet i to kategorier:
1. Kort uden bilag samt uden angivelse af eventuel berigtigelse af  

 oplysninger i gult felt og 2. kort med bilag eller med berigtigelse af oplysninger i gult felt.
 De »rene kort« (kategori 1) konverteres umiddelbart ved  

 indretning i den enkelte forvaltning eller samles for et antal kommuner -  

 afhængig af stordriftsfordele, rådighed over nødvendig teknologi m.v. -  

 hvorefter kortene læses maskinelt.
Valget mellem de to indberetningsformer kan blandt andet vurderes med  

 baggrund i resultatet af forsøget med kortselvangivelsen i Hadsten, Skørping  

 og Aalborg.
Der må med baggrund heri foretages en sammenlignende vurdering af  

 indberetningssikkerheden i et maskinelt centralt system og  

 indberetningssikkerheden i et decentralt »manuelt« system betjent  

 og ledet af outputmaterialets brugere.
Den anden hovedsorteringsgruppe (kategori 2) indeholdende kort med bilag  

 og eller berigtigelse af oplysningerne i de forudprintede gule felter kan  

 herefter igen sorteres i to kategorier.
Den ene indeholder kort uden  

 berigtigelse af gule felter, men med dokumentation for indholdet i de hvide  

 felter.
Disse kort kan, efter frasortering og arkivering af bilagene,  

 konverteres efter samme princip som tidligere beskrevet for kort fra kategori  

 1.
Tilbage står den kommunale forvaltning med et antal kortselvangivelser med  

 skatteyderens berigtigelse af oplysningerne i de gule felter.
Disse  

 kortselvangivelser skal herefter undergå en egentlig sagsbehandling, der  

 alene har til formål at afgøre, om skatteyderen har ret i de anførte  

 berigtigelser eller ej.
Det er ikke tanken, at der i denne fase skal  

 foretages nogen egentlig ligning, men at der alene tilstræbes en enighed om  

 størrelsen af de enkelte feltbeløb, hvorpå den egentlige ligning skal  

 foretages.
Udsendelse af årsopgørelse Årsopgørelsens udsendelsestidspunkt vælges af den enkelte kommune, idet  

 det bemærkes, at det tidligst vil kunne lade sig gøre primo maj måned.
Fordele/ulemper I stikordsform kan følgende fordele og ulemper ved den skitserede ordning  

 nævnes:
 Fordele for skatteyderen:
- ingen mystik omkring gule felter (systemaccept) - skatteberegning mulig (retssikkerhed) - berigtigelse af gule felter behandles umiddelbart (øget retssikkerhed) Fordele for skatteadministrationen:
- potentielle rationaliseringsgevinster ved kortselvangivelsen kan  

 realiseres uden »ulemper« for skatteyderen Ulemper for skatteyderen:
 - den senere udsendelse af årsopgørelsen og den dermed følgende  

 forsinkelse af udbetalingen/opkrævningen af overskydende skat/restskat.
 Denne ulempe gør sig gældende i såvel ministerens som landsforeningens  

 model.
KOMMUNERNES LANDSFORENING Kontoret for edb og skat Den 13. juni 1988 NOTAT De administrative konsekvenser af lovforslag nr.
L 16 - fortrykt  

 selvangivelse - fremsat den 8. juni 1988 Generelle bemærkninger vedrørende administrationen af det fremsatte  

 forslag I bemærkningerne til lovforslaget understreges, at ligningsopgaven skal  

 varetages af kommunerne.
Kommunerne befinder sig tættest på borgerne og kan  

 derfor varetage ligningsopgaven mest hensigtsmæssigt.
Borgerne vil også  

 lettest kunne få råd og vejledning hos den lokale ligningsmyndighed.
Ligningsopgaven er mangesidet.
Hvis den skal gennemføres henigtsmæssigt er  

 det nødvendigt, at kommunerne er i besiddelse af originalmaterialet, fordi  

 skatteyderne vil stille et helt naturligt krav om at grundmaterialet -  

 skatteydernes egne oplysninger - er tilgængeligt på sagsbehandlerens bord,  

 således at man undgår diskussion om, hvad skatteyderne egentlig skrev på  

 selvangivelsen eller oplysningskortet.
 Dette må også være i fuld harmoni med intentionen om en højnelse af  

 retssikkerheden og servicen over for borgerne.
 Hvordan dette skal gennemføres, når selvangivelsesmaterialet samt  

 kvitteringskortet befinder sig i statsskattedirektoratet er vanskeligt at se  

 på nuværende tidspunkt.
 Det forekommer ikke sandsynligt, at man på centralt hold med den mængde af  

 materiale, der er tale om, kan sikre et tilstrækkeligt effektivt arkivsystem.
Hvis der skal gennemføres et rekvisitionssystem, vil sagsbehandlingen ikke  

 alene kræve mere tid, men også være uforståeligt for borgerne.
Det vil  

 naturligvis være muligt at tilrettelægge en arbejdsgang, hvor  

 skattemyndighederne er initiativtagere, men hvis skatteyderne henvender sig,  

 så forekommer det ikke særligt borgervenligt, at man må sige til pågældende,  

 at det kan vi desværre ikke se, for materialet ligger i København.
 I denne forbindelse skal der også peges på, at erfaringerne for  

 indeværende år vedrører årsopgørelserne, herunder udfyldelsen af  

 selvangivelsen, klart tyder på, at det er nødvendigt at selvangivelsen er  

 tilgængelig her og nu, ellers er det ikke muligt at gennemføre hurtig og  

 effektiv og dermed korrekt rettelsesprocedure.
Hvorledes sikres, at breve der er indlagt i selvangivelserne fra  

 skatteyderne, kommer til de lokale ligningsmyndigheders kendskab, hvis den  

 korrigerede selvangivelse indsendes til statsskattedirektoratet? Hvis denne korrigerede selvangivelse skal indsendes til  

 statsskattedirektoratet, vil den klargøring/korrektion der gennemføres af de  

 lokale ligningsmyndigheder på selvangivelserne i dag antageligt bortfalde.
Vil der fortsat være mulighed for, at borgerne kan afhente en  

 selvangivelse og udfylde denne i stedet for oplysningskortet? Hvis ja, hvortil skal denne selvangivelse så indsendes? I bemærkningerne anføres endvidere, at »den pågældende skal korrigere  

 fejlene på selvangivelsen.
Den indsendes herefter senest den 15. maj til  

 skattemyndighederne«.
Hvem er skattemyndighederne i denne forbindelse?  

 Det må formodes, at der er tale om de lokale ligningsmyndigheder.
I denne  

 forbindelse kan spørgsmålet rejses, hvilken kopi har skatteyderen, hvis denne  

 indsender selvangivelsen i korrigeret stand? Hvor skal denne korrigerede selvangivelse arkiveres, idet det må  

 forudsættes, at konverteringen (indberetningen) af de ændrede oplysninger  

 skal foretages af de lokale ligningsmyndigheder.
Forekommer det særligt hensigtsmæssigt, at man så i givet fald arkiverer  

 selvangivelser to steder, nemlig hos de lokale ligningsmyndigheder og hos  

 statsskattedirektoratet? Når der tales så meget om retssikkerhed og hurtigere betjening af  

 borgerne, forekommer det ikke særligt sandsynligt, at disse to mål nås, når  

 henses alene til arkiveringsspørgsmålet.
Herudover kan der så være en lang  

 række andre problemer.
Det må være helt naturligt, at borgerne ved en henvendelse til den lokale  

 ligningsmyndighed, har krav på, at ligningsmyndigheden kan fremvise det  

 dokument, som borgerne har indsendt, og ikke blot bliver præsenteret for en  

 edb-udskrift.
Hvad er konsekvensen, såfremt borgerne ikke indsender  

 kvitteringskortet? Er der sanktionsmuligheder, kontrollovstillæg, tilbageholdelse af  

 overskydende skat osv., eller er pågældende ikke-selvangiver i denne  

 situation? Bemærkninger vedrørende statens kompensationskrav I forbindelse med ændringerne omkring selvangivelsesprocedurerne og den  

 dermed foreslåede centrale udsendelse og modtagelse har ministeriet opgjort  

 de samlede kommunale besparelser således:
Funktioner: Timeforbrug Procent 1. Pakning, sortering, kuvertering og udsendelse af selvangivelse 100.000  

 25 pct.
 2. Klargøring og konvertering af selvangivelser 80.000 20 pct.
 3. Fejlrettelse m.v. af selvangivelser 40.000 10 pct.
 4. Efterbehandling, sortering og forsendelse af årsopgørelser 80.000 20  

 pct.
 5. Arkivering m.v. af selvangivelser/årsopgørelser 40.000 10 pct.
 6. Intern mødevirksomhed m.v. 20.000 10 pct.
 7. Planlægning og tilrettelæggelse af ovennævnte arbejdsopgaver 20.000 5  

 pct.
 I alt 400.000 100 pct.
 Ved en gennemsnitlig timeomkostning på 150 kr. andrager de nævnte  

 besparelser 60 millioner kroner.
 Dette svarer til, at de kommunale skattemyndigheder i gennemsnit anvender  

 6 minutter pr. skatteyder til varetagelsen af de nævnte arbejdsopgaver (4  

 millioner skatteydere).
 Desuden kan kommunerne spare 26 mio. i porto - en samlet besparelse på 86  

 mio.
Kommunernes Landsforenings bemærkninger til statsskattedirektoratets  

 opgørelse Indledningsvis skal Kommunernes Landsforening henlede opmærksomheden på de  

 retningslinjer, der gælder ifølge det udvidede totalbalanceprincip.
Disse  

 retningslinjer indebærer, at der ikke finder kompensation sted for  

 administrative mer- og mindreudgifter.
På skatteområdet er dette senest slået fast i forbindelse med loven om  

 forbrugsrenteafgiften.
Med henvisning til det udvidede totalbalanceprincip  

 afslog staten at kompensere kommunernes merudgifter, idet de hidrørte fra  

 administrationen. - Statens merudgifter vil altså ikke kunne modregnes i det  

 kommunale bloktilskud.
 Det kommunale skatteudvalg har haft mulighed for at kommentere  

 ministeriets beregninger, hvilket har medført følgende konkrete bemærkninger:
Til pkt. 1 Pakning, sortering, kuvertering og udsendelse Statsskattedirektoratet opererer med 100.000 timer a 150 kr.
Dette er ikke  

 realistisk, idet kuverteringsbureauer vil kunne klare opgaven på landsplan  

 for max 2 mio. kr. (baseret på tal for København) i stedet for de stipulerede  

 15 mio.
Til pkt. 5 Arkivering Arkiveringsopgaven i forbindelse med årsopgørelser er allerede sparet i  

 nogle kommuner.
 Det har de seneste år været muligt at afbestille årsopgørelseskopien, og  

 de kommuner der har benyttet sig heraf kan ikke præstere samme besparelse  

 igen.
 Hvis halvdelen af landets kommuner (målt i indbyggerantal) har benyttet  

 sig heraf, skal de sparede timer nedsættes til 30.000.
Til pkt. 6 + 7 Den interne mødevirksomhed, planlægning og tilrettelæggelse Bortfalder ikke.
Medarbejderne skal stadig orienteres om den totale  

 sammenhæng i systemet.
Vedrørende porto Det er om portoudgifter anført, at statens merudgift udgør 26 mio. kr. pr.  

 år, og at dette tal svarer til kommunernes besparelse.
 Det er ikke muligt ud af bemærkningerne at udlede, om returkuverterne til  

 oplysningskort og kvitteringskort/korrigeret selvangivelse er frankeret  

 således, at staten betaler skatteyderens udgift.
 Umiddelbart kunne man forvente dette, da ordningen med returnering af et  

 ekstra kort ellers vil blive et større irritationsmoment for skatteyderne med  

 afledt effekt på kvitteringsordningen som sådan.
 Hvis det er tilfældet, bliver statens merudgift større end de 26 mio. kr.,  

 men kommunernes besparelse stiger ikke tilsvarende.
 Med andre ord udgør kommunernes maksimale besparelse de 26 mio. kr.,  

 uanset hvilken dialog staten fastlægger med skatteyderne.
I øvrigt Driftsøkonomi Opgørelsen er sket i antal timer, dvs. der er ikke foretaget en vurdering  

 af den direkte driftsøkonomi.
 Påvirkningen af den driftsøkonomi, der vedrører terminalanvendelsen og  

 består af nogle bevægelser i begge retninger, kan opgøres således:
 Udgifterne til direkte datafangst af selvangivelser er sparet med ca.  

 400.000 kr.
En sagsbehandling må fremover basere sig udelukkende på  

 terminalanvendelse.
Flere års erfaringer viser, at der sker en stigning i  

 antallet af TP-træk med mindst 2 træk pr. behandlet sag.
Da mindst 800.000  

 lønmodtagere udsøges til behandling om året, svarer dette til afrundet  

 2.400.000 kr.
 Dvs. en nettoudgift årligt på 2.000.000 kr.
 Hertil kommer nogle investeringer i skærme og printere, som med fjernelsen  

 af papiret fra kommunerne bliver ubetinget nødvendig.
 Ingen medarbejder vil fremover kunne klare sagsbehandlingen uden en  

 terminal.
 Kommunernes terminaliseringsgrad er naturligvis forskellig fra hinanden og  

 investeringsbehovet vil derfor også være forskelligt.
 Hvis der tages udgangspunkt i de skøn, der blev gjort i forbindelse med  

 skattereformen, mangler der en belægning på 20 pct., som nu nødvendigvis må  

 dækkes ind.
 Selv om der her anvendes en restdækning på 20 pct., skal det ikke tages  

 som udtryk for, at alle kommuner i dag har en dækning på 80 pct.
 En hel del kommuner er langt bagefter, og disse kommuner vil stå over for  

 betydeligt større investeringer i løbet af kort tid, idet de ikke vil være i  

 stand til at udskyde anskaffelserne længere.
Ved en anskaffelsespris på kr. 10.000 pr. terminal og kr. 3.000 pr.  

 printer (1 stk. pr. 4 terminaler), kan anskaffelsesbehovet opgøres til  

 afrundet 15 mio. kr.
Heri er ikke medregnet installationsomkostninger m.v.
 Da der med tiden under alle omstændigheder vil ske en terminalisering af  

 alle arbejdspladser, vil det ikke være korrekt at henføre hele udgiften til  

 lovforslaget.
 Umiddelbart skønnes udviklingen at være fremskyndet med 3 år på dette  

 område, hvorfor merudgiften med en skønnet teknisk udstyrslevetid på 10 år  

 skønnes til 1,5 mio. kr. hvert af årene 1989, 1990 og 1991.
 De i lovforslaget opgjorte kommunale besparelser bør herefter reguleres  

 således:
1989 1990 1991 Statsskattedirektoratets skøn 86 86 86 Pakning m.v. -13 -13 -13 Øgede driftsomkostninger netto - 2 - 2 - 2 Mindre besparelser på arkivering -1,5 -1,5 -1,5 Anskaffelser -1,5 -1,5 -1,5 Besparelser 68 68 68 Folketinget Skatte- og Afgiftsudvalget Maribo den 16. juni 1988 Herved fremsendes kopi af skrivelse af d.d. til Kommunernes Landsforening  

 til orientering.
Med venlig hilsen Mogens Mygind skatteinspektør Kommunernes Landsforening Kontoret for Skat og EDB 16. juni 1988 Vedrørende lovforslag nr.
L 16 af 8/6 1988 Undertegnede skatteinspektører i Augustenborg, Holbæk og Maribo kommuner  

 ønsker herved at fremkomme med vores kommentarer til ovennævnte lovforslag.
 Kommentarerne tager udgangspunkt i hensynet til borgerne og deres  

 forståelse for og accept af skattesystemet, således som vi og vore  

 medarbejdere opfatter det.
 Indledningsvis bemærkes det, at vi bifalder ideen med en fortrykt  

 selvangivelse, men vi er dog meget betænkelige ved brevkortordningens  

 sammenkædning med den fortrykte selvangivelse.
 Vi tror ikke på, at det vil bidrage til forståelse for og accept af  

 systemet, at der allerede i januar skal udfyldes et brevkort, som for  

 borgerne vil blive opfattet som noget nyt, der kan virke forvirrende.
 Vi er også af den opfattelse, at mange borgere vil blive utilfredse med,  

 at de ikke kan beregne skatten, når de nu alligevel skal i gang med at  

 udfylde brevkortet.
 Borgerne vil også kunne tænkes at føle utryghed over for hvilke  

 oplysninger de skal anføre på brevkortet, ligesom forslaget betyder at  

 borgerne skal tænke på selvangivelse to gange i stedet for en, hvilket vi  

 også tror vil begrænse borgernes forståelse og accept.
 Det kan også synes betænkeligt, at skatteberegningen ifølge lovforslaget  

 vil blive foretaget på grundlag af tal og oplysninger som borgeren ikke  

 kender og har accepteret.
 I stedet for den foreslåede brevkort/fortrykt selvangivelsesordning,  

 foreslår vi i stedet for følgende, der er en ren fortrykt  

 selvangivelsesordning:
 1. I marts måned udsendes det fortrykte selvangivelsesmateriale til  

 borgerne (materialet må af hensyn til borgerne ligne det for 1987 så meget  

 som muligt).
 2. 3 uger senere i april måned returnerer borgerne selvangivelsen til de  

 kommunale skatteforvaltninger, enten som en accept af det fortrykte eller med  

 nødvendige rettelser og tilføjelser.
 3. I maj måned modtager borgerne en årsopgørelse på grundlag af de  

 accepterede eller ændrede (af borgeren) oplysninger.
 Herved opnås det, at skatteberegning først foretages på grundlag af tal  

 som borgerne kender og har accepteret.
 Ovenstående ordning vil - tror vi på baggrund af vores og vore  

 medarbejderes daglige kontakt med borgerne - blive opfattet positivt af  

 borgerne, der nu kan se hvorledes teknologien kan forenkle borgernes årlige  

 arbejde med selvangivelsen.
 Som tidligere nævnt foreslår vi, at selvangivelserne skal indsendes til de  

 kommunale skatteforvaltninger, hvorefter det reducerede arbejde med  

 indberetning af data m.v. efter eget valg i den enkelte kommune kan ske  

 lokalt eller centralt af SD - mod betaling.
Med venlig hilsen Svend Erik Vad Augustenborg sign.
E.
Willemoes Larsen Holbæk sign.
Mogens Mygind Maribo Skatteministeriet 16. juni 1988 Til Folketingets Skatte- og Afgiftsudvalg Ad forslag til lov om forskellige skattelove (Fortrykt selvangivelse) (L  

 16).
 Vedlagt fremsendes kommentar til Kommunernes Landsforenings henvendelse af  

 13. juni 1988 til Folketingets Skatte- og Afgiftsudvalg.
Anders Fogh Rasmussen / Hanne Søgaard Hansen Skattedepartementet 16. juni 1988 Kommentar til Kommunernes Landsforening forslag til en  

 ændret selvangivelsesprocedure som beskrevet i brev og notat af 13. juni 1988  

 fra Kommunernes Landsforening til Skatte- og Afgiftsudvalget.
 1. I praksis kan proceduren for at aflevere selvangivelse og udfærdige  

 årsopgørelse udformes på mange måder.
2. For tiden arbejder jeg med en ordning, som er beskrevet i  

 bemærkningerne til lovforslaget.
Ordningen går i korthed ud på, at  

 skattepligtige inden 15. februar har mulighed for at give oplysninger til  

 skattemyndighederne, som de ikke har i forvejen.
På grundlag af  

 skattevæsenets oplysninger fra arbejdsgivere, pengeinstitutter m.v. og på  

 grundlag af den skattepligtiges eventuelle oplysninger på oplysningskortet  

 fortrykker skattemyndighederne en selvangivelse, som sendes til den  

 skattepligtige samtidig med et forslag til årsopgørelse.
Den skattepligtige  

 har nu mulighed for at komme med indsigelse mod oplysningerne på den  

 fortrykte selvangivelse.
Dette gøres ved, at den skattepligtige korrigerer de  

 punkter, der ikke er i overensstemmelse med den skattepligtiges egne  

 oplysninger og indsender selvangivelsen til skattemyndighederne.
På grundlag  

 af den korrigerede selvangivelse udfærdiges en årsopgørelse.
Hvis den skattepligtige ikke har supplerende oplysninger til den fortrykte  

 selvangivelse, indsender den skattepligtige et kvitteringskort til  

 skattemyndighederne.
Dermed bliver det udsendte forslag til årsopgørelse til  

 en egentlig årsopgørelse for den skattepligtige.
 3. Kommunernes Landsforening foreslår en ordning, hvor skattemyndighederne  

 i slutningen af marts måned udsender en fortrykt selvangivelse med de  

 oplysninger, som skattemyndighederne har fra arbejdsgivere, pengeinstitutter  

 m.v.
Først ved modtagelsen af denne selvangivelse har den skattepligtige  

 mulighed for at komme med yderligere oplysninger til skattemyndighedernes  

 oplysninger.
Dette skal gøres ved at indsende den fortrykte selvangivelse.
 På grundlag af den indsendte selvangivelse udarbejdes en årsopgørelse, som  

 sendes til den skattepligtige.
 4. Jeg har følgende kommentar til forslaget fra Kommunernes Landsforening.
5. Som nævnt indgår det i mit forslag, at de skattepligtige har mulighed  

 for at indsende supplerende oplysninger allerede i februar måned.
Det  

 betyder, at langt flere af de fortrykte selvangivelser, der udsendes i april  

 måned, vil være korrekt udfyldt.
Efter forslaget fra Kommunernes  

 Landsforening vil kun et fåtal af de fortrykte selvangivelser være korrekt  

 udfyldte ved udsendelsen allerede i marts måned til de skattepligtige.
Det  

 betyder, at langt flere skattepligtige vil modtage deres årsopgørelse sent.
 Kommunernes Landsforening ønsker, at skatteyderne skal modtage  

 årsopgørelsen i maj måned.
 Mit forslag tilgodeser dette ønske.
Retssikkerhedsmæssigt er det af stor betydning, at skatteyderen modtager  

 den fortrykte selvangivelse og årsopgørelsen samtidig, således at man under  

 et kan kontrollere både skatteberegningen og grundlaget herfor.
Dette  

 bidrager også til den styrkelse af retssikkerheden, som jeg ønsker.
6. I forslaget fra Kommunernes Landsforening indgår det, at den fortrykte  

 selvangivelse skal udsendes allerede i midten af marts.
Selvangivelserne skal  

 derefter afleveres i midten af april, og en årsopgørelse skal kunne foreligge  

 i midten af maj.
Jeg er stærkt tvivlende overfor, om det teknisk og praktisk  

 er muligt at få selvangivelserne fortrykt på så tidligt et tidspunkt.
De senere års udvidelse af oplysningspligten over for skattemyndighederne  

 har medført, at de registre, der skal anvendes i forbindelse med den  

 fortrykte selvangivelse, ikke vil være opdaterede før i midten af marts.  

 Efter at disse ting er bragt i orden, tager det 3-4 uger at trykke og udsende  

 selvangivelsen.
Selv om man starter trykningen af selvangivelsen umiddelbart  

 efter, at registrene er dannet, vil skatteyderne ikke kunne modtage  

 selvangivelsen før i april.
Selv om der kan spares 14 dage, vil  

 selvangivelserne være fejlbehæftede i betydelig grad.
Herefter skal disse oplysninger behandles systemmæssigt blandt andet med  

 hensyn til berigtigelser, fordeling mellem ægtefæller og udsøgning af  

 specielle forhold.
Mit forslag om, at man først indsender supplerende  

 oplysninger, medfører, at der åbnes mulighed for, at skattemyndighederne kan  

 gennemføre ligningsmæssig udsøgning også for de supplerende oplysninger.  

 Samtidig bliver det muligt at sende forslag til årsopgørelsen sammen med  

 selvangivelsen, som har fortrykt samtlige oplysninger.
7. I henvendelsen rejser landsforeningen derudover nogle administrative  

 spørgsmål.
Foreningen spørger således, om de skattepligtige i forbindelse med  

 udfyldelsen af oplysningskortet kan gennemskue, hvilke oplysninger  

 skattevæsenet allerede har.
 Hertil skal det bemærkes, at de skattepligtige kan gennemskue, hvilke  

 oplysninger skattevæsenet har, idet kortet alene vil kunne udfyldes med de  

 oplysninger, som skattevæsenet ikke har.
8. Videre spørger Kommunernes Landsforening, om det er nødvendigt at  

 ulejlige skatteyderne mere end een gang for at få de rigtige oplysninger til  

 selvangivelsen, idet der både skal indsendes et oplysningskort og et  

 kvitteringskort.
Den skattepligtige ulejliges ikke mere end 1 gang for at få  

 de rigtige oplysninger.
Enten indsender den skattepligtige oplysningskortet  

 eller udfylder selvangivelsen.
Kvitteringskortet skal kun indsendes af hensyn  

 til retssikkerheden og som accept af selvangivelsen.
Ordningen er således at  

 betragte som en service over for de skattepligtige, samtidig med at der vil  

 være en mindre fejlprocent i den kombinerede selvangivelse og årsopgørelse,  

 der efter lovforslaget udsendes i april måned.
9. Endelig spørger Kommunernes Landsforening, om de skattepligtige ikke  

 skal have mulighed for at beregne deres skat på det tidspunkt, hvor de  

 afgiver selvangivelsesoplysningerne.
De skattepligtige modtager en fortrykt  

 selvangivelse og har mulighed for at indhente skatteberegningsskema i  

 skatteforvaltningen.
Dette er dog ikke nødvendigt, idet der sammen med den  

 fortrykte selvangivelse også udsendes en skatteberegning til de  

 skattepligtige (foreløbig årsopgørelse).
 10. Det er Kommunernes Landsforenings opfattelse, at de originale  

 selvangivelser skal opbevares lokalt hos kommunerne, fordi en central  

 modtagelse af kort/selvangivelse efter Kommunernes Landsforenings mening vil  

 medføre en ubekvem administration for både den skattepligtige og det lokale  

 skattevæsen.
Den centrale modtagelse er helt essentiel i hele ordningen set fra en  

 administrativ synsvinkel.
I forbindelse med forsøget med kortselvangivelsen  

 er der ikke konstateret problemer, som kan begrunde, at originalt  

 oplysningskort og selvangivelse skal befinde sig lokalt.
11. Foruden de ovennævnte spørgsmål kommenterer landsforeningen også  

 størrelsen af den samlede kommunale besparelse, der vil blive tale om, hvis  

 lovforslaget vedtages.
Som det fremgår af bemærkningerne til lovforslaget,  

 vil indførelsen af en fortrykt selvangivelse medføre bortfald af en række  

 kommunale rutineopgaver, klargøring og konvertering m.v.
Skattedepartementet  

 har opgjort de besparelser, der kan opnås ved bortfald af disse manuelle  

 rutineopgaver samt sparet porto i kommunerne til i alt 86 mio. kr. årligt i  

 hver af årene 1989, 1990 og 1991.
 Heroverfor har Kommunernes Landsforening anført, at der kun vil blive tale  

 om en samlet årlig kommunal besparelse på 68 mio. kr. i de tre anførte år.
Størstedelen af den nedregulering af besparelsen, som landsforeningen  

 således har foretaget, vedrører besparelsen i forbindelse med pakning,  

 sortering, kuvertering og udsendelse af selvangivelser.  

 Statsskattedirektoratet har beregnet, at udgiften til denne opgave, der i dag  

 udføres i de kommunale skatteforvaltninger, er på 15 mio. kr.
Kommunernes  

 Landsforening er ikke enig i dette skøn og dermed den beregnede besparelse,  

 idet foreningen henviser til, at kuverteringsbureauer vil kunne klare opgaven  

 på landsplan for maksimalt 2 mio. kr.
Jeg opfatter bemærkningen fra Kommunernes Landsforening som en  

 anerkendelse af, at der kan opnås væsentlige besparelser ved anvendelse af  

 central udsendelse af materiale, f.eks. selvangivelser.
Derimod synes skønnet  

 på 2 mio. kr. ikke realistisk, bl.a. fordi det er baseret på tal for  

 København.
 12. Ud over ovennævnte nedregulering af den opgjorte kommunale besparelse  

 anfører Kommunernes Landsforening også, at der ikke er foretaget en vurdering  

 af den direkte driftsøkonomi, fordi bortfaldet af de manuelle rutineopgaver  

 med tilhørende papirmængde vil kræve nyinvesteringer i skærme og printere  

 svarende til en udgift på 2 mio. kr. pr. år.
Det er rigtigt, som landsforeningen anfører, at indførelsen af en ordning  

 med en fortrykt selvangivelse, hvor udsendelsen til de skattepligtige ikke  

 længere skal passere de kommunale forvaltninger, og hvor kort og  

 selvangivelser m.v. fremsendes direkte til Statsskattedirektoratet, vil  

 medføre bortfald af en række manuelle funktioner i kommunerne.
Den opgjorte  

 besparelse forbundet hermed vedrører således ikke sagsbehandlergruppens  

 funktioner, og det er derfor min opfattelse, at et eventuelt kommunalt behov  

 for yderligere skærme og printere ikke kan anses som en direkte konsekvens af  

 indførelsen af en fortrykt selvangivelse.
 Det er ligeledes min opfattelse, at der med bortfaldet af ovennævnte  

 manuelle funktioner også vil ske et bortfald af udgiften til de møde- og  

 planlægningsfunktioner, som i dag udføres i forbindelse hermed.
13. Endelig anfører Kommunernes Landsforening vedrørende arkivering m.v.  

 af selvangivelser og årsopgørelser, at det i de seneste år har været muligt  

 at afbestille årsopgørelseskopien, og at kommuner, der har benyttet sig heraf  

 ikke kan præstere den samme besparelse igen.
Idet landsforeningen  

 forudsætter, at cirka halvdelen af landets kommuner har benyttet ordningen,  

 mener man, at den i lovforslaget opgjorte besparelse herved bør nedsættes fra  

 6 mio. kr. til 4,5 mio. kr.
 Jeg skal hertil bemærke, at den opgjorte besparelse på 6 mio. kr. er sat  

 meget lavt i forhold til, hvad der maksimalt vil kunne spares på dette  

 område.
 På baggrund af det ovenfor anførte er det fortsat min opfattelse, at der  

 ved indførelsen af en fortrykt selvangivelse vil fremkomme samlede  

 besparelser i de kommunale skatteforvaltninger på 86 mio. kr.
14. Til slut henviser Kommunernes Landsforening til de retningslinjer, der  

 gælder ifølge det udvidede totalbalanceprincip.
Det er foreningens  

 opfattelse, at statens merudgifter ved indførelsen af en fortrykt  

 selvangivelse ikke vil kunne modregnes i det kommunale bloktilskud.
Som  

 argument herfor henviser foreningen til, at dette senest er slået fast på  

 skatteområdet i forbindelse med loven om forbrugsrenteafgiften, hvor staten  

 med henvisning til det udvidede totalbalanceprincip afslog at kompensere  

 kommunernes merudgifter, idet de hidrørte fra administration.
Hertil skal bemærkes, at principielt er loven om forbrugsrenteafgiften  

 ikke omfattet af det udvidede totalbalanceprincip, idet der er tale om  

 administrative konsekvenser af statslige tiltag, som ikke direkte gennemføres  

 med henblik på ændring af eksisterende administrative rutiner.
Hvad angår  

 indførelsen af en fortrykt selvangivelse, er der tale om en administrativ  

 reform, der direkte gennemføres med henblik på at ændre eksisterende  

 administrative rutiner, og der kan som følge heraf blive tale om en  

 regulering af bloktilskudspuljen.
 15. Den nærmere tilrettelæggelse af ordningen vil naturligvis finde sted i  

 nært samarbejde med kommunerne.
Tillægsbetænkning Udvalget har, efter at lovforslaget ved 2. behandling blev henvist til fornyet udvalgsbehandling, behandlet dette i et møde.
 Udvalget har modtaget mundtlig/skriftlig henvendelse fra:
Foreningen af Danske Ligningskommissioner, Hammel Kommune, skatteforvaltningen, og Kommunernes Landsforening.
 Nogle af disse henvendelser samt skatteministerens korrespondance med  

 formanden for Kommunernes Landsforening vedrørende den fortrykte  

 selvangivelse er optrykt som et bilag til denne tillægsbetænkning.
 Endvidere er som bilag optrykt borgmester Evan Jensens indlæg i  

 forbindelse med Kommunernes Landsforenings foretræde for udvalget den 21.  

 juni 1988.
Et mindretal (Socialdemokratiets og Socialistisk Folkepartis  

 medlemmer af udvalget) kan ikke medvirke til gennemførelsen af lovforslaget  

 og vil således undlade at stemme.
Mindretallet har med undren konstateret, at  

 skatteministeren ikke har svaret udvalget fyldestgørende i forbindelse med  

 besvarelsen af spørgsmål 27, hvor skatteministeren direkte nægter at have  

 modtaget andre henvendelser i sagen fra Kommunernes Landsforening.
Udvalget  

 er i skrivelse fra Kommunernes Landsforening den 21. juni 1988 (bilag 25)  

 blevet bekendt med, at der er henvendelser dateret den 14., 16. og 17. juni  

 1988, som skatteministeren har forholdt udvalget.
 Det er beskæmmende, at ministeren nægter at være i besiddelse af materiale  

 af betydning for udvalgets og dermed Folketingets bedømmelse af sagen, når  

 sådant materiale foreligger.
Mindretallet finder det ikke betryggende, at det nødvendige samarbejde,  

 der skal etableres med kommunerne, i den grad er tilsidesat, som det fremgår  

 af henvendelserne fra Kommunernes Landsforening.
Det manglende samarbejde vil  

 komme skatteyderne til stor skade, da den mest hensigtsmæssige løsning af den  

 opgave, som alle har sat sig for at løse, ikke kan blive udviklet og  

 gennemført.
 Mindretallet henholder sig i øvrigt til det af samme mindretal anførte i  

 udvalgets betænkning af 17. juni 1988.
 Et andet mindretal (Det Konservative Folkepartis, Venstres,  

 Fremskridtspartiets og Det Radikale Venstres medlemmer af udvalget)  

 indstiller lovforslaget til vedtagelse uændret.
 Et mindretal inden for dette mindretal (Fremskridtspartiets medlem af  

 udvalget) frygter, at den foreslåede ordning vil give anledning til  

 betydelige kvaler i de førstkommende år, ligesom mindretallet er overbevist  

 om, at yderligere ændringer vil være ønskelige (bl.a. afskaffelse af  

 februarpostkortene, majkvitteringskortene samt flytning af statusdag fra 31.  

 december til 30. september).
 Når mindretallet alligevel indstiller lovforslaget til vedtagelse i  

 ministerens udformning, beror det på, at det i den givne situation nok er det  

 bedst opnåelige skridt på vejen hen mod et mindre plagsomt  

 selvangivelsessystem.
 Et tredje mindretal (Centrum-Demokraternes og Kristeligt Folkepartis  

 medlemmer af udvalget) vil redegøre for sin stilling.
Aagaard (KF) Kirkegaard (KF) Pernille Sams (KF) Svend Heiselberg (V) nfmd.  

Skrumsager Skau (V) Glistrup (FP) Elisabeth Arnold (RV) Bente Juncker (CD)  

 Kofod-Svendsen (KRF) Helen Beim (S) Erling Christensen (S) Pia Gjellerup (S)  

 Klaus Hækkerup (S) Grete Schødts (S) Stavad (S) fmd.
Bjørn Poulsen  

 (SF) Lone Stig Andersen (SF) Bilag 1 Nogle af henvendelserne til udvalget samt skatteministerens korrespondance med formanden for Kommunernes Landsforening FORENINGEN AF DANSKE LIGNINGSKOMMISSIONER Den 21. juni 1988 Folketingets Skatte- og Afgiftsudvalg Med henvisning til det af skatteministeren fremsatte forslag til lov om  

 ændring af lov om forskellige skattelove. (Fortrykt selvangivelse) -  

 lovforslag nr.
L 16 fremsat den 8. juni 1988 - har Foreningen af danske  

 Ligningskommissioner følgende bemærkninger.
 Foreningen har med nogen forbavselse konstateret, at skatteministeren har  

 fremsat forslag til en grundlæggende ændring af selvangivelsesproceduren uden  

 forudgående drøftelse med de kommunale organisationer.
I den kommunale verden har begrebet »fortrykt selvangivelse«  

 verseret i de seneste år.
Begrebet bygger på elementer, der har deres  

 udgangspunkt i borgernes formodede behov.
Her kan nævnes:
- muligheden for at kontrollere rigtigheden af de centralt indsamlede data  

 (oplysningerne i de gule felter), - muligheden for at konstatere, hvilke oplysninger skattemyndighederne er  

 i besiddelse af, for dermed at kunne afgive de supplerende oplysninger, der  

 er nødvendige for indkomst- og formueopgørelsen.
Efter gennemlæsning af ministerens forslag kan det konstateres, at  

 ministerens model ikke tilgodeser disse behov.
Det forekommer derfor  

 uforståeligt, at modellen beskrives som en fortrykt selvangivelse.  

 Selvangivelsestidspunktet i 1989 - efter vedtagelsen af ministerens forslag -  

 vil for langt de fleste borgere formentlig stadig væk være på det tidspunkt,  

 hvor oplysningskortet kan afleveres - 15. februar.
På dette tidspunkt vil  

 ingen af de nævnte forhold være belyst for borgerne.
Endvidere vil det helt  

 centrale retssikkerhedsmæssige problem omkring borgernes mulighed for at  

 beregne deres slutskat på selvangivelsestidspunktet være endnu længere fra en  

 løsning, end det er i den nuværende ordning.
I bemærkningerne til lovforslaget omtales forsøget med kortselvangivelsen  

 og den Gallupundersøgelse, der blev iværksat i den forbindelse.
Det anføres,  

 at 85 pct. af de skattepligtige benyttede kortet.
Det fremgår dog af tidligere informationer, at kortet kun har været  

 udsendt til godt 50 pct. af de skattepligtige i de tre kommuner - de  

 skattepligtige med de enkleste indkomstforhold.
Den rigtige oplysning er  

 formentlig, at 85 pct. af dem, der modtog kortselvangivelsen, også anvendte  

 den.
Resultatet af forsøget må tages med et vist forbehold, når erfaringerne  

 er begrænset til at omhandle skattepligtige med meget enkle indkomstforhold,  

 hvorfor erfaringerne kun med betydelige forbehold kan forventes at være  

 gældende i en ordning, der omhandler samtlige ikkeregnskabspligtige.
I bemærkningerne til lovforslaget tages det ligeledes til indtægt for  

 ministerens forslag, at undersøgelsen viste, at der var betydelig interesse  

 for, »at de gule felter på selvangivelsen udfyldes på forhånd med de  

 oplysninger, som skattevæsenet har modtaget fra arbejdsgivere,  

 pengeinstitutter m.v.
Omkring 80 pct. synes, at en sådan fortrykt  

 selvangivelse er en god ide.
Den vil give borgerne mulighed for med det  

 samme at sikre sig, om skattevæsenets oplysninger er korrekte«.
Det fremgår tydeligt, at respondenterne i undersøgelsen har taget stilling  

 til deres behov for de omtalte oplysninger på selvangivelsestidspunktet - 15.  

 februar.
Dette tilgodeses ikke i ministerens model før i midten af april.
 Ministerens forslag til en ny selvangivelsesprocedure tilgodeser således  

 ikke de behov hos borgeren, der er konstateret i flere undersøgelser, og kan  

 alene af den grund afvises som et fremskridt.
 Foreningen af danske Ligningskommissioner er endvidere orienteret om de af  

 Kommunernes Landsforening fremsendte bemærkninger til ministerens forslag, og  

 foreningen er enig heri.
 Endelig skal foreningen benytte lejligheden til at fremhæve Kommunernes  

 Landsforenings forslag til en ny selvangivelsesprocedure som et godt  

 udgangspunkt for udvalgets videre arbejde med en fortrykt selvangivelse.
Med venlig hilsen Else Petersen Mogens Brabrand Jensen HAMMEL KOMMUNE Skatteforvaltningen Den 17. juni 1988 Folketingets Skatte- og Afgiftsudvalg Vedrørende: Lovforslag nr.
L 16 af 8. juni 1988 - fortrykt selvangivelse Undertegnede personale ved Hammel Skatteforvaltning ønsker at komme med  

 vores kommentarer til lovforslag nr.
L 16 af 8. juni 1988 om fortrykt  

 selvangivelse.
 Vi vil indledningsvis bemærke, at vi er enige med forslagsstilleren i, at  

 skatteyderne skal have en fortrykt selvangivelse med de oplysninger, som  

 skattemyndighederne er i besiddelse af.
Her ophører imidlertid så også vores enighed.
Det er ikke rimeligt, at  

 borgerne hvert forår skal indsende og modtage flere blanketter og opgørelser,  

 end de har gjort tidligere, blot fordi embedsmændenes »system« skal  

 virke.
Det kan ikke tjene forenklingens sag.
 Vi har som personale virkelig oplevet, hvad selvangivelsen for 1987 har  

 givet af utilfredshed, hvad den har givet af misforståelser hos borgerne.
Vi opfordrer til, at man ikke endnu en gang laver for meget om på denne  

 selvangivelse.
Vi tror ikke på, at det nye forslag vil bidrage til nogen  

 forståelse for systemet.
Man vil rationalisere og forenkle, men opnår kun  

 kaos og forvirring.
Vi vil derfor advare politikerne mod ukritisk at  

 acceptere en selvangivelsesordning som den foreslåede, idet den i alt for høj  

 grad er baseret på edb-tyranni, og det avler lige så meget bureaukrati som  

 nu.
Vi foreslår, at der kun bliver udsendt een selvangivelse, indeholdende de  

 af systemet kendte data for den enkelte skatteyder.
Selvangivelsen kunne  

 udsendes i marts, og skatteyderne kunne så udfylde med det, der mangler,  

 eller rette det forkerte og herefter indsende selvangivelsen til kommunen i  

 april måned.
I maj måned kunne der så udsendes en korrekt årsopgørelse.
Når selvangivelsen skal indsendes til kommunen, er det for at sikre den  

 bedste klargøring.
Kommunen ligger inde med skatteyders tidligere oplysninger  

 til brug ved klargøringen.
Hvis indberetningen skal foregå i  

 Statsskattedirektoratet, vil der blive for mange selvangivelser, der ikke kan  

 indberettes, eller som skal oversendes til kommunen til indberetning.
Vi er  

 af den opfattelse, at kommunerne i et langt større omfang end nu kun vil  

 blive fejlrettere, hvis Statsskattedirektoratet skal sørge for indberetningen  

 eller »aflæsningen«.
Det er vores opfattelse, at ovenstående foreslåede ordning vil blive  

 modtaget mere positivt af skatteyderne, og det er jo trods alt dem, der skal  

 bruge systemet.
Når mange af borgerne ikke forstår »systemet«, så  

 er det systemet, der er forkert, og ikke borgerne.
Vi tror ganske enkelt ikke  

 på, at borgerne ønsker en selvangivelsesordning, som de ikke forstår.
Med venlig hilsen Fl.
Jørgensen Erik Glargaard Keld Pedersen Erik Jakobsen Hanne Frandsen Annalise Kornum Bjarne Sall Hansen Niels Rud Rasmussen Navn kan ikke læses Ulla Søndergaard Lene Karlsen Til Folketingets Skatte- og Afgiftsudvalg SKATTEMINISTEREN Den 21. juni 1988 Folketingets Skatte- og Afgiftsudvalg har anmodet om kopier af den  

 korrespondance, der har været ført mellem formanden for Kommunernes  

 Landsforening og skatteministeren vedrørende den fortrykte selvangivelse.
Udvalget har tidligere anmodet om KL's kommentarer til lovforslaget.
Da  

 den ønskede korrepondance alene vedrører proceduren omkring forhandlingerne  

 om den fortrykte selvangivelse, blev disse henvendelser ikke ved denne  

 lejlighed oversendt til udvalget.
 Efter indhentet tilladelse fra KL fremsendes hermed den ønskede  

 korrespondance.
Anders Fogh Rasmussen Navn SKATTEMINISTEREN Den 20. juni 1988 Borgmester Thorkild Simonsen Kommunernes Landsforening Kære Thorkild Simonsen! I et brev af 17. juni d.å. giver du udtryk for, at du meget gerne vil  

 drøfte det fremtidige samarbejde mellem staten og kommunerne på skatteområdet  

 med mig.
Du beder mig imidlertid afstå fra at søge mit lovforslag om den  

 fortrykte selvangivelse gennemført, idet du mener, at dette vil være et bedre  

 udgangspunkt for drøftelserne.
Som bekendt indeholder det lovforslag, jeg har fremsat, alene nogle  

 tekniske ændringer, som er en forudsætning for, at projektet med den  

 fortrykte selvangivelse kan gennemføres.
Skal den fortrykte selvangivelse  

 indføres allerede med virkning fra 1988, er det af tekniske grunde helt  

 nødvendigt, at forslaget gennemføres nu.
Gennemføres ændringen først i  

 efteråret, kan projektet tidligst gennemføres fra og med 1989 - dvs. med  

 virkning for den selvangivelse, der udsendes i foråret 1990.
Som jeg nævnte i mit brev af 17. juni, ligger der imidlertid hverken i  

 lovforslaget eller i den i forbindelse hermed udsendte pjece nogen binding  

 til en bestemt ordning.
Når fristspørgsmålet m.m. er på plads, er resten af  

 projektet et administrativt anliggende.
Jeg mener derfor ikke, at der ved  

 forslaget er fastlagt nogle ufravigelige forudsætninger for projektets  

 nærmere udformning.
Jeg håber på denne baggrund, at du har forståelse for, at jeg er nødt til  

 at søge lovforslaget vedtaget inden sommerferien.
Jeg håber imidlertid også,  

 at du er enig med mig i, at forslaget i sin udformning ikke binder os til  

 nogen bestemt teknisk løsning.
Jeg foreslår, at du og jeg samt eventuelt næstformanden i Kommunernes  

 Landsforening mødes straks efter sommerferien til en uformel drøftelse uden  

 embedsmænds deltagelse.
Hvis du er enig heri, vil jeg foreslå, at vore  

 forkontorer tager kontakt for at aftale dette møde.
Med venlig hilsen Anders Fogh Rasmussen SKATTEMINISTEREN Den 17. juni 1988 Borgmester Thorkild Simonsen Kommunernes Landsforening Kære Thorkild Simonsen! Tak for dit brev af 16. juni.
 Jeg er meget ked af, at du har opfattet udsendelsen af et udkast til den  

 fortrykte selvangivelse som udtryk for, at jeg alene har forhandlet på  

 skrømt, og at jeg i øvrigt foregriber Folketingets vedtagelse af lovforslaget  

 om den fortrykte selvangivelse.
Publikationen »Fortrykt selvangivelse. Årsopgørelse 1988« er  

 alene tænkt som et udkast eller en illustration af, hvordan den fremtidige  

 ordning kan etableres.
Der er altså alene tale om de forestillinger, vi i  

 Skatteministeriet har gjort os om, hvorledes den fremtidige selvangivelse og  

 årsopgørelse kan udformes.
Når jeg overhovedet er skredet til at lade et udkast til det fremtidige  

 selvangivelsesmateriale fremstille, skyldes det, at lovforslaget jo i sig  

 selv alene indeholder nogle snævre tekniske ændringer.
Det er efter min  

 mening meget vanskeligt alene ud fra lovforslaget at forestille sig den  

 fremtidige ordning.
Publikationen er derfor tænkt som et supplement til  

 lovforslaget, der skal tjene til anskueliggørelse af, hvordan ordningen  

kan udformes.
Som bekendt er jeg helt enig med Kommunernes Landsforening i, at  

 skatteopgaven fortsat skal ligge decentralt i kommunerne, som er i stand til  

 at give borgerne den bedste service.
Som jeg også pointerede ved vort møde  

 den 13. ds., ændrer forslaget om den fortrykte selvangivelse intet heri.
Jeg  

 er derfor meget indstillet på snarest at afholde et møde om det fremtidige  

 samarbejde mellem stat og kommune.
Med venlig hilsen Anders Fogh Rasmussen KOMMUNERNES LANDSFORENING Den 17. juni 1988 Skatteminister Anders Fogh Rasmussen Kære Anders Fogh Rasmussen! Tak for dit brev af 17. juni 1988.
 Som det fremgår af mine breve af 16. og 17. juni 1988, vil jeg meget gerne  

 drøfte det fremtidige samarbejde mellem staten og kommunerne på  

 skatteområdet.
 Jeg mener imidlertid, at det vil være af helt afgørende betydning for at  

 få et godt samarbejde, at man ikke på forhånd ved gennemførelse af det  

 fremsatte lovforslag har fastlagt meget væsentlige forudsætninger for  

 samarbejdets praktiske tilrettelæggelse.
 Jeg vil derfor appellere til dig om ikke at søge lovforslaget gennemført,  

 men at optage forhandlinger med os om samarbejdet og tilrettelæggelsen af  

 skattevæsenets forhold til borgerne.
Med venlig hilsen Thorkild Simonsen KOMMUNERNES LANDSFORENING Den 17. juni 1988 Skatteminister Anders Fogh Rasmussen Kære Anders Fogh Rasmussen! I fortsættelse af mine breve til dig tirsdag og torsdag vil jeg hermed  

 udtrykke min beklagelse over forløbet i sagen omkring  

 selvangivelsesproceduren.
Jeg har på mine medarbejdere forstået, at det aftalte møde på  

 embedsmandsplan, der blev afholdt torsdag, ikke førte til den mindste ændring  

 i dit oprindelige forslag.
Det væsentligste argument mod Kommunernes  

 Landsforenings forslag er tilsyneladende, at løsningen ikke er teknisk mulig.
 Det er vanskeligt for mig at forstå, at du som fortaler for retssikkerhed  

 kan vælge en teknokratisk løsning fremfor en løsning, der tilgodeser såvel  

 borgernes retssikkerhed som deres ønske til en overskuelig og forståelig  

 selvangivelsesprocedure.
Et ønske, der ikke alene er fremkommet i forbindelse med Kommunernes  

 Landsforenings spørgeskemaundersøgelse vedrørende service på skatteområdet,  

 men også ved Gallupundersøgelsen i forbindelse med  

 kortselvangivelsesforsøget.
Af denne fremgår det, at ikke mindre end 80 pct.  

 ville foretrække en løsningsmodel som skitseret i landsforeningens forslag.
Din holdning i denne sag bliver yderligere uforståelig for mig, når jeg  

 ser den i sammenhæng med de økonomiske forhandlinger, som føres mellem stat  

 og kommuner i disse dage.
Her har regeringen jo netop tilkendegivet, at den  

 vil arbejde for en ændring af lovgivningen, i det omfang den stiller sig  

 hindrende i vejen for kommunal omstilling.
Dit forslag trækker i den stik  

 modsatte retning.
 Alt i alt må jeg konkludere, at din henvendelse til Kommunernes  

 Landsforening tilsyneladende ikke har været ment seriøst, men snarere har  

 skullet tjene som legitimation for, at kommunerne har været hørt i sagen.
 Imidlertid vil jeg endnu en gang opfordre dig til at overveje Kommunernes  

 Landsforenings model og i stedet for at forcere forslaget igennem Folketinget  

 få gennemanalyseret krav, ønsker og forslag fra såvel borgerne som de  

 kommunale skatteadministrationer og derefter bede edb-centralerne i  

 samarbejde løse den tekniske side af sagen.
 Desuden vil jeg endnu en gang opfordre dig til at tage initiativ til en  

 drøftelse med mig om det fremtidige samarbejdsmønster mellem stat og kommuner  

 på skatteområdet.
Med venlig hilsen Thorkild Simonsen KOMMUNERNES LANDSFORENING Den 16. juni 1988 Skatteminister Anders Fogh Rasmussen Kære Anders Fogh Rasmussen! Som jeg nævnte i mit brev til dig i tirsdags, var jeg glad for mødet  

 mandag.
Det var min opfattelse, at du var indstillet på at overveje  

 Kommunernes Landsforenings selvangivelsesmodel seriøst; dit tilsagn om  

 hurtige forhandlinger på embedsmandsplan bidrog til denne opfattelse. - I det  

 hele taget glædede dit initiativ til mødet mig meget.
Det gav mig det  

 indtryk, at du var indstillet på en forbedring af samarbejdsklimaet mellem  

 stat og kommuner på skatteområdet - et samarbejdsklima, der unægtelig har  

 været meget anstrengt i de senere år.
Jeg blev derfor meget skuffet, da mine medarbejdere her til morgen kunne  

 fortælle mig, at de under et besøg i en sydjysk kommune i går blev  

 konfronteret med en publikation »Fortrykt selvangivelse. Årsopgørelse  

 1988« trykt på glittet papir.
Publikationen er modtaget i samtlige  

 kommuner i går.
Den bærer dit navn øverst på forsiden, og det fremgår af  

 indledningen, at du har besluttet dig for den model, du skitserede i  

 mandags.
Hvordan Folketinget vil reagere på det, skal jeg ikke blande mig i.
For  

 mit eget vedkommende har jeg vanskeligt ved at nå til anden konklusion, end,  

 at du i mandags tilsyneladende forhandlede på skrømt.
Det må jeg jo i givet  

 fald tage til efterretning med meget stor beklagelse.
Må jeg i øvrigt tilføje, at det er i strid med alle foreliggende  

 samarbejdsaftaler, at en sag som denne - der har helt afgørende konsekvenser  

 for den kommunale administration og den kommunale service - køres igennem  

 uden nogen form for kontakt til kommunal side.
Jeg forstår ikke, at du tør  

 træffe beslutninger af denne karakter på så ufuldstændigt et grundlag, som  

 den valgte fremgangsmåde indebærer.
 Såfremt du har valgt fremgangsmåden bevidst, vil jeg være tvunget til at  

 tage vore samarbejdsrelationer til statslige skattemyndigheder op til  

 drøftelse i Kommunernes Landsforenings bestyrelse ved først givne lejlighed.  

 Under alle omstændigheder vil jeg finde det rigtigst, hvis du snarest tog  

 initiativ til en drøftelse med mig af dine tanker om det fremtidige  

 samarbejdsmønster mellem stat og kommuner på dette område.
Med venlig hilsen Thorkild Simonsen KOMMUNERNES LANDSFORENING Den 14. juni 1988 Kære Anders Fogh Rasmussen! Det glædede mig meget ved mødet i går, at du så stærkt bekræftede, at  

 kontakten mellem borgerne og skattevæsenet skal være i kommunerne.
 Jeg forstod også, at vi var helt enige om, at det var hensynet til  

 borgeren, der skal være helt afgørende ved udformningen af skatteregler m.v.
 Jeg synes derfor, at det er utrolig vigtigt, at vi som repræsentanter for  

 de centrale og lokale myndigheder bliver enige om en administrationsordning,  

 der imødekommer borgernes behov, og som er administrativt og økonomisk  

 fordelagtig.
 Det må ikke blive teknikken, der bestemmer, hvad det er for en  

 administrationsordning, vi skal have.
 Jeg håber, at de undersøgelser, vore embedsmænd nu laver i fællesskab, kan  

 føre til et tilfredsstillende resultat.
Med venlig hilsen Thorkild Simonsen Bilag 2 Borgmester Evan Jensens indlæg ved Kommunernes Landsforenings foretræde for Folketingets Skatte- og Afgiftsudvalg den 21. juni 1988 Først vil jeg gerne sige tak for, at  

 landsforeningen måtte få foretræde for Folketingets Skatte- og Afgiftsudvalg.
 Når vi har bedt om foretræde, skyldes det, at vi er bekymrede for, at der  

 er ved at blive fastlagt lovgivningsmæssige retningslinjer for  

 selvangivelsen, som er i modstrid både med borgernes og med kommunernes  

 interesser.
Skatteministerens lovforslag betyder, at borgeren - uden at vide, hvad  

 skattemyndighederne har registreret om ham - skal afgive oplysninger, der  

 bliver koblet sammen med de oplysninger, han altså ikke kender.
Resultatet  

 kender vi.
Borgeren forstår ikke, hvordan man er kommet frem til resultatet,  

 hvad enten det drejer sig om en fortrykt selvangivelse eller en årsopgørelse,  

 som vi kender den i dag.
De mange fejl, som har været i forbindelse med de  

 store registre i år, understreger til fulde dette.
For borgeren betyder det  

 ganske enkelt retsusikkerhed og en følelse af umyndiggørelse.
Ud over dette skal skatteyderen i skatteministerens model ulejliges een  

 gang mere end i den nuværende ordning.
Skatteyderen skal indsende et brevkort  

 samt en kvittering for eller rettelse til den forudprintede selvangivelse.
I  

 dag kan skatteyderen nøjes med at udfylde en selvangivelse.
Ud over at  

 borgeren ulejliges een gang mere, kan borgeren end ikke på det tidspunkt,  

 hvor han afleverer oplysningerne til skattemyndighederne, uden meget stort  

 besvær selv beregne sin skat.
Han kan først se, hvordan det hele hænger  

 sammen, når årsopgørelsen dukker op.
Er der forkerte oplysninger på den fortrykte selvangivelse eller  

 årsopgørelsen, får skatteborgeren ikke noget ud af at henvende sig til  

 kommunen, som jo ellers burde være den nærmeste offentlige myndighed.  

 Kommunen har jo ikke haft kontakt med borgeren i forbindelse med  

 selvangivelsen.
Al kontakt sker i skatteministerens forslag mellem staten og  

 den enkelte borger.
Er der fejl, har kommunerne ingen mulighed for at hjælpe  

 - bl.a. fordi alt bilagsmateriale er blevet indsendt til  

 Statsskattedirektoratet.
Bortset fra, at borgerens retsusikkerhed øges, betyder forslaget også, at  

 man har forladt tanken om, at opgaverne skal løses så tæt ved borgerne som  

 muligt, det vil sige decentralisering.
Skatteministerens forslag bygger  

 ensidigt på en centralisering af store dele af skatteopgaven.
Det betyder  

 også en fremmedgørelse af borgeren i forhold til det offentlige, når den  

 nærmeste kontakt bor i København.
Forestiller man sig så, at forslaget skulle betyde en administrativ  

 forenkling og en række besparelser for det offentlige i løsningen af  

 skatteopgaven, bliver man skuffet.
Selv om der, hvis man ser på de rene  

 administrationsudgifter, kan påvises en besparelse, som landsforeningen har  

 opgjort til allerhøjst at være 68 mio. kr. for kommunerne, vil en stor del af  

 disse besparelser forsvinde, dels som følge af merforbrug i staten og dels  

 som følge af, at kommunernes rådgivning og vejledning vil stige voldsomt.  

 Borgerne vil under alle omstændigheder henvende sig til kommunerne, når der  

 er ting, der skal rettes omkring selvangivelsen, eller de er i tvivl om  

 noget.
Det betyder så, at selvangivelser, brevkort m.v., som i  

 skatteministerens model forventes indsendt til staten, skal befinde sig i  

 kopi hos kommunerne.
Ellers er det overhovedet ikke muligt at give rådgivning  

 og vejledning.
Der er altså heller ikke her noget at hente.
 Jeg vil gerne kort gøre rede for landsforeningens model for en ny  

 selvangivelse, idet jeg skal henvise til landsforeningens brev af 13. juni  

 1988 med bilag.
Forslaget går ud på, at der i marts måned udsendes en  

 selvangivelsesgenpart med fortrykte gule felter til skatteyderne.
Et brevkort  

 vedlægges til supplerende oplysninger.
 I april returnerer skatteyderen brevkortet enten blot underskrevet som  

 accept af de forudprintede oplysninger eller med supplerende/korrigerede  

 oplysninger.
I maj modtager skatteyderne årsopgørelsen i overensstemmelse med de af  

 skatteyderen accepterede samtidig indsendte oplysninger.
Denne ordning  

 betyder, at skatteyderen ikke ulejliges mere, end tilfældet er i dag.
Den  

 betyder også, at kontakten går mellem kommunen og borgeren, og den gør det  

 muligt for kommunen hurtigt at rådgive og vejlede skatteyderen, hvis denne  

 har spørgsmål.
Det er sagt, at landsforeningens model ikke er teknisk realisabel.
Det er  

 ikke rigtigt.
Det har tidligere været muligt at udsende en fremrykket  

 årsopgørelse i marts måned.
Det må altså også kunne lade sig gøre at udsende  

 en fortrykt selvangivelse på dette tidspunkt.
At systemerne skal justeres,  

 kan være rigtigt, men betyder ikke, at forslaget ikke kan gennemføres.
 Lad mig kort resumere landsforeningens synspunkter.
Skatteministerens forslag bygger på centralisering i stedet for på  

 decentralisering.
Forslaget øger borgernes fremmedgørelse og retsusikkerhed.  

 Forslaget giver ikke nogen administrative lettelser, men giver dobbelt  

 arkivering og, hvis der er lige så mange fejl i systemerne næste år som i år,  

 rent kaos.
Sidst vil jeg konstatere, at opgørelsen af de administrative  

 konsekvenser af ministerens forslag ikke på nogen måde kan give anledning til  

 kompensation over bloktilskuddene.
Der er ikke tale om besparelser for  

 kommunerne.
 Sidst vil jeg gerne takke for, at Kommunernes Landsforening måtte  

 forelægge sine synspunkter for Folketingets Skatte- og Afgiftsudvalg.
