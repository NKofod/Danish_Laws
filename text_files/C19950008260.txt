 Vejledningen indeholder:
I Indledende bemærkninger II Betingelserne for orlov i henhold til AL 1. Hvem er omfattet? 1.1 Lønmodtagere i beskæftigelse 1.2 Ledige 1.2.1 Særligt om lønmodtagere, der har opsagt deres arbejde 1.3 Selvstændige erhvervsdrivende 1.4 Lønmodtager og selvstændig erhvervsdrivende 2. Adgangskrav 2.1 Lønmodtagere og selvstændige erhvervsdrivende 2.2 Ledige 3. Medlemskab af en arbejdsløshedskasse III Administration 1. Arbejdsløshedskassens administration 1.1 Lønmodtagere og selvstændige 1.1.1 Særligt om lønmodtagere 1.1.2 Særligt om selvstændige 1.2 Ledige IV Økonomien 1. Orlovsydelsens størrelse 1.1 Lønmodtagere i beskæftigelse 1.1.1 70 % af højeste dagpengebeløb for fuldtidsforsikrede 1.1.2 70 % af højeste dagpengebeløb for deltidsforsikrede 1.2 Selvstændige erhvervsdrivende 1.3 Lønmodtager og selvstændig 1.4 Ledige 1.5 Kontanthjælpsmodtagere 1.6 Orlovsydelse fra den 1. april 1997 2. Arbejdsgiveren udbetaler løn i orlovsperioden 3. Tilskud fra kommunen 4. Fradrag i orlovsydelsen 5. Udbetaling af orlovsydelsen 6. Modtagelse af anden offentlig  

 forsørgelsesydelse/fængselsophold V De forsikringsmæssige aspekter af reglerne om orlov 1. Konsekvenser for orlovspersonen 1.1 Selvforskyldt ledighed 1.2 Rådighed 1.3 Ferie med feriegodtgørelse eller løn 1.4 Ferie med feriedagpenge 1.5 Afbrydelse af orlov 1.6 Afskedigelse og opsigelse i orlovsperioden 1.7 Arbejdskravet/Ydelsesperioder 1.8 Gentagen orlov 1.9 Orlovsaftaler efter tidligere gældende regler 1.10 Overgangsregler VI Oplysningspligt, tilbagekaldelse af bevilling og  

 tilbagebetaling VII Sanktion VIII Kasseansvar IX Klageadgang X Kombinationsforsikrede medlemmer I Indledende bemærkninger Ved lov nr. 1084 af 21. december 1994 er den retmæssige  

 børnepasningsorlov for lønmodtagere nedsat fra 26 til 13 uger til børn over 1  

 år.
Der er dog fortsat ret til orlov i op til 26 uger for lønmodtagere, der  

 søger orlov til et barn, der ikke er fyldt 1 år på tidspunktet for orlovens  

 begyndelse.
Hver af forældrene har mulighed for at aftale op til 52 ugers  

 orlov pr. barn.
Orlovsperioden for hvert barn kan højst udgøre 52 uger, og  

 hver orlovsperiode skal mindst udgøre 13 sammenhængende uger.
Begge  

 forældrene kan afholde orlov hver for sig eller samtidig.
Orlov til børnepasning henvender sig til både medlemmer af en  

 arbejdsløshedskasse og ikke-forsikrede personer, der har børn i alderen 0-8  

 år.
For lønmodtagere og selvstændige erhvervsdrivende gælder som  

 adgangsbetingelse, at de skal opfylde beskæftigelseskravet i kapitel 2 eller  

 6 i lov om dagpenge ved sygdom eller fødsel.
Ledige skal enten være  

 dagpengeberettigede efter arbejdsløshedsforsikringsloven eller modtage  

 kontanthjælp.
 De nærmere regler om adgangen til børnepasningsorlov er fastsat i  

 Arbejdsministeriets bekendtgørelse nr. 1178 af 27. december 1994 om orlov til  

 uddannelse, sabbat og børnepasning (orlovsbekendtgørelsen).
 Denne vejledning omhandler kun reglerne for medlemmer af en  

 arbejdsløshedskasse.
 Vejledningen redegør for dels de betingelser, der i henhold til  

 arbejdsløshedsforsikringsloven skal være opfyldt for at gå på orlov med  

 orlovsydelse, dels de forsikringsmæssige aspekter af reglerne om orlov til  

 børnepasning.
 Vejledningen afløser direktoratets B-vejledning af 26. januar 1994 om de  

 forsikringsmæssige aspekter af orlov til børnepasning.
 Ved orlov til børnepasning stilles ikke krav om genbesættelse af  

 stillingen i orlovsperioden. Ønskes stillingen genbesat, kan  

 Arbejdsformidlingen bistå med formidling af en ledig - eventuelt med tilskud  

 efter reglerne i lov om en aktiv arbejdsmarkedspolitik eller lov om kommunal  

 aktivering.
II Betingelserne for orlov i henhold til  

 arbejdsløshedsforsikringsloven 1. Hvem er omfattet? 1.1 Lønmodtagere i beskæftigelse Vurderingen af, om orlovsansøgeren kan anses for lønmodtager i  

 beskæftigelse, skal som udgangspunkt foretages efter de almindelige regler i  

 arbejdsløshedsforsikringsloven.
Der henvises til reglerne i direktoratets  

 bekendtgørelse om beskæftigelseskravet og delperioderne.
Da det i  

 orlovsreglerne er forudsat, at lønmodtageren har en arbejdsgiver, der dels  

 kan varsles orlov overfor, dels kan indgås orlovsaftale med, vil  

 lønmodtagere, der ikke er i et fast ansættelsesforhold hos en arbejdsgiver,  

 som f.eks. freelancebeskæftigede, ikke være omfattet.
Personer, der er i  

 støttet arbejde, f.eks. jobtræning, vil kunne gå på orlov efter reglerne for  

 lønmodtagere.
Både fuldtids- og deltidsbeskæftigede lønmodtagere kan gå på orlov til  

 børnepasning.
Deltidsbeskæftigede lønmodtagere, der står tilmeldt  

 Arbejdsformidlingen - med eller uden ret til supplerende dagpenge - vil kunne  

 gå på børnepasningsorlov fra deres beskæftigelse.
1.2 Ledige Medlemmer, der er tilmeldt Arbejdsformidlingen og modtager  

 arbejdsløshedsdagpenge som fuldt ledige som enten fuldtids- eller  

 deltidsforsikrede, kan gå på orlov efter reglerne for ledige.
Et medlem, der  

 under ledighed udøver bibeskæftigelse ved selvstændig virksomhed eller  

 modtager nedsatte dagpenge på grund af udførelse af bierhverv ved lønarbejde,  

 anses for fuldt ledig, hvis medlemmet ikke har anden beskæftigelse.
Der  

 henvises til direktoratets bekendtgørelse om udøvelse af bibeskæftigelse ved  

 selvstændig virksomhed og direktoratets bekendtgørelse om udbetaling af  

 supplerende dagpenge.
 Der stilles som udgangspunkt ikke krav om en bestemt forudgående  

 ledighedsperiode, jf. dog nedenfor under pkt. 1.2.1 om en lønmodtager, der  

 har opsagt sit arbejde.
Et medlem, der ophører i en tidsbegrænset stilling eller som er blevet  

 opsagt, kan gå direkte fra et lønarbejde på børnepasningsorlov, såfremt  

 pågældende tilmelder sig Arbejdsformidlingen samme dag, som orloven starter,  

 og i øvrigt ville være berettiget til dagpenge ved ledighed.
Det er ud fra en  

 formålsbestemt fortolkning ikke fundet nødvendigt, at medlemmet modtager  

 dagpenge i 1 dag før orloven.
Undtaget fra kravet om tilmelding til  

 Arbejdsformidlingen er medlemmer, der går på børnepasningsorlov i direkte  

 forlængelse af en barselsorlov.
Et medlem, der ophører med en virksomhed, hvortil der har været ydet  

 tilskud til virksomhedens drift i form af iværksætterydelse eller  

 etableringsydelse, skal for at kunne anses for ledig opfylde reglerne i  

 direktoratets ophørsbekendtgørelse.
Om muligheden for at gå på orlov som  

 selvstændig erhvervsdrivende henvises til pkt. 1.3 nedenfor.
 Ledige, der modtager kontanthjælp , kan få orlov til børnepasning.  

 Attestation for modtagelse af kontanthjælp foretages af kommunen, som  

 endvidere står for udbetaling af orlovsydelsen.
1.2.1 Særligt om lønmodtagere, der har opsagt deres arbejde Som følge af sammenhængen mellem orlovsbekendtgørelsens § 20, stk. 2, og  

 rådighedsbekendtgørelsens § 10, stk. 1, er det nødvendigt at sondre mellem  

 tilfælde, hvor opsigelsen skyldes et ønske om at få børnepasningsorlov, og  

 tilfælde, hvor opsigelsen skyldes andre forhold.
- Opsigelsen skyldes ikke ønske om børnepasningsorlov En lønmodtager, der opsiger sit arbejde, kan først gå på orlov som ledig,  

 når der er udbetalt dagpenge til medlemmet i sammenlagt 4 uger . Der  

 henvises til § 20, stk. 2, i orlovsbekendtgørelsen.
 Bestemmelsen finder kun anvendelse på lønmodtagere, der har opsagt deres  

 arbejde fra og med den 1. januar 1995. Lønmodtagere, der har opsagt arbejdet  

 før 1. januar 1995, er ikke omfattet af bestemmelsen, uanset på hvilket  

 tidspunkt i 1995 ansættelsesforholdet ophører.
Bestemmelsen gælder i alle tilfælde, hvor lønmodtageren selv har  

 opsagt sit arbejde, uanset opsigelsesgrunden . Arbejdsophøret skal  

 også i disse tilfælde vurderes efter de almindelige regler om selvforskyldt  

 ledighed i direktoratets bekendtgørelse om rådighed og selvforskyldt  

 ledighed.
Pålægges der medlemmet 5 ugers karantæne for selvforskyldt  

 ledighed, vil der tidligst kunne bevilges børnepasningsorlov 9 uger efter  

 arbejdsophøret. (Efter udløbet af karantæneperioden på 5 uger, skal medlemmet  

 have modtaget dagpenge i 4 uger).
Medlemmet skal have modtaget dagpenge i sammenlagt 4 uger efter  

 arbejdsophøret, dvs. der skal være udbetalt dagpenge til medlemmet i i alt 20  

 dage (4 x 5 dage). Det er kun dage, hvor der er udbetalt  

 arbejdsløshedsdagpenge efter fratrædelsestidspunktet, der kan medregnes.  

 Dage, hvor der er udbetalt feriedagpenge, medregnes ikke, og det samme gælder  

 dage, hvor der er udbetalt supplerende dagpenge under det tidligere  

 ansættelsesforhold.
Derimod vil dage med udbetalte supplerende dagpenge under  

 et nyt ansættelsesforhold kunne medregnes.
Både dage med fulde dagpenge og  

 dage med supplerende dagpenge medregnes.
Dage, hvor medlemmet opbruger  

 overskydende timer efter reglerne om overførsel af overskydende timer,  

 medregnes ikke.
Overtager medlemmet varigt arbejde, dvs. arbejde, der på forhånd er  

 bestemt til at vare mere end 5 uger, inden der er udbetalt dagpenge i 4 uger,  

 og bliver medlemmet opsagt fra dette arbejdsforhold, kan medlemmet gå på  

 orlov som ledig, uden at opfylde kravet om 4 ugers dagpenge.
Det samme  

 gælder, hvis medlemmet overtager tidsbegrænset arbejde af mindst 5 ugers  

 varighed.
 Eks. 1. Et medlem opsiger sit arbejde, og modtager efter  

 fratrædelsestidspunktet dagpenge i 2 uger. (Der er ikke taget stilling til et  

 evt. karantænespørgsmål). Medlemmet overtager herefter varigt arbejde, men  

 bliver af grunde, der ikke skyldes medlemmets forhold, opsagt efter 4 ugers  

 beskæftigelse.
Ved overtagelsen af det varige arbejde har medlemmet frigjort sig fra  

 kravet om at skulle have modtaget dagpenge i 4 uger for at kunne gå på orlov  

 som ledig.
Medlemmet vil derfor umiddelbart efter det 2. arbejdsophør kunne  

 gå over på orlov.
 Eks. 2. Et medlem opsiger sit arbejde, og modtager efter  

 fratrædelsestidspunktet dagpenge i 2 uger. (Der er ikke taget stilling til et  

 evt. karantænespørgsmål).
 Medlemmet overtager et vikariat af 3 ugers varighed, og bliver herefter  

 ledig igen.
I denne situation kan medlemmet bruge perioder med dagpenge både før og  

 efter vikariatet til opfyldelse af kravet om 4 ugers dagpenge.
Er der under  

 vikariatet udbetalt supplerende dagpenge til medlemmet, kan disse tillige  

 medregnes.
- Opsigelse skyldes ønske om børnepasningsorlov Har medlemmet opsagt sit arbejde med det formål at få børnepasningsorlov,  

 kan der i henhold til § 10, stk. 1, i direktoratets bekendtgørelse om  

 rådighed og selvforskyldt ledighed, ikke modtages dagpenge i den  

 mellemliggende periode.
I så fald vil medlemmet ikke kunne opfylde  

 orlovsbekendtgørelsens § 20, stk. 2, og vil ikke kunne gå på orlov som ledig.
1.3 Selvstændige erhvervsdrivende Vedrørende fastlæggelse af begrebet selvstændig erhvervsdrivende henvises  

 til direktoratets bekendtgørelse om optagelse i en anerkendt  

 arbejdsløshedskasse for selvstændige erhvervsdrivende.
Da det er en betingelse for at gå på orlov med orlovsydelse, at den  

 selvstændige opfylder beskæftigelseskravet i lov om dagpenge ved sygdom eller  

 fødsel, vil både fuldtids- og deltidsbeskæftigede selvstændige have  

 adgang til børnepasningsorlov, jf. nærmere nedenfor om beskæftigelseskravet.  

 Et medlem, der modtager iværksætterydelse/etableringsydelse , og som  

 ikke ønsker at ophøre med virksomheden, skal søge orlov efter reglerne for  

 selvstændige erhvervsdrivende.
Personer på iværksætterydelse, der opnår orlov  

 i en iværksætterydelsesperiode, vil efter orlovsperiodens udløb ikke have  

 mulighed for at vende tilbage til iværksætterordningen.
Derimod vil personer  

 på etableringsydelse kunne genindtræde i etableringsydelsesperioden efter  

 orlovens ophør.
Forskellen skyldes, at der i bekendtgørelse om en aktiv  

 arbejdsmarkedspolitik er fastsat regler om, at en periode med  

 etableringsydelse forlænges med en orlovsperiode.
En person, der modtager  

 etableringsydelse, skal således ikke udtræde af etableringsydelsesordningen  

 for at gå på orlov efter lov om orlov.
Orlov med orlovsydelse til en selvstændig erhvervsdrivende er betinget af,  

 at den selvstændige ophører med at være beskæftiget i virksomheden i hele  

 orlovsperioden.
Den selvstændige skal endvidere enten sandsynliggøre  

 over for arbejdsløshedskassen, at det er muligt at ophøre med arbejdet i  

 virksomheden i hele orlovsperioden eller dokumentere, at der ansættes  

 en afløser i orlovsperioden.
1.4 Lønmodtager og selvstændig erhvervsdrivende Et medlem, der samtidig har lønarbejde og selvstændig virksomhed,  

 og som opfylder betingelserne, jf. nedenfor, for at gå på orlov som både  

 lønmodtager og selvstændig erhvervsdrivende, vil kunne gå på orlov fra begge  

 beskæftigelser samtidig.
Medlemmet kan enten være forsikret for den selvstændige virksomhed eller  

 for lønarbejdet.
Et medlem, der er forsikret som lønmodtager, kan enten være  

 fuldtids- eller deltidsforsikret.
 Om kombinationsforsikrede medlemmer henvises til afsnit X.
2. Adgangskrav 2.1 Lønmodtagere og selvstændige erhvervsdrivende Lønmodtagere og selvstændige erhvervsdrivende skal opfylde  

beskæftigelseskravet i kapitel 2 eller 6 i lov om dagpenge ved sygdom  

 eller fødsel .
Der henvises til reglerne i lov om dagpenge ved sygdom eller fødsel,  

 hvoraf det fremgår, at beskæftigelseskravet for lønmodtagere bl.a. kan  

 opfyldes ved 13 ugers beskæftigelse med mindst 120 timer.
For selvstændige  

 erhvervdrivende stilles krav om, at der inden for de sidste 12 måneder har  

 været tale om udøvelse af selvstændig erhvervsvirksomhed i væsentligt omfang  

 i mindst 6 måneder, heraf den seneste måned forud for fraværsperioden.  

 Udøvelse af selvstændig erhvervsvirksomhed anses her for væsentlig, hvis den  

 gennemsnitlige ugentlige arbejdstid er på mindst 18 1/2 time.
Grænsearbejdere , der arbejder i Danmark med bopæl i et andet  

 EØSland, vil kunne opfylde beskæftigelseskravet i lov om dagpenge ved sygdom  

 eller fødsel, idet de i henhold til reglerne om sygdom og moderskab i  

 EF-forordning 1408/71 er omfattet af beskæftigelseslandets regler for så vidt  

 angår kontantydelser.
Grænsearbejdere med arbejde i Danmark vil således kunne  

 gå på børnepasningsorlov, såfremt betingelserne i øvrigt er opfyldt.
Omvendt  

 vil personer med arbejde i et andet EØS-land og med bopæl i Danmark ikke være  

 omfattet af lov om dagpenge ved sygdom eller fødsel, og vil ikke kunne gå på  

 børnepasningsorlov.
 Nærmere vejledning om indholdet af beskæftigelseskravet i lov om dagpenge  

 ved sygdom eller fødsel kan fås ved henvendelse til kommunen.
 Kommunen skal på ansøgningsblanketten attestere, at denne betingelse er  

 opfyldt.
2.2 Ledige Ved orlovens start skal den ledige være dagpengeberettiget i henhold til  

 arbejdsløshedsforsikringslovens regler.
 Betingelsen om dagpengeret medfører, at medlemmet ved orlovens start enten  

 skal opfylde arbejdsløshedsforsikringslovens § 53 om medlemsanciennitet og  

 beskæftigelseskrav eller skal være indplaceret i en delperiode, jf.  

 arbejdsløshedsforsikringslovens § 55, stk. 1 eller 2. Perioder med orlov til  

 børnepasning medregnes ikke i perioderne efter  

 arbejdsløshedsforsikringslovens § 55, stk. 1 og 2, jf. stk. 8. Der kan  

 således bevilges børnepasningsorlov med orlovsydelse, såfremt den ledige  

ved orlovsperiodens start er berettiget til dagpenge i delperiode 1 eller  

 2 efter arbejdsløshedsforsikringslovens § 55, stk. 1 eller 2 .
 Den ledige skal ved orlovens start opfylde de almindelige  

rådighedsbetingelser i arbejdsløshedsforsikringsloven, hvilket  

 betyder, at medlemmet f.eks. ikke må være syg, eller deltage i en uddannelse,  

 der ikke berettiger til udbetaling af dagpenge efter  

 arbejdsløshedsforsikringslovens § 62 a.
 Det er uden betydning, at der i perioden mellem orlovsaftalens indgåelse  

 og orlovens start indtræder sygdom af kortere varighed, hvis sygdommen ikke  

 forhindrer medlemmet i at opfylde orlovsaftalen.
For at kunne anses for at stå til rådighed, skal medlemmet ved orlovens  

 start opholde sig og have bopæl i Danmark.
Om bopælskravet kan  

 anses for opfyldt afgøres efter de retningslinier, der er indeholdt i  

 vejledningen til optagelsesbekendtgørelsen for lønmodtagere.
Et medlem, der  

 søger orlov i umiddelbar forlængelse af ferie i henhold til ferielovens  

 regler, der afholdes i udlandet, vil kunne opfylde betingelsen, hvis  

 ansøgning om orlov indgives inden udrejsen fra Danmark.
Et medlem, der ønsker at gå på børnepasningsorlov i fortsættelse af en  

 barselsorlovsperiode, anses for at opfylde rådighedsbetingelserne.
Det samme  

 gælder i tilfælde, hvor medlemmet på grund af børnepasningsproblemer ønsker  

 at gå på orlov med orlovsydelse.
Et medlem, der under ledighed driver selvstændig virksomhed som  

 bibeskæftigelse, kan gå på børnepasningsorlov under forudsætning af, at der  

 er tale om selvstændig virksomhedsudøvelse i et omfang, der er forenelig med  

 ret til dagpenge efter reglerne i direktoratets bekendtgørelse om udøvelse af  

 bibeskæftigelse ved selvstændig virksomhed.
Det er endvidere en  

 betingelse, at medlemmet ved orlovsperiodens start opfylder den særlige,  

 begrænsede dagpengeret, der gælder for medlemmer med selvstændig  

 bibeskæftigelse.
Det bemærkes, at der gælder visse undtagelser fra  

 dagpengebegrænsningen, f.eks for mindre landbrugere med bopælspligt på  

 ejendommen, jf. nærmere herom i bibeskæftigelsesbekendtgørelsen.
Da  

 orlovsperioden ikke medregnes i ydelses-/referenceperioderne, vil et medlem,  

 der i orlovsperioden driver selvstændig virksomhed som bibeskæftigelse, ikke  

 opbruge af den begrænsede ret til dagpenge, der gælder for medlemmer med  

 selvstændig bibeskæftigelse.
 Udføres der i orlovsperioden arbejde i den selvstændige bibeskæftigelse,  

 medfører det fradrag i orlovsydelsen.
Særlige forhold omkring opfyldelse af dagpengeretten Der skal ikke ske overførsel af eventuelle overskydende timer efter  

 arbejdsløshedsforsikringslovens § 59, stk. 2, for et medlem, der går på orlov  

 med orlovsydelse.
Har et medlem ved orlovens start en effektiv karantæne i henhold  

 til arbejdsløshedsforsikringslovens § 63 eller § 87, kan der ikke udbetales  

 orlovsydelse i en periode svarende til karantænen, der herefter anses for  

 udstået.
Den pålagte karantæne berører således ikke medlemmets opfyldelse af  

 dagpengeretten.
3. Medlemskab af en arbejdsløshedskasse Den ledige skal i hele orlovsperioden bibeholde sit medlemskab af  

 arbejdsløshedskassen.
 I orlovsperioden vil der på baggrund af eventuelle arbejdsperioder kunne  

 skiftes arbejdsløshedskasse eller ændres forsikringskategori.
Udfører det ledige medlem arbejde under orloven i et andet EØS-land eller  

 på Færøerne, og bliver medlemmet på grund af beskæftigelsens omfang omfattet  

 af det pågældende lands forsikringssystem, vil medlemmet ikke kunne bevare  

 medlemskabet af en dansk arbejdsløshedskasse.
Orloven vil i disse tilfælde  

 anses for afbrudt, jf. afsnit V, pkt. 1.5.
III Administration Arbejdsformidlingen har kompetencen til at bevilge orlov med  

 orlovsydelse.
Arbejdsformidlingen kan tidligst bevilge orloven 2 måneder  

 inden orlovens start.
Den retmæssige børnepasningsorlov kan dog tidligst  

 bevilges 14 dage før orlovens start i tilfælde, hvor arbejdsgiveren har  

 mulighed for at udsætte den varslede orlov.
Dette gælder dog ikke, hvis  

 arbejdsgiveren har erklæret, at orloven ikke vil blive søgt udsat.
Ansøgningen om orlov skal være indgivet til Arbejdsformidlingen inden  

 orlovens start.
Har Arbejdsformidlingen ikke modtaget ansøgningen inden  

 orlovens start, kan orlov med orlovsydelse dog bevilges med virkning fra  

 orlovens start, hvis arbejdsløshedskassen har modtaget ansøgningen inden  

 dette tidspunkt.
 I forbindelse med godkendelse af ansøgningen påser Arbejdsformidlingen  

 bl.a., at der foreligger attestation fra kommunen for, at lønmodtagere og  

 selvstændige erhvervsdrivende opfylder beskæftigelseskravet i kapitel 2 eller  

 6 i lov om dagpenge ved sygdom eller fødsel, og at arbejdsløshedskassen har  

 attesteret, at den ledige opfylder kravet om medlemskab og dagpengeret.
1. Arbejdsløshedskassens administration Arbejdsløshedskassens attestation på orlovsansøgningen skal ske så tæt på  

 orlovens påbegyndelsestidspunkt, som det er muligt af hensyn til  

 bevillingsproceduren.
Generelt bør arbejdsløshedskassen ikke attestere  

 ansøgningen tidligere end 3 måneder før orlovens påbegyndelse.
Arbejdsløshedskassen står kun inde for forholdene på  

 attestationstidspunktet, og skal derfor påføre ansøgningen dato for  

 attestationen.
Bliver arbejdsløshedskassen opmærksom på, at der er sket  

 ændringer i de oprindelige betingelser for orlov, skal arbejdsløshedskassen  

 give Arbejdsformidlingen meddelelse om forholdet.
1.1 Lønmodtagere og selvstændige Arbejdsløshedskassen eller medlemmet skal på ansøgningsblanketten give  

 oplysning om medlemskab af arbejdsløshedskassen.
For så vidt angår  

 beskæftigelseskravet efter lov om dagpenge ved sygdom eller fødsel, er det  

 kommunen, der attesterer, at denne betingelse er opfyldt.
1.1.1 Særligt om lønmodtagere i beskæftigelse Arbejdsløshedskassen skal træffe afgørelse om orlovsydelsens størrelse.  

 Afgørelsen baseres på lønmodtagerens tro- og loveoplysninger på blanket AR  

 244 om beskæftigelsen i de sidste 10 uger forud for orloven.
1.1.2 Særligt om selvstændige erhvervsdrivende En selvstændig, der ansøger om orlov med orlovsydelse, skal over for  

 arbejdsløshedskassen på blanket AR 247 skriftligt erklære at ville ophøre med  

 arbejdet i virksomheden i orlovsperioden.
Endvidere skal den selvstændige  

 erhvervsdrivende enten sandsynliggøre, at det er muligt at ophøre med  

 arbejdet i virksomheden i hele orlovsperioden eller dokumentere, at  

 der ansættes en afløser i hele orlovsperioden.
Arbejdsløshedskassen skal på orlovsansøgningen attestere, at medlemmet har  

 fremlagt materiale, der sandsynliggør, at det er muligt at ophøre med at  

 arbejde i virksomheden i orlovsperioden.
I tilfælde, hvor der ansættes en  

 afløser i orlovsperioden, skal medlemmet fremlægge ansættelseskontrakt,  

 eller afgive en tro- og love-oplysning om, at der er sket ansættelse af en  

 afløser med oplysning om bl.a. navn på afløseren og timetal for ansættelsen.  

 I sidstnævnte tilfælde skal der efterfølgende fremlægges lønseddel for  

 pågældende.
Afløseren skal ansættes på sædvanlige løn- og ansættelsesvilkår  

 inden for faget.
Der stilles krav om en vis tidsmæssig sammenhæng mellem  

 afløserens ansættelse og orlovens påbegyndelse.
Afløseren vil dog kunne  

 ansættes i en oplæringsperiode forud for orlovens start.
 Til brug for arbejdsløshedskassens vurdering af, om det er  

sandsynliggjort, at medlemmet kan ophøre med arbejdet i virksomheden i  

 orlovsperioden , skal medlemmet - såfremt der ikke ansættes en afløser -  

 give oplysninger om virksomhedens art og omfang, driftens tilrettelæggelse,  

 medlemmets arbejdsfunktioner m.v.
Hvis virksomheden drives af medlemmet alene, skal medlemmet  

 sandsynliggøre, at virksomheden kan holdes lukket i orlovsperioden.Drives  

 virksomheden sammen med ægtefællen/medejere, eller er der ansatte i  

 virksomheden, skal medlemmet ved oplysninger om sine arbejdsfunktioner i  

 virksomheden sandsynliggøre, at arbejdet overføres til en anden beskæftiget i  

 orlovsperioden.
Medlemmets arbejdsfunktioner skal således være klart  

 beskrevne og afgrænsede til sandsynliggørelse af, at arbejdsfunktionerne kan  

 udføres af andre.
 Der vil ikke kunne gives orlov med orlovsydelse i tilfælde, hvor den  

 selvstændige erhvervsdrivende ønsker at fortsætte på »lavt blus« i  

 virksomheden i orlovsperioden eller vil hjælpe til i virksomheden f.eks. med  

 administration, eller når der i særlige situationer er behov herfor.
Det er afgørende, at det ved ophør med arbejdet i virksomheden sikres, at  

 pågældende ikke er erhvervsaktiv i virksomheden i orlovsperioden.
Den  

 selvstændige erhvervsdrivende må derfor ikke aktivt indgå med sin  

 arbejdskraft i virksomhedens almindelige drift, men må dog gerne foretage  

 enkelte dispositioner i forbindelse med virksomhedens overordnede drift,  

 f.eks. økonomiske dispositioner, deltage i bestyrelsesmøder o.l.
 Da orlovsydelse ikke må virke som erhvervsstøtte, kan der ikke bevilges  

 orlov til en periode, hvor virksomheden er indstillet på grund af midlertidig  

 arbejdsmangel eller arbejdsfri perioder, der indgår som tilbagevendende  

 elementer i driften af en sæsonbetinget virksomhed.
 Ved virksomhedsudøvelse, hvortil der kræves særlig bevilling, er  

 det ikke muligt at ophøre med arbejdet i virksomheden, hvis bevillingen  

 forudsætter, at bevillingshaver fører personligt tilsyn med eller deltager i  

 driften af virksomheden.
Arbejdsløshedskassen skal endvidere træffe afgørelse om, hvorvidt den  

 selvstændige skal betragtes som fuldtids- eller deltidsbeskæftiget,  

 hvilket har betydning for orlovsydelsens størrelse.
Afgørelsen skal baseres  

 på den selvstændiges tro og love-oplysninger om beskæftigelsen i de sidste 10  

 uger forud for orloven.
1.2 Ledige Personer, der går på orlov som ledige, og som endnu ikke er indplaceret i  

 en delperiode, skal til brug for arbejdsløshedskassens attestation af  

 dagpengeretten udfylde ledighedserklæring.
Opfyldelse af arbejdskravet  

 følger reglerne for udbetaling af dagpenge, hvor der stilles krav om  

 fremlæggelse af dokumentation.
Rådighedskravet baseres på medlemmets tro- og love-oplysninger på  

 blanketten.
Arbejdsløshedskassen skal foretage en rådighedsvurdering, hvis  

 der er forhold, der skaber tvivl om medlemmets rådighed, f.eks. ansøgning  

 om/tilkendelse af social pension, jf. arbejdsløshedsforsikringslovens § 64.
 Medlemmet skal på ansøgningsblanketten skrive under på, at der vil blive  

 givet meddelelse til Arbejdsformidlingen, såfremt der sker ændringer i de  

 oprindelige betingelser for orloven.
I tilfælde hvor en ledig, der selv har opsagt sit arbejde, søger orlov,  

 skal arbejdsløshedskassen på ansøgningsblanketten attestere, at der er  

 udbetalt dagpenge til medlemmet i sammenlagt 4 uger ved orlovens start.
Der  

 henvises til afsnit II, pkt. 1.2.1.
IV Økonomien 1. Orlovsydelsens størrelse 1.1 Lønmodtagere i beskæftigelse Orlovsydelsen til fuldtidsforsikrede udbetales i forhold til medlemmets  

 beskæftigelse forud for orloven.
Det er kun den beskæftigelse, som medlemmet  

 går på orlov fra, der kan danne grundlag for udbetaling af orlovsydelse.
Til  

 deltidsforsikrede udbetales orlovsydelsen med en fast sats, uanset medlemmets  

 beskæftigelse forud for orloven.
 1.1.1 Lønmodtagere, der er berettigede til orlovsydelse, der udgør 70  

 % af arbejdsløshedsdagpengenes højeste beløb for fuldtidsforsikrede.
Orlovsydelsen til fuldtidsforsikrede lønmodtagere udgør et beløb, der  

 svarer til 70 % af arbejdsløshedsdagpengenes højeste beløb for  

 fuldtidsforsikrede, jf. § 47 i lov om arbejdsløshedsforsikring m.v., hvis  

 lønmodtageren i de sidste 10 uger før orloven Ad a) Ansættelse til et fast timetal Har lønmodtageren været ansat til en fast ugentlig arbejdstid (eventuelt  

 gennemsnit over en periode), er det dette timetal, der anvendes.
I tilfælde,  

 hvor lønmodtageren dokumenterer at have arbejdet i flere timer end svarende  

 til ansættelsen, lægges det faktiske timetal til grund, se nærmere nedenfor.
Da det er afgørende, hvor mange timer lønmodtageren er ansat til, er det  

uden betydning , om der i 10-ugers-perioden er fravær , f.eks.  

 på grund af barselsorlov, sygdom eller ferie.
Tilsvarende gælder, når der i  

 10-ugers-perioden forekommer arbejdsfordeling eller orlov uden løn, medmindre  

 lønmodtageren har haft anden beskæftigelse eller har modtaget ydelser fra  

 arbejdsløshedskassen.
Ad b) Faktiske antal løntimer Er et medlem ikke ansat til en fast ugentlig arbejdstid, eller har  

 medlemmet ikke været ansat i hele 10-ugers-perioden før orloven, er  

 det afgørende, hvor mange løntimer medlemmet har haft i 10-ugersperioden.
Det  

 samlede antal timer, for hvilke der udbetales løn (løntimer), divideres i  

 disse tilfælde med 10, hvorved der fremkommer det gennemsnitlige timetal, der  

 skal anvendes.
Det samme gælder i tilfælde, hvor lønmodtageren dokumenterer  

 at have arbejdet i flere timer end svarende til ansættelsen.
Da det kun er løntimer, der kan medregnes, vil fravær i form af f.eks.  

 barselsorlov, sygdom og ferie kun kunne medregnes, hvis der er ydet  

 overenskomstmæssig løn.
Fraværsperioder kan ikke forlænge 10-ugers-perioden.
 Der kan højst medregnes det for faget gældende normaltimetal efter  

 reglerne i bekendtgørelse om beskæftigelseskravet og delperioderne.  

 Dokumentation for beskæftigelsen kan ske ved fremlæggelse af lønsedler med  

 angivelse af løntimerne.
1.1.2 Lønmodtagere, der er berettigede til orlovsydelse, der udgør 70  

 % af arbejdsløshedsdagpengenes højeste beløb for deltidsforsikrede Til fuldtidsforsikrede lønmodtagere, der i de seneste 10 uger i gennemsnit  

 har været ansat/har arbejdet mindre end 24 timer ugentlig, udgør  

 orlovsydelsen et beløb, der svarer til 70 % af arbejdsløshedsdagpengenes  

 højeste beløb for deltidsforsikrede, jf. § 70 i lov om  

 arbejdsløshedsforsikring m.v.
Samme ydelse udbetales til deltidsforsikrede  

 lønmodtagere, uanset medlemmets beskæftigelse forud for orloven.
1.2 Selvstændige erhvervsdrivende Orlovsydelsen til selvstændige erhvervsdrivende udbetales i forhold til  

 beskæftigelsen i den selvstændige virksomhed forud for orloven som enten  

 fuldtids- eller deltidsbeskæftiget.
En selvstændig erhvervsdrivende anses for  

 at være fuldtidsbeskæftiget, såfremt pågældende de sidste 10 uger forud for  

 orlovens begyndelse i gennemsnit har været beskæftiget i virksomheden i  

 mindst 30 timer om ugen.
I alle andre tilfælde anses den selvstændige  

 erhvervsdrivende for at være deltidsbeskæftiget.
 Orlovsydelsen til fuldtidsbeskæftigede udgør et beløb, der svarer  

 til 70 % af arbejdsløshedsdagpengenes højeste beløb, jf. § 47 i lov om  

 arbejdsløshedsforsikring m.v.
 Orlovsydelsen til deltidsbeskæftigede udgør et beløb, der svarer  

 til 70 % af arbejdsløshedsdagpengenes højeste beløb for deltidsforsikrede,  

 jf. § 70 i lov om arbejdsløshedsforsikring m.v.
1.3 Medlemmer, der går på orlov fra både lønarbejde og selvstændig  

 erhvervsvirksomhed Orlovsydelsen til medlemmer, som i 10-ugers-perioden forud for orloven har  

 været beskæftigede i mindst 30 timer i gennemsnit med samtidigt lønarbejde og  

 mere end midlertidig udøvelse af selvstændig virksomhed, udgør et beløb  

 svarende til 70 % af arbejdsløshedsdagpengenes højeste beløb, jf. § 47 i lov  

 om arbejdsløshedsforsikring m.v.
1.4 Ledige Til ledige udbetales orlovsydelsen i forhold til medlemmets  

 forsikringskategori.
 Et ledigt medlem er berettiget til en orlovsydelse, der udgør et beløb,  

 der svarer til 70 % af arbejdsløshedsdagpengenes højeste beløb som enten  

 fuldtids- eller deltidsforsikret, jf. arbejdsløshedsforsikringslovens § 47  

 eller § 70. Dette gælder uanset, om medlemmet eventuelt har fået beregnet og  

 fået udbetalt dagpenge med en individuel dagpengesats.
1.5 Kontanthjælpsmodtagere Orlovsydelsen til forsikrede kontanthjælpsmodtagere svarer til den  

 kontanthjælp, som kontanthjælpsmodtageren på orlov er berettiget til, dog  

 maksimalt 70 % af arbejdsløshedsdagpengenes højeste beløb, jf. § 47 i lov om  

 arbejdsløshedsforsikring m.v.
Orlovsydelsen udbetales af kommunen.
1.6 Orlovsydelse, der udbetales fra den 1. april 1997 For orlovsydelse, der udbetales fra og med den 1. april 1997, nedsættes  

 ydelsen til 60 % af arbejdsløshedsdagpengenes højeste beløb, jf. § 47 og § 70  

 i lov om arbejdsløshedsforsikring m.v.
2. Arbejdsgiveren udbetaler løn i orlovsperioden Hvis arbejdsgiveren fortsætter med at udbetale sædvanlig løn til  

 lønmodtageren under orloven, udbetales orlovsydelsen til arbejdsgiveren, hvis  

 den udbetalte løn overstiger det beløb, som lønmodtageren - uden fradrag for  

 arbejde/indtægt - er berettiget til.
 I den sædvanlige løn indgår alle fast, påregnelige løndele, eksklusiv  

 overarbejdsbetaling.
Det beløb, som udbetales til arbejdsgiveren, er bruttobeløbet, som  

 medlemmet ellers ville have fået udbetalt, efter at der er foretaget fradrag  

 for eventuelt arbejde og/eller anden indtægt.
Der sker ikke fradrag i  

 orlovsydelsen for differencen mellem orlovsydelsen og lønnen.
 I tilfælde, hvor arbejdsgiveren ikke udbetaler løn til medlemmet under  

 orloven, men fortsat indbetaler pensionsbidrag, skal der ikke foretages  

 fradrag i orlovsydelsen til medlemmet, da pensionsbidraget ikke kommer til  

 udbetaling til medlemmet i orlovsperioden.
 Der skal heller ikke ske fradrag i orlovsydelsen i tilfælde, hvor  

 arbejdsgiveren har aftalt med lønmodtageren, at denne skal have et  

supplement fra arbejdsgiveren til orlovsydelsen.
 Aftalen mellem arbejdsgiveren og lønmodtageren om supplering af  

 orlovsydelsen skal forevises arbejdsløshedskassen for at sikre, at der ikke  

 sker fradrag i orlovsydelsen for beløbet.
3. Tilskud fra kommunen I henhold til § 69 b i lov om social bistand kan kommunen yde tilskud til  

 orlovsydelsen.
Tilskuddet medfører ikke fradrag i orlovsydelsen.
 § 69  b i lov om social bistand har følgende ordlyd:
»§ 69 b.  Kommunalbestyrelsen kan beslutte at  

 give et supplerende tilskud til forældre, der modtager orlovsydelse til  

 børnepasning, jf. lov om orlov.
Kommunalbestyrelsen kan beslutte, at der kun  

 gives tilskud til forældre med børn i en bestemt aldersgruppe.
Stk. 2.  Kommunalbestyrelsen fastsætter størrelsen af  

 tilskuddene, der maksimalt kan udgøre 35.000 kr. årligt.
Tilskuddene kan  

 fastsættes, så de varierer med barnets alder.
Stk. 3.  For beskæftigede orlovshavere kan tilskuddet og  

 orlovsydelsen tilsammen ikke overstige 80 pct. af den hidtidige indtægt.
For  

 beskæftigede dagpengeberettigede orlovshavere skal tilskuddet og  

 orlovsydelsen dog tilsammen mindst udgøre et beløb svarende til de  

 arbejdsløshedsdagpenge, som orlovshaveren ville være berettiget til ved fuld  

 ledighed umiddelbart forud for orloven, jf. lov om arbejdsløshedsforsikring  

 m.v., medmindre tilskuddet hermed overstiger størrelsen af det tilskud, der  

 er fastsat af kommunalbestyrelsen, jf. stk. 2.
 Stk. 4.  For ledige orlovshavere kan tilskuddet og  

 orlovsydelsen tilsammen ikke overstige et beløb svarende til de  

 arbejdsløshedsdagpenge, som orlovshaveren var berettiget til ved fuld  

 ledighed umiddelbart forud for orloven, jf. lov om arbejdsløshedsforsikring  

 m.v.
 Stk. 5.  For ledige orlovshavere, hvis grundlag for  

 orlovsydelse er modtagelse af kontanthjælp, kan tilskuddet og orlovsydelsen  

 tilsammen ikke overstige et beløb svarende til den kontanthjælp, som  

 orlovshaveren ville være berettiget til efter § 37, stk. 2.
Stk. 6.  Tilskuddet udbetales af kommunen mod  

 dokumentation for modtagelse af orlovsydelse til børnepasning.« 4. Fradrag i orlovsydelsen Når et medlem, der modtager orlovsydelse, samtidig har arbejde og/eller  

 andre indtægter, skal der ske fradrag i orlovsydelsen efter reglerne i  

 direktoratets bekendtgørelse om fradrag i dagpengene for personer, der  

 deltager i jobtræning eller i individuel jobtræning og fradrag i ydelser i  

 henhold til lov om en aktiv arbejdsmarkedspolitik og lov om orlov.
Fradrag i orlovsydelsen for arbejdsindtægter og for andre indtægter  

 , som medfører fradrag efter reglerne om fradrag i arbejdsløshedsdagpengene,  

 foretages som et indtægtsfradrag (krone for krone). Arbejdsmarkedsbidrag skal  

 fratrækkes i indtægten, inden der foretages fradrag i orlovsydelsen.
Ulønnet  

 lønmodtagerbeskæftigelse medfører ikke fradrag i orlovsydelsen.
 Hvis lønindtægten ikke kendes på det tidspunkt, hvor medlemmet skal  

 udfylde blanket AR 281, fradrages et beløb, der svarer til antal beskæftigede  

 timer ganget med den gældende omregningssats.
 Fradrag for udøvelse af selvstændig virksomhed foretages med et beløb, der  

 svarer til de på virksomheden anvendte timer ganget med den gældende  

 omregningssats.
 For så vidt angår fradrag for ferie med feriegodtgørelse henvises til  

 afsnit V, pkt. 1.3 nedenfor.
 Udgangspunktet er, at fradraget foretages uge for uge, og der skal kun ske  

 fradrag i den udstrækning, medlemmet har haft indtægter i selve  

 orlovsperioden.
 Reglerne om overførsel af overskydende timer efter  

 arbejdsløshedsforsikringslovens § 59, stk. 2, finder ikke anvendelse i en  

 orlovsperiode.
Der foretages ikke fradrag i orlovsydelsen i tilfælde, hvor arbejdsgiveren  

 i orlovsperioden yder medlemmet et supplement til orlovsydelsen.
Det samme  

 gælder med supplerende tilskud fra kommunen.
Hvis medlemmet i orlovsperioden  

 udfører arbejde hos arbejdsgiveren, der er indgået orlovsaftale med, skal der  

 foretages fradrag herfor i orlovsydelsen.
 Der foretages heller ikke fradrag i orlovsydelsen for sygeperioder i  

 orlovsperioden, hvorunder der ikke modtages ydelser efter lov om dagpenge ved  

 sygdom eller fødsel.
5. Udbetaling af orlovsydelsen Staten yder forskud eller refusion til arbejdsløshedskasserne til  

 udbetaling af orlovsydelsen efter reglerne i §§ 79 - 82 i  

 arbejdsløshedsforsikringsloven.
Arbejdsløshedskassen udbetaler orlovsydelsen, når orlovspersonen på  

 blanket AR 281 månedligt på tro og love har erklæret , at orlov  

 fortsat holdes.
Erklæringen skal gives på udbetalingsblanketten, hvorpå  

 orlovspersonen ligeledes giver oplysning om eventuelt arbejde eller anden  

 indtægt, der medfører fradrag i orlovsydelsen.
Afholdes orloven i udlandet uden for EØS-landene, kan orlovsydelsen  

 udbetales, uden at den månedlige erklæring foreligger.
Efter orlovsperiodens  

 ophør skal orlovspersonen over for arbejdsløshedskassen på blanket AR 282 tro  

 og love oplyse, at betingelserne for at modtage orlovsydelsen har været  

 opfyldt i hele orlovsperioden.
Orlovspersonen skal samtidig på tro og love  

 give oplysning om eventuelt arbejde og indtægter af betydning for  

 udbetalingen af orlovsydelsen.
 Hvis orlov holdes i udlandet, er det en betingelse for udbetaling af  

 orlovsydelsen, at der er oprettet en konto i et pengeinstitut i Danmark -  

 herunder i GiroBank, der gør det muligt at udbetale ydelsen.
 Orlovsydelsen udbetales bagud for henholdsvis 4 eller 5 uger, således at  

 hver udbetalingsperiode slutter næstsidste søndag i måneden.
 6. Modtagelse af anden offentlig forsørgelsesydelse/  

 fængselsophold mv.
Når der modtages orlovsydelse, kan der ikke samtidig modtages offentlig  

 forsørgelsesydelse efter anden lovgivning.
Ved offentlig forsørgelsesydelse  

 forstås ydelser, der udbetales med henblik på at dække modtagerens basale  

 forsørgelsesbehov . Der kan f.eks. ikke modtages social pension, dagpenge  

 efter lov om dagpenge ved sygdom eller fødsel, kontanthjælp efter  

 bistandsloven eller mere specielle forsørgelsesydelser, som f.eks.  

 godtgørelse for tabt arbejdsfortjeneste ved pasning af døende i hjemmet o.l.  

 Derimod kan en orlovsperson i særlige tilfælde søge om hjælp til dækning af  

 udgifter til sygebehandling, medicin eller lignende eller hjælp til  

 nødvendige merudgifter til pasning af handicappet barn i hjemmet, herunder  

 dækning af tabt arbejdsfortjeneste i begrænset omfang.
For så vidt  

 angår dækning for tabt arbejdsfortjeneste er det afgørende, om der er tale om  

 dækning for fuld eller delvis forsørgelse.
Således kan et medlem, der er  

 beskæftiget 27 timer om ugen, og som samtidig modtager tabt  

 arbejdsfortjeneste for 10 timer, gå på orlov fra beskæftigelsen og modtage  

 tabt arbejdsfortjeneste ved siden af orlovsydelsen.
 Har orlovspersonen ret til godtgørelse efter lov om  

 arbejdsmarkedsuddannelse, kan der ikke modtages orlovsydelse.
Der kan ikke modtages orlovsydelse under fængselsophold.
Der kan endvidere  

 ikke udbetales orlovsydelse til en person, der forsørges på institution.
V De forsikringsmæssige aspekter af reglerne om orlov 1. Konsekvenser for orlovspersonen 1.1 Selvforskyldt ledighed Hvis et medlem under orlov opsiger sit arbejde uden en gyldig grund eller  

 bliver afskediget af en grund, der væsentligst kan tilregnes medlemmet,  

 pålægges medlemmet 5 ugers karantæne for selvforskyldt ledighed.
Karantænen  

 kan tidligst få virkning efter orlovsperiodens udløb.
1.2 Rådighed I orlovsperioden skal medlemmet ikke stå til rådighed for arbejdsmarkedet.
 Medlemmet skal i orlovsperioden passe det barn, der er søgt orlov til, og  

 kan herudover f.eks. udføre arbejde eller holde ferie.
Orlov til børnepasning kan afholdes i udlandet.
I tilfælde, hvor opholdet  

 i udlandet er af længere varighed, vil medlemmet kunne afmelde sig  

 folkeregisteret i Danmark med fortsat ret til orlovsydelse.
Opstår der sygdom i orlovsperioden, anses medlemmet for fortsat at være på  

 orlov.
Sygdom under orloven forlænger ikke orlovsperioden.
1.3 Ferie med feriegodtgørelse eller løn Orlov til børnepasning er ikke en såkaldt kvalificeret feriehindring, der  

 berettiger til udbetaling af feriegodtgørelse uden afholdelse af ferie.
 Der henvises til § 29 i Arbejdsministeriets bekendtgørelse om  

 feriegodtgørelse, der udtømmende opremser de feriehindringer, der berettiger  

 til udbetaling af feriegodtgørelse, uden at ferie holdes.
Holder en lønmodtager i orlovsperioden ferie med feriegodtgørelse,  

 udsættes den resterende del af orlovsperioden i en periode, der svarer til  

 den afholdte ferie, såfremt ferien varsles og afholdes i henhold til  

 ferielovens regler.
Holder selvstændige erhvervsdrivende og ledige ferie  

 under orloven, sker der ingen forlængelse af orlovsperioden.
Ved beregningen  

 af orlovsydelsen skal feriedage med feriegodtgørelse belægges med 7,4  

 timer for fuldtidsforsikrede, og med hvad der svarer til 1/5 af den  

 gennemsnitlige ugentlige arbejdstid for deltidsforsikrede.
 Sker der udsættelse af orlovsperioden vil arbejdsløshedskassen modtage  

 besked herom fra Arbejdsformidlingen.
1.4 Ferie med feriedagpenge Et medlem, der er på orlov med orlovsydelse, betragtes hverken som ledig  

 eller lønmodtager i relation til arbejdsløshedsforsikringslovens § 75 h.  

 Medlemmet vil derfor ikke kunne modtage feriedagpenge i orlovsperioden.  

 Derimod vil der i efterfølgende ferieår kunne udbetales feriedagpenge på  

 grundlag af den udbetalte orlovsydelse i optjeningsåret.
1.5 Afbrydelse af orlov Udføres der i orlovsperioden arbejde i et andet EØS-land eller på  

 Færøerne, og bliver medlemmet på grund af beskæftigelsens omfang omfattet af  

 det pågældende lands forsikringssystem, vil medlemmet ikke kunne opretholde  

 medlemskab af en dansk arbejdsløshedskasse, og orloven vil derfor anses for  

 afbrudt.
Såfremt orloven afbrydes, skal orlovspersonen meddele arbejdsløshedskassen  

 dette.
Arbejdsløshedskassen skal uden ugrundet ophold stoppe udbetalingen af  

 orlovsydelsen samt give Arbejdsformidlingen meddelelse om dette.
Ved afbrydelse af orloven har orlovspersonen alene forbrugt den faktisk  

 afholdte orlovsperiode.
Afbrydes en retmæssig børnepasningsorlov, anses  

retten til den retmæssige orlov for brugt, hvilket betyder, at  

 lønmodtageren over for arbejdsgiveren ikke senere vil kunne fremsætte krav om  

 den samme retmæssige børnepasningsorlov.
Har en lønmodtager med ret til 26  

 ugers børnepasningsorlov varslet 13 ugers orlov, og afbrydes denne orlov, vil  

 lønmodtageren dog fortsat have ret til 13 ugers retmæssig orlov, hvis barnet  

 ikke er fyldt 1 år på tidspunktet for orlovens begyndelse.
Er den retmæssige  

 orlov afbrudt, vil der fortsat være mulighed for at aftale børnepasningsorlov  

 med arbejdsgiveren for en periode op til 52 uger, hvor der skal fratrækkes  

 den allerede afholdte orlov.
Der skal i alle tilfælde være mindst 13 uger til  

 rest, for at der kan bevilges en ny børnepasningsorlov til samme barn.
Lønmodtagere i beskæftigelse Hvis en lønmodtager før orlovsperiodens udløb ønsker at stille sig til  

 rådighed for arbejdsmarkedet og modtage dagpenge, skal medlemmet, for at  

 kunne anses for at stå til rådighed i resten af en orlovsperiode, opfylde  

 betingelserne i direktoratets bekendtgørelse om rådighed og selvforskyldt  

 ledighed.
Det er bl.a. en betingelse, at den resterende orlovsperiode  

 forventes at ville vare over 4 uger, og at medlemmet ikke har mulighed for at  

 vende tilbage til arbejdspladsen med det samme.
 Ved afbrydelse af orloven pålægges der således ikke karantæne, idet  

 vurderingen alene går på medlemmets rådighed.
En lønmodtager på børnepasningsorlov har ret til at afbryde orloven på  

 grund af barsel , og børnepasningsorloven ophører ved overgangen til  

 barselsorlov.
Børnepasningsorloven anses for afbrudt.
Efter barselsorloven  

 kan lønmodtageren få en ny børnepasningsorlov bevilget for det samme barn,  

 såfremt den resterende orlovsperiode til det pågældende barn er på mindst 13  

 uger.
Selvstændige erhvervsdrivende En selvstændig erhvervsdrivende vil ikke kunne afbryde orloven og modtage  

 dagpenge i en resterende orlovsperiode.
Afbrydes orloven, anses  

 beskæftigelsen i den selvstændige virksomhed for genoptaget.
Ledige Et ledigt medlem, der afbryder sin orlov, vil umiddelbart kunne modtage  

 dagpenge, hvis de almindelige betingelser herfor er opfyldt.
Medlemmet skal  

 bl.a. tilmelde sig Arbejdsformidlingen som arbejdssøgende.
1.6 Afskedigelse og opsigelse i orlovsperioden De almindelige opsigelsesregler gælder også under børnepasningsorlov.
Det  

 er muligt at afskedige en lønmodtager i orlovsperioden, ligesom en  

 lønmodtager kan opsige sit arbejde under orloven.
Da der ikke må ske afskedigelse af en lønmodtager, fordi denne har fremsat  

 krav om udnyttelse af orlovsretten, udnytter orlovsretten eller har været  

 fraværende på grund af orlov, skal arbejdsgiveren i tilfælde af afskedigelse  

 godtgøre, at afskedigelsen ikke er begrundet i lønmodtagerens orlov.
Hvis  

 lønmodtageren er blevet afskediget i strid hermed, skal arbejdsgiveren betale  

 lønmodtageren en godtgørelse.
Bliver lønmodtageren afskediget i orlovsperioden, eller opsiger  

 lønmodtageren sin stilling under orloven, vil personen kunne fortsætte med at  

 holde orlov indtil orlovsperiodens udløb.
En eventuel karantæne for  

 selvforskyldt ledighed kan tidligst få virkning fra det tidspunkt, hvor  

 medlemmet ophører med orloven.
1.7 Arbejdskravet/ Ydelsesperioder Udføres der i orlovsperioden arbejde, vil dette arbejde kunne medregnes  

 til opfyldelse af arbejdskravet i henhold til arbejdsløshedsforsikringslovens  

 § 53, stk. 2.
 Perioder med orlov til børnepasning medregnes ikke i perioderne (hverken i  

 ydelses- eller referenceperioderne) efter arbejdsløshedsforsikringslovens §  

 55, stk. 1 og 2.
1.8 Gentagen orlov Orlov til børnepasning begrænses ikke af udnyttelsen af de øvrige  

 orlovsordninger efter lov om orlov.
1.9 Orlovsaftaler efter tidligere gældende regler Orlovsaftaler, der er indgået efter den tidligere gældende lov nr. 467 af  

 24. juni 1992 om forældreorlovsydelse med ændringer, medregnes ikke i retten  

 til børnepasningsorlov efter lov om orlov.
Derimod medregnes alle  

 orlovsperioder, der er omfattet af lov nr. 435 af 30. juni 1993 om orlov med  

 senere ændringer.
Begge forældre kan efter lov om orlov opnå 1 års orlov til  

 hvert barn.
1.10 Overgangsregler Orlovspersoner, der er omfattet af overgangsreglerne i § 3 i lov nr. 1084  

 af 21. december 1994 om ændring af lov om orlov, skal fortsat have udbetalt  

 orlovsydelse med 80 % af arbejdsløshedsdagpengenes højeste beløb, jf. § 47 og  

 § 70 i lov om arbejdsløshedsforsikring m.v.
VI Oplysningspligt, tilbagekaldelse af bevilling og  

 tilbagebetaling Et medlem, der modtager orlovsydelse, er forpligtet til at underrette  

 arbejdsløshedskassen om forhold, der har betydning for retten til ydelsen.  

 Såfremt orloven afbrydes, skal orlovspersonen meddele arbejdsløshedskassen  

 dette.
Arbejdsløshedskassen skal uden ugrundet ophold stoppe udbetalingen af  

 orlovsydelsen samt give Arbejdsformidlingen meddelelse herom.
 Sker der ændringer i de oprindelige betingelser for bevillingen af  

 orlov, skal orlovspersonen meddele dette til Arbejdsformidlingen.
Såfremt arbejdsløshedskassen bliver opmærksom på, at der sker ændringer i  

 de oprindelige betingelser for orlov, skal arbejdsløshedskassen give  

 Arbejdsformidlingen meddelelse om forholdet.
Arbejdsformidlingen træffer  

 afgørelse om eventuel tilbagekaldelse af bevillingen . Bevillingen kan  

 tilbagekaldes af Arbejdsformidlingen, såfremt orlovspersonen har givet  

 Arbejdsformidlingen urigtige oplysninger eller fortiet forhold, der har  

 betydning for bevillingen.
Bevillingen kan endvidere tilbagekaldes, hvis  

 betingelserne for orloven ikke længere er tilstede, hvilket f.eks. kan være  

 tilfældet, hvis orlovspersonen ikke længere passer det barn, der er søgt  

 orlov til.
 Tilbagekalder Arbejdsformidlingen bevillingen, skal der gives meddelelse  

 herom til arbejdsløshedskassen.
 Stopper arbejdsløshedskassen udbetalingen af orlovsydelsen, skal dette  

 meddeles orlovspersonen skriftligt.
 Har medlemmet givet arbejdsløshedskassen urigtige oplysninger eller  

 fortiet forhold af betydning for retten til ydelsen, eller i øvrigt mod bedre  

 vidende uberettiget modtaget ydelsen, skal orlovsydelsen, der er modtaget med  

 urette, tilbagebetales af medlemmet, jf. arbejdsløshedsforsikringslovens §  

 86, der i henhold til § 86, stk. 13, finder tilsvarende anvendelse på  

 orlovsydelse, der er udbetalt med urette.
VII Sanktion Et medlem på orlov med orlovsydelse kan idømmes sanktion efter  

 arbejdsløshedsforsikringslovens § 87 for svigagtigt eller uagtsomt forhold  

 over for kassen i forbindelse med modtagelsen af ydelsen.
 Medlemmet kan således blive udelukket fra retten til orlovsydelse,  

 dagpenge m.v. i en periode eller miste sit medlemskab af kassen.
VIII Kasseansvar I tilfælde, hvor der er udbetalt orlovsydelse med urette, har kassen ikke  

 krav på refusion fra statskassen, og udbetalte refusionsbeløb skal  

 tilbagebetales, jf. arbejdsløshedsforsikringslovens § 86, stk. 4, jf. stk.  

 13.
 Kassen bevarer dog retten til refusion for fejludbetalte ydelser, hvis  

 fejludbetalingen skyldes medlemmets svigagtige forhold eller  

 Arbejdsformidlingen.
 De nærmere regler for kassernes ret til refusion findes i direktoratets  

 bekendtgørelse om arbejdsløshedskassernes ret til refusion fra statskassen  

 for fejludbetalte ydelser.
IX Klageadgang Klage over en kasses afgørelse om ret til orlovsydelse, fradrag i ydelsen,  

 ydelsens størrelse, tilbagebetaling, sanktion m.v. kan af den, afgørelsen  

 vedrører, indbringes for Direktoratet for Arbejdsløshedsforsikringen inden 4  

 uger efter, at klageren har fået meddelelse om afgørelsen, og direktoratets  

 afgørelser vil kunne indbringes for Arbejdsmarkedets Ankenævn, jf.  

 arbejdsløshedsforsikringslovens § 98 og § 99.
 Arbejdsformidlingens afgørelse om tilbagekaldelse af en bevilling af orlov  

 kan inden 4 uger efter, at klageren har fået meddelelse om afgørelsen,  

 indbringes for Arbejdsmarkedets Ankenævn, jf. arbejdsløshedsforsikringslovens  

 § 100.
 Derimod kan Arbejdsformidlingens øvrige afgørelser om orlov ikke  

 indbringes for anden administrativ myndighed.
X Kombinationsforsikrede medlemmer Kombinationsforsikrede medlemmer har status som fuldtidsforsikrede, og er  

 omfattet af arbejdsløshedsforsikringslovens almindelige regler for  

 fuldtidsforsikrede, medmindre der er fastsat særlige regler i bekendtgørelse  

 om kombinationsforsikring.
Der er i bekendtgørelsen ikke fastsat regler om  

 kombinationsforsikredes orlovsmuligheder.
I dette afsnit gennemgås de særlige forhold, der gør sig gældende for  

 kombinationsforsikrede medlemmer.
Afsnittet skal læses i sammenhæng med de  

 øvrige regler, der er beskrevet i denne vejledning.
 Både lønmodtagere, selvstændige erhvervsdrivende og ledige kan gå på  

 børnepasningsorlov.
Lønmodtagere og selvstændige erhvervsdrivende skal opfylde  

 beskæftigelseskravet i kapitel 2 eller 6 i lov om dagpenge ved sygdom eller  

 fødsel.
Ledige skal være dagpengeberettiget efter reglerne i  

 arbejdsløshedsforsikringsloven.
Hvis medlemmet er beskæftiget som både lønmodtager og selvstændig ,  

 er der mulighed for at gå på orlov fra både lønarbejdet og den selvstændige  

 virksomhed, hvis hver af beskæftigelsesforholdene berettiger til dagpenge  

 efter lov om dagpenge ved sygdom eller fødsel.
For så vidt angår orlov fra  

 den selvstændige virksomhed henvises til afsnit III, pkt. 1.1.2, hvoraf det  

 fremgår, at medlemmet enten skal sandsynliggøre, at det er muligt at ophøre  

 med arbejdet i den selvstændige virksomhed i hele orlovsperioden eller  

 dokumentere, at der ansættes en afløser i hele orlovsperioden.
Hvis beskæftigelserne sammenlagt er på mindst 30 timer om ugen i  

 gennemsnit i 10-ugers-perioden forud for orloven, udgør orlovsydelsen  

 70 % af arbejdsløshedsdagpengenes højeste beløb for fuldtidsforsikrede, jf. §  

 47 i lov om arbejdsløshedsforsikring m.v.
Der henvises til afsnit IV, pkt.  

 1.3.
Er beskæftigelserne sammenlagt på mindre end 30 timer om ugen, udgør  

 orlovsydelsen 70 % af arbejdsløshedsdagpengenes højeste beløb for  

 deltidsforsikrede, jf. § 70 i lov om arbejdsløshedsforsikring m.v.
Der  

 henvises til afsnit IV, pkt. 1.1.2 og pkt. 1.2.
I tilfælde hvor medlemmet er ledig fra virksomheden, men fortsætter med  

 lønarbejdet , vil der kunne søges orlov som lønmodtager, såfremt  

 lønarbejdet berettiger til sygedagpenge.
Orlovsydelsens størrelse afhænger af  

 lønarbejdets omfang og/eller, om der modtages supplerende dagpenge.
Der  

 henvises til afsnit IV, pkt. 1.1.
I tilfælde hvor medlemmet er ledig fra lønarbejdet, men fortsætter  

 virksomheden , vil der kunne opnås orlov fra virksomheden, såfremt  

 virksomhedsudøvelsen berettiger til sygedagpenge.
Da virksomhedsudøvelsen er  

 på under 30 timer, udgør orlovsydelsen 70 % af arbejdsløshedsdagpengenes  

 højeste beløb for deltidsforsikrede, jf. § 70 i lov om  

 arbejdsløshedsforsikring m.v.
Der henvises til afsnit IV, pkt. 1.2.
Der skal foretages fradrag i orlovsydelsen for tidsforbruget ved den  

 selvstændige virksomhed.
Fradraget foretages med et beløb, der svarer til de  

 på virksomheden anvendte timer ganget med den gældende omregningssats.
 Ved ledighed fra begge beskæftigelser udgør orlovsydelsen 70 % af  

 højeste beløb for fuldtidsforsikrede, jf. § 70 i lov om  

 arbejdsløshedsforsikring m.v.. Der henvises til afsnit IV, pkt. 1.4. Det  

 bemærkes i den forbindelse, at der ikke vil kunne søges orlov som ledig ved  

 ledighed fra en af beskæftigelserne, da lediges adgang til orlov er betinget  

 af, at den ledige er fuldt ledig som enten fuldtids- eller deltidsforsikret.
