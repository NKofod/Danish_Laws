Nr BTL 283 Betænkning over Forslag til lov om ændring af personskatteloven og andre  

 skattelove (Skatteomlægning)   

 Nr L 283 1992-93, 1. samling Afgivet af Skatteudvalget Afgivet: 19930618 Udvalget har behandlet lovforslaget i en række møder og har herunder stillet spørgsmål til skatteministeren, som denne har besvaret dels skriftligt, dels i samråd.
Nogle af udvalgets spørgsmål og skatteministerens svar herpå er tillige med ministerens kommentar til nogle af henvendelserne optrykt som bilag til betænkningen.
 Endvidere har udvalget modtaget skriftlige og/eller mundtlige henvendelser  

 fra:
AMP-samarbejdet, Andelsboligforeningernes Fællesrepræsentation, Andersen, Mikael Skou, Århus, Assurandør-Societetet, Bjerring, Hans, Hellerup, Brancheforeningen Kontor & Data, Christensen, Anker, Lyngby, Danmarks Restaurant- Og Cafeteriaforening, Dansk Industri, Dansk Magisterforening, De Danske Husmoderforeninger, Det Danske Advokatsamfund, Advokatrådet, Detailhandelens Fællesråd, Due-Hansen, H, Varmark, Finansrådet, Folkebevægelsen for frie fagforeninger, Foreningen af Firmapensionskasser, Grønbæk, Villiam, Horsens, Henriksen, Anne-Marie, Sønderborg, Intax A/S, Jørgensen, Carl, Tønder, Kommunernes Landsforening, Landssammenslutningen mod tidsubestemt bidragspligt, Larsen, Leif, Lyngby, Leed, Svend Aage, Hurup Thy, Møller, Benno, Rønnede, Nielsen, Jørgen, Lyngby, Olsen, Finn, Maribo, Rasmussen, Erik, København, Rypenyt, Sporring, Ole, København K, Stonevil I/S, Turismens Fællesråd og Ældre Sagen, bilagsnr. 32, 57, 166 og 169.
 Nogle af udvalgets spørgsmål til skatteministeren og dennes svar herpå  

 tilligemed nogle af ministerens kommentarer til skriftlige henvendelser er  

 optrykt som bilag til betænkningen.
 Der er af skatteministeren og af et mindretal stillet ændringsforslag,  

 hvorom henvises til de ledsagende bemærkninger.
 Herefter indstiller et flertal (Socialdemokratiets,  

 Centrum-Demokraternes, Det Radikale Venstres og Kristeligt Folkepartis  

 medlemmer af udvalget) lovforslaget til vedtagelse med de af  

 ministeren stillede ændringsforslag.
 Flertallet anfører, at i regeringsgrundlaget »En ny start« blev  

 det fastslået, at beskæftigelsen skal øges, og at der skulle gennemføres en  

 skatteomlægning, der skal nedbringe skatten af arbejdsindkomst.
 Samtidig afstak regeringen en række retningslinier for skatteomlægningen.
 - Det samlede økonomiske grundlag for de enkelte familier i egen bolig  

 måtte ikke forringes.
 - Den samlede omlægning skulle sikre balance - socialt og mellem de  

 forskellige boligformer.
 - Der skulle skabes sammenhæng i skattesystemet, så forskellige indkomster  

 blev beskattet ensartet, således at omgåelsesmuligheder blev imødegået,  

 således at der skabtes større enkelhed og således, at der sikredes en bedre  

 fordeling af skattebyrden, samtidig med at retssikkerheden prioriteredes  

 højt.
 - Vægten i beskatningen skulle forskydes fra indkomstbeskatning til  

 miljøskatter.
Flertallet konstaterer, at disse krav er opfyldt med de fremsatte  

 lovforslag til omlægning af skattesystemet.
Samtidig styrkes erhvervenes  

 konkurrenceevne.
 Med de fremsatte lovforslag tilvejebringes et skattesystem, som sikrer  

 markant lavere skatteprocenter på alle indkomstniveauer.
 Grundlaget for sænkningen af skatteprocenterne er bl.a. tilvejebragt  

 gennem en ensartet beskatning af forskellige typer af indkomster.
 Samtidig betyder den lavere, men ensartede beskatning, at bæredygtige og  

 fornuftige investeringer, der skaber vækst og beskæftigelse, begunstiges på  

 bekostning af ufrugtbare og rent skattemæssigt begrundede transaktioner, der  

 alene bygger på og bæres af det tidligere skattesystems mangler og manglende  

 sammenhæng.
 Med skatteomlægningen er grundlaget skabt for et skattesystem, der skaber  

 og understøtter forudsætningerne for ny vækst og dynamik i samfundet, hvor vi  

 hidtil har levet med en samfundsudvikling, der i væsentlig grad var afstemt  

 efter uhensigtsmæssige og skadelige skattemæssige overvejelser og  

 kalkulationer.
 Skatteomlægningen er både økonomisk og socialt nøje afbalanceret.
 Provenuet til de markant lavere trækprocenter på alle indkomstniveauer er  

 tilvejebragt ved hjælp af indførelse af nye grønne afgifter, ved hjælp af  

 øremærkede arbejdsmarkedsbidrag og gennem en eliminering af misforhold og  

 misvækster, der har muliggjort, at grupper af skattepligtige har haft  

 mulighed for en lav skattebelastning i skærende kontrast til deres  

 forbrugsmuligheder.
 Indførelse af grønne afgifter er fulgt op af skattelettelser for  

 lavindkomster kombineret med en forhøjelse af børnefamilieydelsen, således at  

 de grupper, der belastes forholdsmæssig hårdest af de grønne afgifter,  

 kompenseres.
 De helt nødvendige sænkninger af skatteprocenterne er fulgt op af en  

 normal beskatning af hidtil skattefri eller lavt beskattede indkomster.
 Med de øremærkede arbejdsmarkedsbidrag er der skabt synlighed i  

 finansieringen af præcist angivne udgiftsformål på arbejdsmarkedet.
Regeringens helt nødvendige krav om sikring af boligejernes økonomiske  

 vilkår er indfriet.
Rentefradragets værdi følger sænkningen af  

 skatteprocenterne, og sideløbende hermed nedsættes lejeværdien.
Hertil kommer  

 mulighederne for gennem konvertering af realkreditlån at tilpasse sig det  

 ændrede renteniveau.
 Personskattelettelserne er gennemført, uden at erhvervslivets omkostninger  

 herved er forøget.
På denne baggrund skal flertallet konkludere, at der ved gennemførelse af  

 skatteomlægningen er sikret - væsentlige reduktioner af skatteprocenterne af arbejdsindkomst, - øget miljøansvarlighed i beskatningen, - et skattesystem, der er tilpasset verden omkring os, både hvad struktur  

 og beskatningsprocenter angår, - et beskatningssystem, som tilvejebringer grundlaget for en ny vækst og  

 dynamik i samfundet, - en beskatning, som sikrer boligejernes økonomiske situation, - og et skattesystem, som skaber sikkerhed for skatternes udvikling i de  

 kommende år.
 Flertallet opfordrer Folketingets øvrige partier, erhvervslivet,  

 arbejdsmarkedets parter, kommuner og amter samt alle øvrige gode kræfter i  

 det danske samfund til at deltage i det store, vanskelige og spændende  

 projekt, det er at få skabt øget beskæftigelse, ny fremgang og dermed en  

 »Ny kurs mod bedre tider« for alle danskere.
 Flertallet har endvidere tilkendegivet følgende:
 På længere sigt er det afgørende for en optimal miljøeffekt, at  

 erhvervslivet i større udstrækning omfattes af miljø- og energiafgifter.
 Hvis erhvervslivet ikke gives tilstrækkeligt incitament til miljørigtig  

 ressourceanvendelse, vil det betyde, at relativt billige sparemuligheder i  

 erhvervene ikke udnyttes, mens husholdningerne må gennemføre stadig dyrere  

 miljøtiltag.
 Regeringen vil derfor tage initiativ til i efteråret 1993 at forhandle med  

 erhvervslivet om gradvis indfasning af miljø- og energiafgifterne på  

 erhvervslivet.
 Forudsætningen for disse forhandlinger skal være, at erhvervslivet får  

 mulighed for at gennemføre de nødvendige miljømæssige omstillinger, men  

 samtidig må yde sit forholdsmæssige bidrag til et bedre miljø.
Miljø- og energiafgifter fra erhvervene skal ikke forbedre statens  

 finanser og indfases under hensyntagen til, at konkurrenceevnen ikke  

 forringes.
Provenuet fra disse afgifter skal tilbageføres til erhvervslivet,  

 f.eks. til miljøinvesteringer eller til oprensning efter fortidens synder  

 (f.eks. giftgrunde). Ud fra hensynet til adfærdsregulering skal  

 tilbageføringen så vidt muligt ske til de virksomheder, som aktivt investerer  

 i miljømæssige forbedringer af produktionen.
 Flertallet er endvidere opmærksom på de særlige problemer, der i  

 forbindelse med skatteomlægningen opstår som følge af dagplejernes  

 aflønningsforhold kombineret med ret til et beregningsmæssigt fradrag  

 svarende til 1/3 af bruttolønnen.
 Regeringen vil derfor drøfte en løsning af dette problem med såvel de  

 ansattes organisationer som Kommunernes Landsforening med henblik på en  

 løsning.
 Målsætningen er en løsning, der svarer til den, der gælder for  

 døgnplejere.
 Regeringen er indstillet på i oktober 1993 at fremsætte et forslag til lov  

 om ændring af lov om tilskud til afvikling af studiegæld og om eftergivelse  

 af studiegæld.
 Lovforslaget vil blive fremsat som led i regeringens skatteomlægning og  

 vil sigte på at kompensere for de tab, som personer med stor studiegæld og  

 dermed stor rentebetaling kan risikere at lide som følge af en lavere værdi  

 af rentefradraget.
 Tilskud, der er B-skattepligtigt, til afvikling af studiegæld ydes kun til  

 personer med statsgaranteret studielån, herunder tidligere studielån, som,  

 efter at statsgarantien er gjort gældende, er overgået til Hypotekbanken.
 Kompensationen ydes ved en forhøjelse af den samlede tilskudsprocent til  

 lovens to laveste indkomstgrupper.
 Et mindretal (Venstres og Det Konservative Folkepartis medlemmer af  

 udvalget) indstiller lovforslaget til forkastelse ved 3. behandling.
Mindretallet betragter regeringens samlede økonomiske udspil som en  

 helhed.
Da Det Konservative Folkeparti og Venstre er modstandere af  

 regeringens samlede plan, vil de to partier stemme imod alle regeringens  

 lovforslag, uanset at partierne ville kunne støtte enkelte af lovforslagene,  

 hvis de ikke indgik i den fremlagte helhed.
Nogle af lovforslagene har  

 partierne ved tidligere lejligheder selv fremlagt, men i helt andre  

 sammenhænge.
Regeringens samlede økonomiske plan består af tre elementer: Nye  

 offentlige udgifter, ændringer i dagpengesystemet og omlægning af  

 skattesystemet.
Samlet lægger disse tre elementer op til en ny kurs i den  

 økonomiske politik, som har en forkert ideologisk drejning og er økonomisk  

 uansvarlig.
 For det første har regeringen foreslået nye offentlige udgifter på 11-12  

 mia. kr. i 1994. Regeringen har dermed brudt de sidste 10 års stramme  

 udgiftspolitik og har sat kursen mod nye udvidelser af den offentlige sektor.
For det andet indebærer den foreslåede skatteomlægning, at det private  

 erhvervslivs kapitalgrundlag i de kommende år vil blive udhulet af  

 avanceskatter på aktier, ejendomme og goodwill samtidig med, at  

 erhvervslivets konkurrenceevne bliver forringet.
Boligudgiften for boligejere  

 vil stige, således at de private ejerboliger stilles ringere i forhold til de  

 offentligt støttede udlejningsboliger.
Den foreslåede bruttoskat vil forringe  

 vilkårene for ny privat pensionsopsparing.
 For det tredje har regeringen fremlagt en arbejdsmarkedspolitik, som slet  

 ikke løser strukturproblemerne på arbejdsmarkedet, men tværtimod cementerer  

 de bestående stivheder og lægger grunden til forøgede udgifter til  

 arbejdsmarkedspolitikken i de kommende år.
 Samlet udgør regeringens økonomiske udspil en ideologisk drejning, hvor  

 den offentlige sektor vil vokse kraftigt, medens der bliver lagt større  

 byrder på den private sektor.
 Mindretallet finder det aldeles utroværdigt og uansvarligt, når regeringen  

 lover skattelettelser samtidig med, at de offentlige udgifter og underskuddet  

 på de offentlige budgetter vokser.
 Den nye kurs mod større offentlige udgifter vil tværtimod udløse store  

 skatteregninger i fremtiden.
 Der er enkelte forslag om skattelettelser m.v. i den samlede pakke, som  

 mindretallet ud fra en isoleret betragtning ville kunne støtte.
 En ansvarlig økonomisk politik kræver imidlertid, at lettelser og  

 finansiering hører sammen.
Mindretallet er derfor nødt til at se lovforslagene om lettelser og  

 skærpelser under eet.
Da regeringen ikke har taget initiativ til reelle  

 forhandlinger om den samlede økonomiske plan, har mindretallet ikke fået  

 mulighed for at opnå grundlæggende ændringer i regeringens udspil.
I  

 konsekvens heraf vil mindretallet stemme imod alle regeringens lovforslag.
Sammenfattende kan det om skatteforslagene konkluderes, at skattereformen  

 bl.a. rammer den private ejendomsret, erhvervslivet, ejerboligerne og  

 pensionsopsparingen.
Dertil kommer, at skattetrykket hurtigt vil stige som  

 følge af de voksende offentlige udgifter.
Mindretallet opfatter lovforslagene som et ideologisk angreb på den  

 private ejendomsret.
Balancen i ejerforholdene i dansk erhvervsliv vil blive  

 forrykket fra individuel privateje til dominans fra store fonde.
Hertil  

 bidrager især lovforslagene om beskatning af aktie- og ejendomsavancer samt  

 beskatning af goodwill.
Regeringens ændringsforslag ændrer ikke afgørende på  

 dette forhold.
 Den private ejendomsret er selve livsnerven i det privatkapitalistiske  

 system, som har vist sig at være alle andre systemer overlegent med hensyn  

 til at sikre størst velfærd og velstand for hele samfundet og dets borgere.
Lovforslagene om beskatning af aktieavancer, ejendomsavancer og goodwill  

 vil formindske enkeltpersoners lyst til at løbe en risiko og investere i  

 erhvervsvirksomheder.
I stedet vil man foretrække passive investeringer med  

 betydelig mindre risiko.
Det privatkapitalistiske system bygger i  

 allerhøjeste grad på, at man, hvis man løber en risiko, til gengæld har  

 mulighed for at opnå en økonomisk gevinst.
Fjerner man de økonomiske  

 incitamenter, herunder muligheden for formuedannelse, slår man dynamikken i  

 samfundet i stykker med tab af velstand og velfærd til følge.
Mindretallet vender sig endvidere imod den progressive beskatning af  

 kapitalindkomst.
Gennemføres regeringens lovforslag, vil der ikke længere  

 være symmetri mellem beskatning af renteindtægter og renteudgifter, hvilket  

 forekommer uheldigt og ulogisk.
 Mindretallet er enig med Ligestillingsrådet, når dette i et svar til  

 Skatteudvalget (L 283, spørgsmål 26) kritiserer reglen om, at begge  

 ægtefællers kapitalindkomst beregnes på toppen af beregningsgrundlaget hos  

 den ægtefælle, der har den højeste personlige indkomst.
Der er uenighed mellem regeringen og erhvervslivets organisationer om  

 størrelsen af erhvervsbelastningen i lovforslagene, men der er ingen tvivl  

 om, at virksomhederne bliver stærkt belastet til skade for konkurrenceevnen.  

 Det vil trække i den forkerte retning med hensyn til beskæftigelse og  

 arbejdsløshed.
Mindretallet peger i den forbindelse især på lovforslagene om  

 afskaffelse af udlandslempelse, varelagernedskrivning og adgangen til at  

 henlægge til investeringsfonds samt nedsættelse af nedskrivningsprocenten  

 efter husdyrbesætningsloven.
Desuden vil nogle af de grønne afgifter belaste  

 erhvervenes omkostninger, hvilket også i allerhøjeste grad gælder den  

 skærpede beskatning af personalegoder samt de stærkt forringede muligheder  

 for fradrag for befordringsudgifter.
 I stedet for at stoppe for adgangen til at henlægge til investeringsfonds  

 bør ordningen udbygges til en egentlig konjunkturudligningsfond som foreslået  

 af mindretallet i et konkret lovforslag, der for øjeblikket er til behandling  

 i Folketinget.
Herved løses det problem, som mange erhvervsdrivende har med svingende  

 indtægter.
Er der ikke gode muligheder for at udjævne de svingende indtægter  

 over årene, kommer de erhvervsdrivende til at betale en højere skat, end hvis  

 indtægten var jævnt fordelt, hvilket naturligvis opleves som en stor  

 uretfærdighed.
 Et særligt problem er erhvervenes bidrag til de tre arbejdsmarkedsfonde  

 specielt efter 1997.
 Den kraftige erhvervsbelastning kan kun undgå at skade virksomhedernes  

 konkurrenceevne, hvis der gennemføres en sænkning af lønniveauet, men det har  

 ikke været muligt at formå regeringen til at erkende dette faktum.
Mindretallet vender sig stærkt imod den nye skat, som regeringen kalder  

 øremærkede arbejdsmarkedsbidrag.
I realiteten er det den gamle  

 socialdemokratiske ide om en bruttoskat, der optræder under denne betegnelse.  

 Bruttoskatten rammer pensionsopsparingen, selv om en sådan opsparing i  

 allerhøjeste grad er samfundsgavnlig.
Lønmodtagerne vil opleve, at der vil  

 blive opkrævet bruttoskat også af beløb, som arbejdsgiveren indbetaler til  

 aftalte pensionsordninger, og som lønmodtageren derfor ikke selv får  

 udbetalt.
Dette forhold medfører i øvrigt en klar forskelsbehandling mellem  

 lønmodtagere med private pensionsordninger i forhold til lønmodtagere med ret  

 til tjenestemandspension.
Regeringens forsøg på at rette op på dette  

 misforhold ved at foreslå en nedsættelse af tjenestemandspensionen virker  

 krampagtigt og vil give anledning til berettiget harme i tjenestemandskredse.
De, der sparer op til kapitalpension, bliver særlig hårdt ramt.  

 Fradragsværdien begrænses, og det indbetalte beløb bruttobeskattes, samtidig  

 med at skatten på udbetalingerne bevares uændret på 40 pct.
Et helt specielt  

 problem vil opstå for de personer, som har en ordning, hvor arbejdsgiveren  

 indbetaler til kapitalpensionen.
Disse personer vil efter regeringens forslag  

 ikke netto kunne indbetale et beløb helt op til det fastlagte loft over den  

 årlige indbetaling til kapitalpension (i 1993 30.000 kr.), idet  

 forsikringsselskabet skal indbetale bruttoskatten, uden at lønmodtageren får  

 mulighed for at »fylde op« til loftet.
Dette problem eksisterer  

 ikke for personer, der selv indbetaler til kapitalpensionen.
 Mindretallet finder det endvidere stærkt betænkeligt, at der med  

 bruttoskatten introduceres en ny skatteskrue, som kan anvendes til yderligere  

 forhøjelser af skatten på et senere tidspunkt.
Trods talrige løfter fra regeringen om det modsatte belaster  

 skattereformen boligejerne.
Nedsættelsen af lejeværdien kan slet ikke  

 kompensere for den reducerede skattemæssige værdi af rentefradraget.  

 Forskellen er i et svar til Skatteudvalget af skatteministeren selv opgjort  

 til en belastning af boligejerne på 2,6 mia. kr., når reformen er fuldt  

 gennemført.
 Ejere af sommerhuse og pensionister i ejerboliger får en særlig følelig  

 belastning, idet disse ikke får del i den i øvrigt særdeles beskedne  

 nedsættelse af lejeværdien.
Ejerboliger kan derudover i fremtiden forvente yderligere  

 skatteforhøjelser, hvis rentefaldet slår igennem og bevirker højere  

 ejendomsvurderinger.
Det fører til højere ejendomsskatter og en højere  

 lejeværdi.
Unge med særlig stor gæld i forbindelse med uddannelseslån rammes hårdt af  

 rentefradragsrettens forringelse.
Regeringens henvisning til en  

 bistandsordning for unge med store lån og lille eller ingen indtægt vil ikke  

 komme den store del af ungdommen med det omtalte problem til gode.
 Forringelsen af befordringsfradraget kombineret med forhøjelsen af  

 benzinafgiften rammer bilisterne og skader mobiliteten på arbejdsmarkedet.  

 Handelsrejsende og andre, der er afhængige af firmabil, rammes særlig hårdt.  

 Forringelserne er så markante, at også bilbranchen vil blive hårdt ramt.
 De ganske mange mennesker, der i forbindelse med en skilsmisse er pålagt  

 børne- eller underholdsbidrag, rammes hårdt af begrænsningen af  

 fradragsværdien af de nævnte bidrag.
Da familier med kun een indkomst ikke har mulighed for at overføre det  

 uudnyttede bundfradrag i den foreslåede topskat mellem ægtefællerne, vil  

 disse familier skulle betale mere i skat end familier med to indkomster.  

 Dette problem, som også findes i dag, vil blive forværret af regeringens  

 forslag.
Regeringens ændringsforslag vil yderligere forstærke problemet.
Mindretallet er enig med regeringen i behovet for markante lettelser i  

 beskatningen af arbejdsindkomster, som er særdeles høj i Danmark sammenlignet  

 med andre lande.
Men mindretallet er uenig med regeringen i valg af metode  

 til at nå dette mål.
Som beskrevet i ovenstående flytter regeringens forslag  

 en lang række skattepolitiske hegnspæle i socialdemokratisk og centralistisk  

 retning og altså væk fra, hvad mindretallet finder ret og rimeligt.
Derfor  

 afviser mindretallet regeringens skattereform og indstiller alle 23  

 lovforslag i reformen til forkastelse.
Et andet mindretal (Socialistisk Folkepartis medlemmer af udvalget)  

 indstiller lovforslaget til vedtagelse med de af mindretallet stillede  

 ændringsforslag.
Mindretallet kan stemme for de af ministeren under nr. 13,  

 14, 15 og 16 stillede ændringsforslag.
 Mindretallet beklager, at regeringen har jasket skattereformen igennem,  

 hvorved resultatet bliver fyldt med unødvendigt mange huller og fejl, og hvor  

 protesterne over reformens sociale slagside er blevet overhørt.
 Mindretallet agter at stemme således til de af ministeren stillede  

 ændringsforslag:
 Nr. 3: Undlader, da mindretallet er imod provenuanvendelsen.
 Nr. 6: Undlader, da der er tale om en teknisk ændring.
 7, 8, 9, 10, 11 og 12: Imod, da der er tale om, at formueskatteloftet  

 sænkes.
Nr. 13: For.
Der er tale om etablering af en rimelig overgangsregel for  

 personer med store underholdsbidrag.
Nr. 14: For.
Der er tale om skattefrihed for repatrieringstilskud.
Nr. 15: For.
Der er tale om lempelse af en utilsigtet hård efterbeskatning  

 af etableringskontoindskud.
Nr. 16: For.
Der er tale om, at nedsættelsen for formueskatten ikke får  

 virkning for 1993. Efter mindretallets opfattelse burde det i øvrigt heller  

 ikke have virkning for årene fremover.
 Et tredje mindretal (Fremskridtspartiets medlem af udvalget) vil  

 redegøre for sin stilling til lovforslaget og de stillede ændringsforslag ved  

 2. behandling.
Ændringsforslag Til § 1Af et mindretal (SF):
 1) I den under nr. 4 foreslåede § 6 a affattes  

stk. 1-4 således:
»Skatten efter § 5, nr. 2, beregnes med den i stk. 2 anførte procent  

 af den personlige indkomst med tillæg af positiv kapitalindkomst eller  

 fradrag af negativ kapitalindkomst, dog højst 100.000 kr., i det omfang, det  

 samlede beløb overstiger et bundfradrag på 105.100 kr.
Bundfradraget  

 reguleres efter § 20.
 Stk. 2. For indkomståret 1994 udgør procenten 5. For indkomståret  

 1995 udgør procenten 6. For indkomståret 1996 udgør procenten 6,25. For  

 indkomståret 1997 udgør procenten 7,5. For indkomståret 1998 og følgende  

 indkomstår udgør procenten 9.
Stk. 3. Hvis en gift persons personlige indkomst med tillæg af  

 positiv kapitalindkomst eller fradrag af negativ kapitalindkomst, dog højst  

 100.000 kr., er lavere end det i stk. 1. nævnte bundfradrag, forhøjes den  

 anden ægtefælles bundfradrag med forskelsbeløbet.
Forhøjelsen kan dog højst  

 udgøre et til bundfradraget svarende beløb.
Det er en forudsætning, at  

 ægtefællerne er samlevende ved indkomstårets udløb.
Stk. 4. Hvis en gift persons positive personlige indkomst med  

 fradrag af negativ kapitalindkomst, dog højst 100.000 kr., udgør et negativt  

 beløb, fragår dette ved beregningen af skat efter § 5, nr. 2, for den anden  

 ægtefælle.
Stk. 3, sidste pkt., finder tilsvarende anvendelse.« 2) Den under nr. 5 foreslåede affattelse af § 7  

 udgår, og i stedet indsættes:
»§ 7. Skatten efter § 5, nr. 3, beregnes af den personlige  

 indkomst med tillæg af kapitalindkomsten.
Skatten udgør den i stk. 2 anførte  

 procent af beregningsgrundlaget, i det omfang det overstiger et bundfradrag  

 på 190.000 kr.
 Stk. 2. For indkomståret 1994 udgør procenten 12,5. For  

 indkomståret 1995 udgør procenten 14. For indkomståret 1996 og følgende  

 indkomstår udgør procenten 18.
 Stk. 3. For ægtefæller beregnes skatten efter stk. 4-9, når de er  

 samlevende i hele indkomståret og dette udgør en periode af et helt år.
 Stk. 4. For hver ægtefælle beregnes skat af vedkommendes  

 personlige indkomst, i det omfang den overstiger bundfradraget på 190.000 kr.  

 Skatten beregnes med den procent, der fremgår af stk. 2.
Stk. 5. Der beregnes tillige skat af ægtefællernes samlede  

 positive nettokapitalindkomst.
Til dette formål beregnes en skat på grundlag  

 af den personlige indkomst hos den af ægtefællerne, der har den højeste  

 personlige indkomst, med tillæg af ægtefællernes samlede positive  

 nettokapitalindkomst.
Skatten beregnes dog kun af dette beregningsgrundlag, i  

 det omfang det overstiger bundfradraget på 190.000 kr.
Skatten beregnes med  

 den procent, der fremgår af stk. 2.
 Stk. 6. Forskellen mellem skatten efter stk. 5 og skatten efter  

 stk. 4 for den ægtefælle, der har den højeste personlige indkomst, udgør  

 skatten af ægtefællernes samlede positive nettokapitalindkomst.
 Stk. 7. Har kun den ene ægtefælle positiv kapitalindkomst,  

 påhviler den samlede skat af ægtefællernes nettokapitalindkomst efter stk. 6  

 denne ægtefælle.
 Stk. 8. Hvis begge ægtefæller har positiv kapitalindkomst,  

 fordeles skatten af ægtefællernes samlede nettokapitalindkomst imellem dem  

 efter forholdet mellem ægtefællernes kapitalindkomst.
 Stk. 9. Hvis ægtefællerne har lige store personlige indkomster,  

 anses den af ægtefællerne for at have den største personlige indkomst, som  

 har de største udgifter af den art, der fradrages ved opgørelsen af den  

 skattepligtige indkomst, men ikke ved opgørelsen af personlig indkomst og  

 kapitalindkomst.
Stk. 10. Bundfradrag og grundbeløb i stk. 1-8 reguleres efter §  

 20.« Af skatteministeren , tiltrådt af et flertal (S, CD, RV og  

 KRF):
3) I den under nr. 5 foreslåede affattelse af § 7  

 ændres i stk. 1, 2. pkt, stk. 4, 1. pkt., og stk. 5, 3. pkt.,  

 »200.000 kr.« til: »190.000 kr.« Af et mindretal (SF):
 4) Den under nr. 9 foreslåede affattelse af § 10, stk.  

 1, affattes således:
»For her i landet fuldt skattepligtige personer udgør  

 personfradragets grundbeløb i indkomståret 1994 24.600 kr.
For indkomståret  

 1995 udgør personfradragets grundbeløb 25.200 kr.
For indkomståret 1996 udgør  

 personfradragets grundbeløb 26.000 kr.
For indkomståret 1997 udgør  

 personfradragets grundbeløb 26.200 kr.
For indkomståret 1998 og følgende  

 indkomstår udgør personfradragets grundbeløb 27.600 kr.« 5) I den under nr. 19 foreslåede affattelse af § 19  

 affattes stk. 1 således:
»Hvis en skattepligtigs kommunale og amtskommunale  

 indkomstskatteprocenter og skatteprocenter efter §§ 6, 6 a, 7 og 8 sammenlagt  

 overstiger skatteloftet i 2. pkt., beregnes et nedslag i statsskatten  

 svarende til, at skatteprocenten efter § 7 blev nedsat med de overskydende  

 procenter, beregnet med en decimal.
For indkomståret 1994 er skatteloftet 66  

 pct.
For indkomståret 1995 er skatteloftet 65,5 pct.
For indkomståret 1996 er  

 skatteloftet 65 pct.
For indkomståret 1997 er skatteloftet 64 pct.
For  

 indkomståret 1998 er skatteloftet 63,5 pct.« Af skatteministeren , tiltrådt af et flertal (S, CD, RV og  

 KRF):
6) I den under nr. 19 foreslåede affattelse af § 19  

 ændres i stk. 1, 1. pkt., »i 2. pkt.« til: »i 2.-6.  

 pkt.« 7) I den under nr. 19 foreslåede affattelse af § 19  

 affattes stk. 2 således:
»Stk. 2. Hvis en persons indkomstskatter til kommune og  

 amtskommune samt indkomstskatten til staten beregnet efter denne lovs øvrige  

 bestemmelser bortset fra § 8 a med tillæg af formueskat overstiger  

 skatteloftsprocenten efter stk. 6 af skatteyderens skattepligtige indkomst,  

 nedsættes skatten med det overskydende beløb.
Først nedsættes formueskatten  

 og herefter indkomstskatten til staten bortset fra skatten efter § 8 a.  

 Formueskatten kan dog højst nedsættes med 60 pct.
Det samlede nedslag i  

 formueskatten og indkomstskatten til staten kan ikke overstige den samlede  

 formueskat.« 8) I den under nr. 19 foreslåede affattelse af § 19  

 udgår i stk. 3, 2., 3. og 5. pkt., »og aktieindkomst efter  

 § 8 a, stk. 2«, og i 4. pkt. udgår »og aktieindkomst efter §  

 8 a, stk. 2,».
 9) I den under nr. 19 foreslåede affattelse af § 19  

 affattes stk. 4 således:
 »Stk. 4. Ved beregning af nedsættelsen efter stk. 2 for  

 ægtefæller omfattet af stk. 3 benyttes følgende skattebeløb:
 1) Ægtefællernes samlede formueskat.
 2) Skat efter § 6 samt kommunal og amtskommunal indkomstskat beregnet af  

 skatteloftsindkomsten.
 3) Skat efter § 6 a beregnet med eet bundfradrag af den personlige  

 indkomst hos den ægtefælle, der har den største personlige indkomst, med  

 tillæg eller fradrag af ægtefællernes samlede positive henholdsvis negative  

 nettokapitalindkomst.
 4) Skat efter § 7, stk. 5, 2.-4. pkt.
 5) Skat efter § 8 beregnet med eet bundfradrag af den personlige indkomst  

 hos den ægtefælle, der har den største personlige indkomst.
 6) Er skatteloftsindkomsten negativ, modregnes skatteværdien af det  

 negative beløb i de i nr. 3, 4 og 5 nævnte skattebeløb.
7) De i nr. 2-6 nævnte indkomstskattebeløb nedsættes dels efter stk. 1,  

 dels med skatteværdien af eet personfradrag.« 10) I den under nr. 19 foreslåede affattelse af § 19  

 affattes stk. 5, 1. pkt., således:
»Udgør de indkomst- og formueskatter, der beregnes efter stk. 4, mere  

 end skatteloftsprocenten efter stk. 6 af skatteloftsindkomsten, der opgøres  

 efter stk. 3, nedsættes ægtefællernes samlede formueskat og indkomstskat til  

 staten bortset fra skatten efter § 8 a med det overskydende beløb.« 11) I den under nr. 19 foreslåede affattelse af § 19  

 indsættes efter stk. 5 som nyt stykke:
»Stk. 6. For indkomståret 1994 udgør skatteloftsprocenten i  

 stk. 2 og 5 75. For indkomståret 1995 udgør procenten 73,5. For indkomståret  

 1996 udgør procenten 71. For indkomståret 1997 udgør procenten 70. For  

 indkomståret 1998 og følgende indkomstår udgør procenten 68.« Stk. 6 og 7 bliver herefter stk. 7 og 8.
12) I den under nr. 19 foreslåede affattelse af § 19  

 ændres i stk. 6, der bliver stk. 7, »stk. 2-5« til:  

 »stk. 2-6«, og i stk. 7, der bliver stk. 8, ændres  

 »stk. 3-6« til: »stk. 3-7.« Af skatteministeren , tiltrådt af et flertal (S, SF, CD, RV  

 og KRF):
 13) Efter nr. 24 indsættes som nyt nummer:
 »01. Efter § 27 indsættes:
 »§ 27 a . Ved opgørelsen af beregningsgrundlaget for  

 mellemskatten efter § 6 a samt overførsel af uudnyttet bundfradrag og  

 negativt beløb efter § 6 a, stk. 3 og 4, kan den skattepligtige i  

 indkomstårene 1994 og 1995 fradrage udgifter til underholdsbidrag i et omfang  

 som angivet i stk. 2.
Stk. 2. Udgifter til underholdsbidrag, som efter ligningslovens §§  

 10 og 11 kan fradrages i den bidragspligtiges skattepligtige indkomst, kan  

 tillige fradrages efter stk. 1 i det omfang, de overstiger 40.000 kr. i  

 indkomståret 1994 og 80.000 kr i indkomståret 1995.«» Til § 2 14) I den under nr. 1 foreslåede affattelse af §  

 7, litra j, indsættes efter »lovens § 37 a«: »og § 47  

 a«.
 Til § 5 15) Paragraffen udgår.
 Til § 11 16) Stk. 2 affattes således:
»Stk. 2. §§ 1-8 har virkning fra og med indkomståret 1994.  

 Ved opgørelsen af, om skatterne overstiger 78 pct. af indkomsten efter  

 personskattelovens § 19, stk. 2-7, jf. lovbekendtgørelse nr. 869 af 22.  

 oktober 1992 tages for indkomståret 1993 hverken hensyn til udbytte- eller  

 aktieindkomst eller hensyn til skat af udbytte- eller aktieindkomst.
Skatten  

 af udbytteindkomst eller aktieindkomst for 1993 nedsættes heller ikke efter  

 personskattelovens § 19, stk. 2-7, jf. lovbekendtgørelse nr. 869 af 22.  

 oktober 1992.« Bemærkninger Til nr. 1, 2, 4 og 5 De socialt skæve virkninger af regeringens lovforslag  

 er efterhånden velkendte.
Lavindkomsterne kommer i klemme, og mange vil komme ud med tab efter  

 reformen, når de grønne skatter medregnes.
Andre vil kun lige kunne holde  

 skindet på næsen, mens de højeste indkomster får meget markante  

 skattelettelser.
Mindretallet foreslår derfor en række ændringer, der kan give en anden  

 fordelingsprofil i stedet.
I det følgende angives tallene for slutåret (1998)  

 både for så vidt angår satser, procenter og de økonomiske virkninger.
 Forskellen mellem fordelingen af skattelettelserne i mindretallets og  

 regeringens model ser således ud for personer uden fradrag:
 Tabel 1. Virkning for personer uden fradrag.
STIGNING I DISPONIBEL INDKOMST Tabellerne er ekskl. grønne skatter.
 I virkelighedens verden er der ikke så mange mennesker, af den slags.  

 Derfor er det mest interessante virkningen for personer med gennemsnitlige  

 fradrag:
 Tabel 2. Virkning for personer med gennemsnitlige fradrag.
STIGNING I DISPONIBEL INDKOMST Som det ses, er der tale om en væsentlig mere afbalanceret og social  

 retfærdig løsning ved mindretallets skala.
Resultatet er opnået ved, at den højeste trækprocent sættes op med i alt 5  

 pct. (5,5 pct. i kommuner, der har ramt det skrå skatteloft), den mellemste  

 op med 3 pct., mens den laveste bibeholdes.
I stedet for at reducere den  

 højeste marginalskat med ca. 6,5 pct, som foreslået af regeringen, reducerer  

 mindretallet den med 1,5-2 pct.
Konkret betyder dette, at topskatten sættes op fra 15 til 17 pct.,  

 mellemskatten fra 6 til 9 pct. og det skrå skatteloft fra 58 pct. til 63,5  

 pct.
Bundskatten på 38 pct. for de laveste indkomster er uændret.
Personfradraget sættes op med 4.700 kr. for alle.
Det har konsekvenser for  

 udformningen af bruttoficeringen.
Vi foreslår en tilpasning, hvor det sikres,  

 at alle pensionister, der kun har folkepensionen, får 1.000 kr. mere end  

 foreslået af regeringen.
 Som yderligere finansieringselementer indgår:
- bundgrænsen for topskatten reguleres ned (med 5 pct.), så grænsen (når  

 der tages højde for fradrag af bruttoskat) bliver den samme som den, der i  

 dag gælder for 12 pct.-skatten, - bundfradraget på 20.000/40.000 kr. for marginal beskatning af positiv  

 kapitalindkomst fjernes, - bundgrænsen på 100.000 kr. for beskatning af fortjeneste på aktier efter  

 tre års ejertid afskaffes, - der indføres en grænse på 100.000 kr. for fradrag af negativ  

 kapitalindkomst i mellemskatten.
Renteudgifter derudover kan kun fratrækkes i  

 bunden (med 38 pct.).
 Ovenstående model er efter vore beregninger i provenumæssig balance.
 Virkningen af mindretallets ændringsforslag og angivelsen af satser er  

 alle i 1993-prisniveau.
 Til nr. 3 og 6-16 Provenumæssige konsekvenser.
Nedsættelsen af beløbsgrænsen for topskatten skønnes at medføre et  

 merprovenu for staten på ca. 800 mio. kr. i 1994 stigende til ca. 920 mio.  

 kr. i 1998 i forhold til lovforslaget.
Merprovenuet vil blive anvendt til  

 finansiering af andre dele af de af regeringen foreslåede ændringer i det  

 oprindelige udspil.
 Sænkningen af formueskatteloftet og bestemmelsen om, at aktieindkomsten  

 udgår af formueskatteloftet, skønnes at medføre et provenutab på ca. 5 mio.  

 kr. i 1994 stigende til ca. 20 mio. kr. i 1998 i forhold til lovforslaget.
 Fradragsretten i mellemskatten af den del af underholdsbidraget, der  

 overstiger 40.000 kr. i 1994 og 80.000 kr. i 1995, skønnes i forhold til  

 lovforslaget at medføre et provenutab på ca. 20 mio. kr. i 1994 og ca. 5 mio.  

 kr. i 1995. Heraf vedrører ca. halvdelen kommunerne.
 Administrative konsekvenser.
 Ændringsforslagene vil medføre yderligere engangsudgifter til  

 edb-udvikling i Told- og Skattestyrelsen på 1 mio. kr. i forhold til  

 lovforslaget.
Ad nr. 3 Indførelsen af øremærkede arbejdsmarkedsbidrag medfører en nedregulering  

 af det skattepligtige indkomstgrundlag.
Det foreslås i overensstemmelse  

 hermed, at bundgrænsen for beregning af topskatten nedjusteres med 5 pct.  

 svarende til arbejdsmarkedsbidraget for 1994 fra 240.000 kr. til 228.000 kr.,  

 begge beløb i 1993-niveau.
Bundfradraget reguleres efter sædvanlige regler,  

 således at det i 1994 vil udgøre ca. 235.000 kr.
 Da den foreslåede nedsættelse af bundfradraget nøje følger den tilsvarende  

 nedjustering af indkomstgrundlaget, bringes ingen nye persongrupper ind under  

 topskatten i forhold til den persongruppe, der betaler 12 pct.-skat i 1993.
 For personer, der betaler topskat, vil den skattelettelse, der fulgte af  

 lovforslaget, blive nedsat med maksimalt 1.500 kr. som følge af dette  

 ændringsforslag.
Ad nr. 6 Ændringen er redaktionel.
Ad nr. 7-12 og nr. 16 Ved fremsættelsen af sine forslag til skatteomlægninger tilkendegav  

 regeringen, at man til efteråret vil tage spørgsmålet op om en samlet  

 provenuneutral omlægning af formueskatten.
Det vandrette skatteloft er en  

 regel af betydning for formueskatten, som vil komme til at indgå i disse  

 forhandlinger, og som følge heraf foreslog regeringen ingen regler for det  

 vandrette skatteloft i 1995 og senere år.
Regeringen har dog fundet det  

 hensigtsmæssigt at medtage regler for disse senere år, også selv om de skal  

 genovervejes til efteråret i forbindelse med overvejelser vedrørende  

 formueskatten.
Det er endvidere fundet hensigtsmæssigt, at aktieindkomst ikke medtages i  

 det vandrette skatteloft.
I begrebet skattepligtig indkomst anvendt i § 19  

 indgår udbytteindkomst aldrig. Ændringsforslagene skyldes, at aktieavancer nu  

 indgår i aktieindkomsten, og at der, hvis aktieindkomst blev bevaret under  

 det vandrette skatteloft, kunne blive tale om en beskatning af fortjeneste på  

 aktierne med en procent helt op til procentsatsen for det vandrette  

 skatteloft.
Det er både positiv og negativ aktieindkomst og de tilsvarende  

 skatter, der holdes uden for skatteloftet.
De nye  

 aktieavancebeskatningsregler skal træde i kraft fra den 19. maj 1993. Af  

 administrative grunde er det imidlertid nødvendigt at lade aktieindkomsten  

 (før 19. maj udbytteindkomsten) udgå af beregningerne af det vandrette  

 skatteloft for hele indkomståret 1993.
Ad nr. 13 Efter gældende regler har udgifter til underholdsbidrag til tidligere  

 ægtefælle og børn en fradragsværdi på ca. 52 pct.
 Fradragsværdien vil efter de foreslåede skatteomlægninger falde gradvis  

 fra ca. 44,5 pct. i 1994 til ca. 38 pct. i 1998.
 Faldet i fradragsværdien vil være en særlig belastning for de  

 skattepligtige, der i forbindelse med en separation eller skilsmisse er  

 blevet pålagt eller, hvad der oftest er tilfældet, ved aftale med den  

 tidligere ægtefælle har påtaget sig at betale meget store underholdsbidrag.  

 Samtidig vil bidragets værdi for modtageren (i det omfang bidraget er  

 skattepligtigt) stige som følge af nedsættelsen af skattesatserne.
 Det foreslås derfor, at der etableres en overgangsordning for store  

 underholdsbidrag, således at det i 1994 og 1995 er muligt at fradrage den  

 yderste del af bidragene i beregningsgrundlaget for mellemskatten.
I 1994 foreslås det, at fradrag i mellemskattens beregningsgrundlag kan  

 ske for den del af den samlede bidragsbetaling, der ligger ud over 40.000 kr.  

 I 1995 foreslås grænsen forhøjet til 80.000 kr.
Fra og med indkomståret 1996  

 vil der ikke længere gælde nogen særlig fradragsregel, og  

 underholdsbidragerne får dermed samme fradragsværdi som andre ligningsmæssige  

 fradrag.
Det forventes, at Civilretsdirektoratet i løbet af overgangsperioden vil  

 have foretaget en samlet vurdering af, hvorvidt de ændrede beskatningsregler  

 på såvel yder- som modtagersiden medfører behov for justeringer i  

 statsamternes udmålingspraksis, og i givet fald har taget initiativ til at  

 ændre denne.
I den samlede vurdering af konsekvenserne bør det bl.a. spille  

 ind, at underholdsbidrag ikke indgår i modtagerens grundlag for beregning af  

 arbejdsmarkedsbidrag.
Ad nr. 14 Ved lovforslag nr.
L 335, Forslag til lov om ændring af social bistand,  

 lov om social pension og udlændingeloven (Hjælp til frivillig repatriering),  

 har indenrigsministeren foreslået en permanent repatrieringsordning til  

 afløsning af den hidtil gældende midlertidige ordning.
Den foreslåede ordning  

 indebærer en udbygning og forbedring af hjælpen, der skal ydes efter en ny  

 bestemmelse (§ 47 a) i bistandsloven.
 Repatrieringshjælpen foreslås at omfatte blandet andet hjælp til  

 billetter, til transport af flyttegods, til sygeforsikring i et år i  

 hjemlandet og et kontantbeløb på 5.118 kr. til etablering i hjemlandet eller  

 det tidligere opholdsland, dog maks. 25.000 kr. pr. familie.
 I bemærkningerne til lovforslaget om hjælp til frivillig repatriering er  

 det forudsat, at hjælpen skal være skattefri.
 I konsekvens heraf forslås en bestemmelse herom indføjet i den foreslåede  

 ændrede affattelse af ligningslovens § 7, litra j, om skattefrihed for  

 nærmere bestemte ydelser efter bistandsloven.
Ad nr. 15 Ændringsforslaget til § 5 angår efterbeskatning af indskud på  

 etableringskonto, som hæves uden at blive brugt til etableringsformål.
Efter  

 gældende regler fradrages indskud på etableringskonto, når de foretages, i  

 den skattepligtige indkomst (grundlaget for bundskatten) ligesom andre  

 ligningsmæssige fradrag.
Efterbeskatning sker ved at lægge indskuddet til den  

 skattepligtige indkomst i hæveåret, således at efterbeskatningen kun sker med  

 procenten for bundskatten og de kommunale og amtskommunale skatter.
Dette  

 følger allerede af gældende regler.
Efter forslaget til § 5 skulle  

 efterbeskatningen også ske med skatteprocenten for mellemskatten, dvs.  

 procenten i § 6 a.
Denne procent vedrører imidlertid et skattegrundlag  

 (personlig indkomst med tillæg eller fradrag af kapitalindkomst), hvori  

 indskud på etableringskonto ikke kan fradrages.
 Efterbeskatningen bliver derfor utilsigtet hård, og det foreslås at trække  

 forslaget tilbage, således at efterbeskatningen alene sker med  

 beskatningsprocenten i § 6, der gælder bundskatten.
Hjortnæs (S) Klaus Hækkerup (S) Anne-Marie Meldgaard (S) Peder Sass (S)  

 Henning Nielsen (S) Bjarne Laustsen (S) Jes Lunde (SF) Jens Thoft (SF) Bente  

 Juncker (CD) Aagaard (KF) fmd.
Kirkegaard (KF) Peter Brixtofte (V)  

 nfmd.
Svend Heiselberg (V) Svend Aage Jensby (V) Ole Donner (FP) Elisabeth  

 Arnold (RV) Glønborg (KRF) Bilag Nogle af udvalgets spørgsmål til skatteministeren og dennes svar herpå og  

 skatteministerens kommentarer til nogle henvendelser Spørgsmål 2:
Hvordan påvirkes den kommunale økonomi af de forskellige elementer i  

 skattereformen, og hvordan tænkes belastningen af kommunernes økonomi  

 modvirket? Svar:
 Regeringens skattereformforslag vil under eet betyde et reduceret  

 indkomstskatteprovenu for kommuner og amtskommuner.
Afskaffelsen af 3 pct.s fradraget samt fradragssanering m.v. vil øge  

 skatteprovenuet, mens den foreslåede personfradragsforhøjelse og  

 lejeværdinedsættelse samt det foreslåede arbejdsmarkedsbidrag på 5 pct. vil  

 reducere det kommunale skatteprovenu.
Den foreslåede ændrede satsregulering  

 vil ligeledes reducere indkomstskatteprovenuet.
Virkningen af det reducerede  

 skatteprovenu indgår i forhandlingerne med de kommunale parter om den  

 kommunale økonomi i 1994.
Heroverfor står, at kommunernes skatteprovenu vil blive forøget som følge  

 af den i tilknytning til skattereformen foreslåede bruttoficering af  

 pensioner og kontanthjælp.
Det følger af reglerne for det udvidede  

 totalbalanceprincip, at skatteprovenuet af bruttoficeringen skal inddrages  

 over bloktilskuddet til kommuner og amtskommuner.
Indenrigsministeren har den 1. juni 1993 fremsat forslag til lov om  

 ændring af lov om kommunal udligning og generelle tilskud til kommuner og  

 amtskommuner (Lovforslag nr.
L 338).
 Lovforslaget indeholder en justering af tilskuds- og udligningssystemet  

 med henblik på at mindske de byrdefordelingsmæssige forskydninger mellem  

 kommunerne i forbindelse med regeringens skattereformforslag og den  

 foreslåede bruttoficering af pensioner og kontanthjælp.
Efter gennemførelse af de foreslåede ændringer i udligningssystemet vil  

 der være tale om forholdsvis beskedne byrdefordelingsmæssige forskydninger  

 mellem kommunerne, jf. svaret på spørgsmål 10. For yderligere at sikre den  

 enkelte kommune mod tab indgår det i forslaget, at indenrigsministeren for  

 tilskudsårene 1994-96 kan yde et særligt tilskud til kommuner og  

 amtskommuner, hvis byrdefordelingsmæssige tab i forbindelse med skattereform,  

 ændret satsregulering og bruttoficering af sociale ydelser overstiger 0,2  

 pct. af deres beskatningsgrundlag.
Det skønnes kun at blive aktuelt for ca.  

 20 kommuner og een amtskommune.
 Spørgsmål 3:
Hvilke kommuner vil blive ramt af, at det skrå skatteloft vendes, og med  

 hvor store beløb? Svar:
Med lovforslag L 339 af 27. maj 1993 stilles der forslag om, at kommuner  

 og amtskommuner skal bære en del af provenutabet som følge af  

 personskattelovens skrå skatteloft.
Det foreslås, at kommuner og  

 amtskommuner, som sætter skatten op i forhold til 1993, selv må bære  

 det provenutab, som opstår ved nedslag som følge af, at skatteloftet rammes.
 Hvorvidt bestemmelserne i lovforslaget kommer i anvendelse, vil således  

 bero på, om enkelte kommuner forhøjer skatten i 1994, hvilket besluttes af de  

 enkelte kommunalbestyrelser ved budgetvedtagelsen for 1994 i efteråret 1993.
Samtidig skal den primær- og amtskommunale skatteprocent i 1994 overstige  

 28,5 pct. og fra og med 1995 29,0 pct.
Dette er en forhøjelse i forhold til  

 de gældende regler, hvor skatteloftet rammes allerede ved en samlet  

 skatteprocent på 28,0.
 For at bestemmelserne i lovforslaget kommer i anvendelse i 1994, skal der  

 således både være tale om, at en kommune eller amtskommune hæver  

 skatteprocenten, og at den samlede kommunale og amtskommunale skatteprocent  

 overstiger 28,5.
 Det er imidlertid regeringens udgangspunkt i de igangværende  

 kommunaløkonomiske forhandlinger, at kommunale skattestigninger undgås i  

 1994.
 Spørgsmål 9:
Gennem hvilke initiativer vil regeringen sikre, at forholdet mellem staten  

 og kommunerne, set under eet, ikke bliver forrykket til ugunst for  

 kommunerne? Svar:
 Der henvises til besvarelse af spørgsmål 2 ovenfor.
 Spørgsmål 10:
»Gennem hvilke initiativer vil regeringen sikre, at forholdet mellem  

 staten og den enkelte kommune ikke forrykkes til ugunst for kommuner, idet  

 der tages hensyn til forskellig befolkningsstruktur og indkomststruktur i  

 kommunerne?» Svar:
 De fordelingsmæssige forskydninger imellem kommunerne som følge af  

 forslagene til ændring af skattesystemet og bruttoficering af pensioner og  

 kontanthjælpsydelser skønnes at blive af forholdsvis begrænset omfang.
Dette skal ses i sammenhæng med den tilstræbte sociale balance i  

 skattereformforslagene og det forhold, at de kommunaløkonomiske konsekvenser  

 af de forskellige ændringer i et vist omfang vil opveje hinanden.
Endelig  

 sker der med det kommunale udlignings- og tilskudssystem en betydelig  

 udligning af forskellene i kommunernes beskatningsgrundlag, hvilket bidrager  

 til at mindske de fordelingsmæssige forskydninger.
 På trods af de forholdsvis begrænsede forskydninger imellem kommunerne vil  

 der på enkelte områder være behov for justeringer af tilskuds- og  

 udligningssystemet.
 Med lovforslag 338 af 1. juni 1993 stilles der således forslag om enkelte  

 justeringer af tilskuds- og udligningssystemet for amter og kommuner.
1) For det første foreslås der en regulering af vægtene for opgørelsen af  

 kommunernes udgiftsbehov for at tilpasse disse til forskydningerne i  

 kommunernes udgiftssammensætning som følge af den foreslåede bruttoficering  

 af kontanthjælpsydelser og dermed isoleret set stigende  

 kontanthjælpsudgifter.
Herudover foreslås også en justering af den  

 amtskommunale udgiftsbehovsudligning.
 2) For det andet foreslås der en regulering af udligningsniveauet i  

 landsudligningen af beskatningsgrundlag med henblik på at mindske de  

 fordelingsmæssige forskydninger imellem kommunerne som følge af den  

 foreslåede skattereform og bruttoficering af sociale ydelser.
 3) For det tredje stilles der forslag om en særlig overgangsbestemmelse  

 for tilskudsåret 1994.
4) For det fjerde stilles der forslag om et 3-årigt overgangstilskud til  

 kommuner, hvis byrdefordelingsmæssige tab som følge af bruttoficering og  

 skattereform overstiger 0,2 pct. af kommunens beskatningsgrundlag.
Dette  

 overgangstilskud skønnes dog alene at blive aktuelt for godt 20 kommuner og  

 een amtskommune.
 5) For det femte foreslås den særlige pulje for vanskeligt stillede  

 kommuner ekstraordinært forøget, således at kommuner, som uanset de ovenfor  

 nævnte foranstaltninger bringes i vanskeligheder, efter ansøgning til  

 indenrigsministeren kan opnå tilskud.
 Spørgmål 11:
»På hvilke konkrete punkter vil kommunernes budgetlægning for 1994  

 blive påvirket af skattereformens gennemførelse?» Svar:
Som anført under besvarelse af spørgsmål 10 vil regeringens forslag til  

 skattereform, bruttoficering af sociale ydelser og ændret satsregulering  

 påvirke kommunernes budgetlægning på flere punkter.
Dette drejer sig bl.a.  

 om:
 - Ændringerne som følge af forslagene til skattereform, herunder bl.a.  

 fjernelse af »3 pct.-fradraget«, forhøjelser af det kommunale  

 personfradrag, arbejdsmarkedsbidrag samt fradragssanering, påvirker det  

 kommunale udskrivningsgrundlag for 1994 og dermed de budgetterede  

 skatteindtægter for 1994. Endvidere vil visse forslag i skattereformen i  

 begrænset omfang påvirke de kommunale indtægter fra selskabsbeskatningen.
 - Forslagene om »bruttoficering« af sociale ydelser vil medføre  

 øgede primærkommunale udgifter til kontanthjælp og førtidspension (for så  

 vidt angår kommunernes egenfinansieringsdel af førtidspension). De kommunale  

 merudgifter i forbindelse med bruttoficering af de sociale ydelser  

 kompenseres for kommunerne under eet, jf. reglerne om det udvidede  

 totalbalanceprincip og budgetgaranti.
- Kommunernes udligning og generelle tilskud påvirkes på en række punkter  

 i forbindelse med ændring af de kommunale udgifter og ændringer i  

 statstilskuddet.
Herudover er der, jf. besvarelsen af spørgsmål 10, stillet  

 forslag om enkelte justeringer af tilskuds- og udligningssystemet.
 Jf. bemærkningerne til L 338 er det imidlertid regeringens skøn, at de  

 fordelingsmæssige forskydninger imellem kommunerne som følge af forslagene  

 til ændring af skattesystemet og bruttoficering af pensioner og  

 kontanthjælpsydelser vil blive af forholdsvis begrænset omfang under  

 forudsætning af, at de foreslåede ændringer af tilskuds- og  

 udligningssystemet gennemføres.
 Spørgsmål 12:
»På hvilket tidspunkt vil kommunerne have kendskab til de nye vilkår  

 for budgetlægningen?» Svar:
 Med de gældende regler fremsætter kommunernes økonomiudvalg senest den 15.  

 september 1993 forslag til budget for 1994, og budgetforslaget vedtages af  

 kommunalbestyrelserne senest den 15. oktober 1993. Med vedtagelse af  

 forslagene til skattereform i juni måned vil kommunerne umiddelbart kunne  

 indregne virkningerne for så vidt angår udskrivningsgrundlag og udgifter i  

 budgetforslaget.
Med hensyn til budgettering af kommunernes udligning og generelle tilskud  

 indgår det i lovforslag L 338, at fristen for Indenrigsministeriets udmelding  

 af generelle tilskud og udligning for 1994 i år ekstraordinært udsættes til  

 1. september.
Indenrigsministeriet vil imidlertid primo juli 1993 udsende en  

 vejledende beregning af kommunernes generelle tilskud og udligning (med  

 forbehold for Finansudvalgets efterfølgende godkendelse af det samlede  

 statstilskud).
 Spørgsmål 13:
Hvad er den provenumæssige konsekvens af, at den skattemæssige værdi af  

 boligejernes rentefradrag nedsættes med 8 pct.-point? Spørgsmål 14:
Hvad er den provenumæssige konsekvens af, at lejeværdien sænkes med 0,5  

 pct.-point? Spørgsmål 15:
Hvor meget skal lejeværdien sænkes, for at der er provenumæssig balance  

 med nedsættelse af skatteværdien med 8 pct.-point? Svar:
 En isoleret sammenligning af lejeværdisænkningen og reduktionen af  

 rentefradragets skatteværdi giver et misvisende billede af skattereformens  

 virkning for ejerfamilierne.
 I nedenstående oversigt er ændringen i boligejernes rådighedsbeløb som  

 følge af skatteomlægningen opdelt i nedsættelse af lejeværdien, reduktion af  

 skatteværdien af rentefradraget, skattelettelse på indkomsten og forhøjet  

 børnefamilieydelse.
Med de elementer af omlægningen, der kan indregnes i lovmodellen, jf.
L  

 283, side 17, viser beregningerne, at boligejerne samlet kommer ud af  

 skatteomlægningen med fremgang i rådighedsbeløbet på ca. 5,9 mia. kr. i 1994  

 ud af samlede skattelettelser på knap 10 mia. kr. og med ca. 15,1 mia. kr. i  

 1998 ud af samlede lettelser på ca. 25 mia. kr. ekskl. grønne afgifter og  

 avancebeskatning m.v.
Ændring i rådighedsbeløb for boligejere, ekskl. grønne afgifter m.v.
 Reduktionen af rentefradragets skatteværdi overstiger isoleret set  

 lettelsen som følge af nedsættelsen af lejeværdien, men opvejes langt af den  

 skattelettelse på indkomsten, som boligejerne får.
 Såfremt nedsættelsen af lejeværdien isoleret set skulle balancere  

 provenumæssigt med reduktionen af skatteværdien af rentefradraget med 8  

 pct.-point, ville det kræve en nedsættelse af lejeværdisatsen med godt 11/2  

 pct.-point til knap 1 pct. i 1998.
 Spørgsmål 19:
»Hvor meget er de primær- og amtskommunale skatter steget i de sidste  

 5 år?» Svar:
 I nedenstående tabel 1 er vist en oversigt over  

 udskrivningsprocenterne i amtskommunerne, primærkommunerne samt Københavns og  

 Frederiksberg Kommuner for årene 1988-93. Endvidere er vist en samlet primær-  

 og amtskommunal udskrivningsprocent.
 I Tabel 2 er vist ændringen i udskrivningsprocenten fra år  

 til år for de forskellige sektorer.
 Tabel 1. Kommunale udskrivningsprocenter 1988-93 (1).
 (1) Ekskl. kirkeskat.
 Tabel 2. Årlig ændring i udskrivningsprocenterne 1988-93 (1).
 (1) Ekskl. kirkeskat.
 Spørgsmål 20:
Hvor meget skal de primær- og amtskommunale skatter stige i de næste 5 år,  

 før der er tale om en samlet skatteforhøjelse i 1998 (personbeskatning,  

 arbejdsmarkedsbidrag, grønne afgifter m.m. under eet)? Svar:
 Virkningen af højere kommunale skatter er belyst for et LO-ægtepar med to  

 børn, der i 1988 forudsættes at have en samlet indkomst på 370.000 kr.  

 (1993-niveau), boende i ejerbolig med en ejendomsværdi på 600.000 kr. og med  

 boligrenter på 60.000 kr.
 Denne familie opnår ved skattereformen en fremgang i rådighedsbeløb på ca.  

 8.500 kr., inkl. grønne afgifter på ca. 4.000 kr., beregnet med gennemsnitlig  

 kommunal skatteprocent som i 1993 på 30,2.
 Beregninger viser, at kommuneskatteprocenterne skal stige ca. 4  

 procentpoint for at neutralisere denne fremgang i rådighedsbeløb.
 Spørgsmål 26:
 Ligestillingsrådets kommentar ønskes indhentet til ovenstående  

 bestemmelse.
 Svar:
 Ligestillingsrådet har fremsendt følgende foreløbige svar:
 »Skatteministeren bad den 1. juni 1993 om Ligestillingsrådets  

 kommentarer til forslag til lov om ændring af personskatteloven og andre  

 skattelove (skatteomlægning) nr. 5.
 Det fremgår blandt andet af nr. 5, at begge ægtefællers kapitalindkomst  

 beregnes på toppen af beregningsgrundlaget hos den ægtefælle, der har den  

 højeste personlige indkomst.
 Ligestillingsrådet er klar over, at reglen er indsat for at imødegå  

 skattetænkning.
Det er dog Ligestillingsrådets grundprincip, at der skal ske en  

 fuldstændig særbeskatning af ægtefæller.
Ligestillingsrådet fastholder  

 således det synspunkt om de eksisterende regler, som Rådet gav udtryk for i  

 forbindelse med skattereformen i 1985.
 Et særbeskatningssystem imødekommer bedst hensynet til kvinders og mænds  

 fri valg, når det gælder tilknytning til arbejdsmarkedet og mulighed for frit  

 at råde over egen formue.
 Det fremsatte forslag imødekommer ikke Ligestillingsrådets grundprincip om  

 fuldstændig særbeskatning af ægtefæller, idet der anvendes et fælles  

 beregningsgrundlag.
Ligestillingsrådet kan derfor ikke anbefale forslaget.« Jeg kan tilføje, at det også er i strid med Ligestillingsrådets opfattelse  

 af særskilt beskatning at foretage de i svaret på spørgsmål 25 beskrevne  

 overførsler af personfradrag og andre fradrag imellem ægtefæller.
 Spørgsmål 27:
 Der ønskes en forståelig forklaring på indholdet af bemærkningerne til nr.  

 20.
 Svar:
 Efter satsreguleringsloven reguleres indkomsterne for modtagere af  

 overførselsindkomster.
 Satsreguleringen er endvidere af betydning for det reguleringstal, som  

 beløbsgrænser og personfradrag m.v. i skattelovgivningen årligt reguleres  

 med, jf. personskattelovens § 20.
 Satsreguleringen følger som udgangspunkt den gennemsnitlige  

 årslønudvikling for LO-arbejdere.
 På grund af indførelsen af øremærkede sociale bidrag på 5 pct. i 1994 skal  

 satsreguleringen nedjusteres tilsvarende, således at de beløb, der reguleres  

 efter satsreguleringen, forholdsmæssigt svarer til lønningerne efter sociale  

 bidrag.
 Nedjusteringen af satsreguleringen skal imidlertid ikke slå igennem på  

 skattelovgivningens reguleringstal for beløbsgrænser m.v., således at disse  

 beløbsgrænser m.v. i forhold til indførelsen af øremærkede sociale bidrag  

 forbliver uændrede.
Det er dermed ikke muligt direkte ved reguleringen af beløbsgrænserne i  

 skattelovgivningen at følge satsreguleringen.
I stedet for at ændre samtlige  

 skattelovgivningens grundbeløb fra 1987-niveau til 1994-niveau, hvilket ville  

 have muliggjort, at den skattemæssige regulering kunne følge  

 satsreguleringen, er valgt den fremgangsmåde i stedet at beregne en teknisk  

 forhøjelse af reguleringstallet i personskattelovens § 20.
 I stedet for at ændre grundbeløbene overalt i skattelovgivningen og  

 benytte satsreguleringen er således valgt den fremgangsmåde at benytte  

 uændrede grundbeløb og anvende et teknisk forhøjet reguleringstal for 1993.
 Den nærmere fremgangsmåde ved beregningen af reguleringstallet fremgår af  

 bilaget.
Bilag Beløbsgrænser og personfradrag m.v. i skattelovgivningen reguleres årligt  

 efter et reguleringstal i henhold til § 20 i personskatteloven.
 Reguleringen sker med 2 pct. plus eller minus en tilpasningsprocent.  

 Tilpasningsprocenten fastsættes hvert år i forbindelse med finansloven og  

 beregnes som forskellen mellem den gennemsnitlige årslønsudvikling for  

 LO-arbejdere (ekskl. sociale bidrag) to år forud for finansåret og 2 pct.
 Reguleringstallet for 1993 er 120, hvilket vil sige, at grundbeløbene i  

 loven, der er i 1987-niveau, skal forhøjes med 20 pct., hvorved de aktuelle  

 1993-beløb fremkommer.
 Nedjusteringen af satsreguleringen som følge af indførelsen af øremærkede  

 arbejdsmarkedsbidrag på 5 pct. i 1994 skal ikke slå igennem på  

 skattelovgivningens reguleringstal for beløbsgrænser m.v.
 For at undgå at skulle ændre alle skattelovgivningens grundbeløb fra  

 1987-niveau til 1994-niveau som følge af nedjusteringen af satsreguleringen  

 efter satsreguleringsloven foreslås i L 283, at reguleringstallet for  

 indkomståret 1993 rent teknisk forhøjes til 125,7 med virkning for  

 beregningen af reguleringstallet for 1994.
 Den gennemsnitlige LO-arbejders lønudvikling i 1992 (ekskl. sociale  

 bidrag) har været 3 pct., og reguleringstallet for 1994 forventes således at  

 blive 123,6 (120 + 3 pct.). Det betyder, at alle beløbsgrænser m.v. forhøjes  

 med 3 pct. fra 1993 til 1994.
 Beregning af tilpasningsprocent m.v. sker således:
 Tilpasningsprocenten i satsreguleringsloven opgøres som forskellen mellem  

 -1,7 pct. og 2 pct., hvilket er -3,7 pct., der skal benyttes for 1994 ved  

 beregning af beløbsgrænser m.v. i skattelovgivningen 1994.
 Ifølge § 20 i personskatteloven skal reguleringen foretages med 2 pct.  

 tillagt eller fratrukket tilpasningsprocenten, dvs. med -1,7 pct.
 Da satsreguleringen som nævnt ikke skal slå igennem, forhøjes  

 reguleringstallet for 1993 rent teknisk til et tal, der ganget med (1 -  

 0,017) pct. = 0,983 bliver 123,6.
 Dette tal er 125,7; (125,7 x 0,983 = 123,6).
 I vedføjede bilag er vist en oversigt over beløbsgrænser m.v. i 1993 og de  

 forventede beløb for 1994.
 Fastsættelsen af tilpasningsprocenten vil ske i forbindelse med  

 udarbejdelsen af FFL 1994, og herefter kan reguleringstallet for 1994  

 beregnes.
 Skatteudvalget vil som tidligere år blive orienteret herom.
Fra og med 1995 reguleres de 123,6 med lønudviklingen for LO-arbejderen  

 ekskl. arbejdsmarkedsbidrag.
Herved slår forhøjelsen af de øremærkede  

 arbejdsmarkedsbidrag fra 5 pct. til 8 pct. igennem fra og med 1995.
 Beløbsgrænser i skattelovgivningen, der reguleres efter  

 personskattelovens § 20.
 (1) Fra og med 1993 har reguleringen først virkning for ydelsen fra og med  

 3. kvartal.
(2) Fra og med 1994 forhøjes grundbeløbet med 200 kr. årligt i  

 1987-niveau.
For 1994 er grundbeløbene således henholdsvis 6.700 kr. og 5.100  

 kr.
(3) Beløbsgrænsen er angivet i mio. kr.
Reguleres første gang for  

 indkomståret 1995. Afrundes opad til nærmeste hele mio. kr.
 (4) Grænsen gælder for forsikringer oprettet før 18. februar 1992.
 Spørgsmål 30:
 Ad spørgsmål 1. jf. bilag 5, og spørgsmål 5, jf. bilag 7.
Hvordan vil svaret på spørgsmål 5 blive, hvis skattereformen justeres som  

 skitseret i spørgsmål 1? Svar:
Nedenfor er vist virkningen for enlige lønmodtagere i 1998 dels efter L  

 283, dels L 283 med den ændring, at personfradraget forhøjes med 2.600 kr.  

 samtidig med, at bundskatten forhøjes fra 8 pct. til 9. pct.
Det skrå  

 skatteloft er tilsvarende forhøjet fra 58 til 59 pct. som nævnt i spørgsmål  

 1. Denne ændring af L 283 skønnes provenuneutral.
 Fradrag og kapitalindkomst på de forskellige indkomsttrin er beregnet på  

 basis af en stikprøve på lovmodellen på ca. 0,3 pct. af befolkningen.
 I de viste eksempler vil indkomster under ca. 160.000 kr. få en større  

 skattelettelse med den i spørgsmålene nævnte ændring af lovforslaget.
 Eksempler på virkning for enlige lønmodtagere af skatteomlægningen.
 Samlet ændring i rådighedsbeløb i forhold til gældende regler før  

 fradragssanering og grønne afgifter som følge af skatteomlægning.  

 Gennemsnitskommune 1993 med skatteprocent 30,2 inkl. kirkeskat.
 Anm.: - = fald i rådighedsbeløb.
1) Inkl. arbejdsmarkedsbidrag og bortfald af AUD-bidrag.
For indkomster  

 under 80.000 kr. udgør AUD-bidraget 483 kr., for indkomster mellem  

 80.000-120.000 kr. 967 kr. og over 120.000 kr. 1.450 kr.
 Spørgsmål 34:
Det fremgår af de almindelige bemærkninger pkt. 2, side 11, til  

 lovforslaget, at arbejdsmarkedsbidraget beregnes på grundlag af samlet løn  

 uden fradrag for pensionsindbetalinger.
Hvad er begrundelsen for dette?  

 Omfatter ovennævnte også pensionsindbetalinger til de såkaldte  

 arbejdsgiverordninger? Svar:
Lovforslaget om arbejdsmarkedsfonde (L 326) er fremsat af  

 finansministeren.
Jeg har derfor indhentet en udtalelse fra  

 Finansministeriet.
 Finansministeriet har udtalt:
»Arbejdsmarkedsbidragene, som omtales i bemærkningerne under pkt. 2  

 på side 11, er nærmere beskrevet i lovforslaget om arbejdsmarkedsfonde, jf.
L  

 326.
 Efter lovforslaget om arbejdsmarkedsfonde beregnes der  

 arbejdsmarkedsbidrag af den samlede løn uden fradrag for  

 pensionsindbetalinger, herunder ATP og de såkaldte arbejdsgiverordninger.
Af hensyn til at lette det administrative arbejde for arbejdsgiverne er  

 opkrævningen af bidragene foreslået delt mellem arbejdsgiverne og  

 pensionsinstitutterne.
Efter forslaget beregner og indbetaler arbejdsgiverne  

 bidrag opgjort på grundlag af lønnen uden pensionsindbetalingerne, mens  

 pensionsinstitutterne beregner og indbetaler bidrag på grundlag af de  

 pensionsindbetalinger, som de modtager fra arbejdsgiverne og lønmodtagerne i  

 medfør af ansættelsesforholdet.
De øremærkede arbejdsmarkedsbidrag opkræves af arbejdsindkomst fra  

 beskæftigede, selvstændige og arbejdsgivere, mens der ikke opkræves bidrag af  

 pensionsindkomst. Årsagen er, at bidragene bruges til at finansiere  

 arbejdsmarkedsudgifter.
Regeringen ønsker med lov om arbejdsmarkedsfonde at  

 skabe et finansieringssystem for disse udgifter, hvor netop arbejdsmarkedets  

 parter, dvs. lønmodtagere, selvstændige og arbejdsgivere, får et medansvar  

 for prioriteringen af disse udgifter.
Set ud fra et arbejdsmarkedspolitisk  

 synspunkt er der derimod ikke grund til at inddrage pensionister.
Dette  

 synspunkt lå bl.a. til grund for overvejelserne i Zeuthenudvalget.
 På den baggrund er det også blevet fundet naturligt at opkræve bidrag af  

 den arbejdsindkomst, som opspares til pensionsformål, f.eks. som led i et  

 ansættelsesforhold, frem for at opkræve et bidrag af pensionen ved  

 udbetalingen.
 Det påvirker i øvrigt ikke størrelsen af den disponible pensionsindkomst,  

 om bidraget opkræves ved indbetalingen eller ved udbetalingen af pensionen.  

 Når pensionsindbetalingerne reduceres med arbejdsmarkedsbidragene, vil det  

 ganske vist medføre en tilsvarende nedgang i den udbetalte pension, men da  

 der ikke opkræves bidrag af den udbetalte pension, vil den disponible  

 indkomst blive opretholdt på udbetalingstidspunktet.
En væsentlig årsag til, at pensionsudbetalinger er inddraget i  

 beregningsgrundlaget for arbejdsmarkedsbidragene, er ønsket om at kunne  

 nedsætte den samlede marginalbeskatning mest muligt.
Det taler for et så  

 bredt beregningsgrundlag for arbejdsmarkedsbidragene som muligt.
Det bredest  

 mulige beregningsgrundlag opnås, når der hverken gives fradrag for  

 pensionsindbetalinger eller for andre forhold.
Herved opnås de lavest mulige  

 bidragssatser og dermed den lavest mulige marginalbeskatning.
Sammen med den  

 foreslåede nedsættelse af personskattesatserne vil de forholdsvis lave satser  

 for arbejdsmarkedsbidragene føre til en væsentlig sænkning af den samlede  

 marginalbeskatning.« Jeg kan henholde mig til Finansministeriets svar.
 Spørgsmål 35:
I »Ny kurs mod bedre tider«, s. 29, tabel 3.3, har regeringen  

 beregnet skattelettelser for forskellige familietyper.
Skattelettelserne er  

 angivet i procent af lønindkomsten/bruttopensionen.
Da det ikke siger noget  

 om, hvor stor en procentvis forøgelse af købekraften de forskellige grupper  

 får, udbedes en tilsvarende tabel, der angiver skattelettelserne i procent af  

 den disponible indkomst før skattereform m.v. for familierne.
Der ønskes  

 endvidere en tilsvarende tabel for de i tabel 3.3 angivne ejerfamilier under  

 den alternative forudsætning, at deres ejerbolig er ubelånt.
 Svar:
 Nedenfor er vist ændring i rådighedsbeløb i pct. af disponibel indkomst  

 efter skat og AUD-bidrag før skattereformen for familietyperne i tabel 3.3,  

 side 29 i »Ny kurs mod bedre tider«.
Tabel 1. Eksempler på virkning af skattereformen for udvalgte  

 familietyper.
Samlet ændring i rådighedsbeløb før avancebeskatning m.v. og  

 grønne afgifter.
Gennemsnitskommune 1993 med skatteprocent 30,2 inkl.  

 kirkeskat.
Anm.: Procenten angiver fremgangen i rådighedsbeløb i pct. af disponibel  

 indkomst efter skat og AUD-bidrag.
Gældende regler.
 I tabel 2 er familierne i ejerbolig i tabel 3.3 gennemregnet under  

 forudsætning af, at ejerboligen er ubelånt.
Tabel 2. Eksempler på virkning af skattereformen for ejerfamilie i  

 ubelånt bolig.
Samlet ændring i rådighedsbeløb før avancebeskatning m.v. og  

 grønne afgifter.
Gennemsnitskommune 1993 med skatteprocent 30,2 inkl.  

 kirkeskat.
Anm.: Procenten angiver fremgangen i rådighedsbeløb i pct. af disponibel  

 indkomst efter skat og AUD-bidrag.
Gældende regler.
 Sammenholdes tabel 1 og 2 fremgår, at fremgangen i rådighedsbeløb er  

 størst, når familierne bor i gældfri ejerbolig.
 Spørgsmål 38:
Hvordan vil skattereformen påvirke nettoudgiften (efter skat) på et  

 hustru- og børnebidrag på brutto 140.000 kr., når yderen har en lønindkomst  

 på ca. 450.000 kr.? Svar:
Hustru- og børnebidrag er et ligningsmæssigt fradrag, der fragår i  

 skattepligtig indkomst.
Efter gældende regler har fradraget en skatteværdi på  

 52,2 pct. i en gennemsnitskommune, således at nettoudgiften efter skat udgør  

 66.920 kr.
 Når reformen er fuldt gennemført, vil fradraget for hustru- og  

 børnebidraget have en skatteværdi på 38,2 pct. i en gennemsnitskommune,  

 hvorved nettoudgiften stiger med 19.600 kr. til 86.520 kr.
 Denne stigning er dog en isoleret betragtning og skal ses i lyset af, at  

 en skatteyder med en lønindkomst på 450.000 kr. og ligningsmæssige fradrag på  

 140.000 kr. får en stigning i rådighedsbeløb efter betaling af bidraget på de  

 140.000 kr. på knap 9.500 kr., når reformen er fuldt gennemført, ekskl.  

 grønne afgifter m.v.
 Spørgsmål 39:
Hvordan kunne lovforslaget ændres, så ovenstående virkning blev  

 neutraliseret? Svar:
 Som det fremgår af svaret på spørgsmål 38, falder skatteværdien af fradrag  

 for underholdsbidrag som en umiddelbar konsekvens af, at skatteprocenten  

 nedsættes.
Det er ikke teknisk muligt at ændre lovforslaget på en sådan måde, at  

 fradraget bevarer præcis den samme skatteværdi som før skatteomlægningen,  

 samtidig med at skatteprocenterne ændres.
Skatteværdien er afhængig af  

 skatteprocenterne.
Underholdsbidrag er efter gældende regler et ligningsmæssigt fradrag.
Det  

 vil sige, at det kan fradrages i skattepligtig indkomst, men hverken i  

 personlig indkomst eller kapitalindkomst.
Denne systematik er bevaret i  

 lovforslaget.
De skatter, der beregnes på grundlag af skattepligtig indkomst,  

 er bundskatten samt de kommunale og amtskommunale skatter (og eventuel  

 kirkeskat). Herved får underholdsbidraget som andre ligningsmæssige fradrag  

 en skatteværdi på ca. 45 pct. i 1994.
Skatteværdien af fradraget for underholdsbidrag ville kunne forøges,  

 såfremt fradraget blev ændret til et fradrag i personlig indkomst eller til  

 et fradrag i beregningsgrundlaget for mellemskatten.
Fradrag i personlig  

 indkomst får i 1994 en skatteværdi på 65 pct., mens et fradrag i  

 beregningsgrundlaget for mellemskatten ville få en skatteværdi på ca. 49,5  

 pct.
 Ændring af fradraget for underholdsbidrag til et fradrag i personlig  

 indkomst eller et fradrag med en skatteværdi svarende til mellemskatten ville  

 være et brud på den hidtidige systematik i personskatteloven, hvorefter  

 ligningsmæssige fradrag har en fradragsværdi svarende til den laveste  

 skattesats.
Efter lovforslaget skal mellemskatten beregnes på grundlag af personlig  

 indkomst og kapitalindkomst.
Det betyder, at negativ kapitalindkomst  

 (hovedsagelig renteudgifter) har en skatteværdi svarende til mellemskatten,  

 ca. 49,5 pct. i 1994.
 Fradrag for underholdsbidrag er imidlertid ikke en negativ  

 kapitalindkomst.
Ændringer i skatteværdien som beskrevet ovenfor ville ikke være  

 provenuneutrale, men ville medføre et provenutab.
En ændring, hvorefter  

 underholdsbidrag fragik i beregningsgrundlaget for mellemskatten, ville komme  

 tættest på provenuneutralitet.
 Der er ingen planer om at ændre skatteværdien af underholdsbidrag.
 Spørgsmål 50:
 Vedrørende bruttoskattens virkning på forskellige former for  

 pensionsindbetaling bedes sammenlignet virkningen for to personer, hvoraf den  

 enes arbejdsgiver indbetaler 20 pct. af lønnen til en pensionsordning,  

 hvorimod den anden får en lønforhøjelse på 20 pct. og selv indbetaler de 20  

 pct. til en privat pensionsordning.
 Svar:
 Ved besvarelsen af spørgsmålet skal jeg henholde mig til følgende  

 udtalelse, som jeg har indhentet hos finansministeren, der har fremsat  

 lovforslaget om arbejdsmarkedsfonde:
»I nedenstående eksempel, hvor arbejdsgiveren indbetaler 20 pct. af  

 lønnen til en pensionsordning, er forudsat en bruttoløn på 500.000 kr.
Løn  

 ekskl. pensionsindbetaling udgør herefter 400.000 kr.
 Bidrag af løn:
Ved en indbetaling på 95.000 kr. til en privattegnet pensionsordning er  

 den pågældende stillet på samme måde som den, der har en arbejdsgiverordning.  

 Lønnen efter bidrag og pensionsindbetaling udgør i begge tilfælde 380.000  

 kr., og til pensionsopsparing efter bidrag vil der ligeledes være 95.000 kr.  

 i begge tilfælde.« Spørgsmål 51:
Regeringen begrunder beregning af bruttoskat på pensionsindbetalinger med,  

 at beskatningen på pensionsindbetalinger efter reformen sker med en lavere  

 procent.
Hvordan begrunder regeringen da beregning af bruttoskat på  

 indbetaling til en kapitalpensionsordning, hvor udbetalingen jo fortsat  

 beskattes med en afgift på 40 pct.? Svar:
 Ved besvarelsen af spørgsmålet skal jeg henholde mig til følgende  

 udtalelse, som jeg har indhentet hos finansministeren, der har fremsat  

 lovforslaget om arbejdsmarkedsfonde:
 »Efter lovforslaget skal pensionsinstituttet indeholde og afregne  

 bidrag af de indbetalinger, som en arbejdsgiver foretager til en  

 arbejdsgiveradministreret ordning for den ansatte.
Når pensionsindbetalingerne reduceres med arbejdsmarkedsbidragene, vil der  

 ske en tilsvarende nedgang i den udbetalte pension.
Da der ikke opkræves  

 bidrag af de udbetalte pensioner, vil den disponible indkomst kunne  

 opretholdes på udbetalingstidspunktet med de gennemførte nedsættelser af  

 indkomstskatten.
Af pensionsindbetalinger, der er foretaget inden 1994, vil der ikke være  

 opkrævet arbejdsmarkedsbidrag.
Disse indbetalinger pålægges heller ikke  

 bidrag ved udbetalingen og opnår fuld fordel af nedsættelsen af  

 indkomstskatten.
For indbetalinger til kapitalpensioner (opsparing i pensionsøjemed og  

 kapitalforsikring) gælder, at disse er fradragsberettigede ved opgørelsen af  

 den personlige indkomst.
Indbetalingerne har herved i dag en fradragsværdi på  

 op til 68 pct.
Som følge af regeringens lovforslag falder den skattemæssige  

 fradragsværdi og vil i 1994 udgøre op til 65 pct. og fra og med 1998 op til  

 58 pct.
 Regeringen foreslår ikke afgiftssatserne for udbetalinger fra  

 kapitalpensioner ændret, og udbetalingerne vil herved fortsat blive pålagt en  

 afgift på som hovedregel 40 pct.
 Der sker herved en indsnævring af forskellen mellem fradragsværdien af  

 indbetalinger til en kapitalpension og beskatningen af udbetalingerne, men  

 forskellen er fortsat stor i relation til forskellen mellem fradragsværdi af  

 indbetalinger og beskatning af udbetalinger på andre pensionsformer.
Regeringen har på denne baggrund ingen aktuelle planer om at nedsætte  

 afgiftssatsen for udbetalinger fra kapitalpensioner.« Spørgsmål 52:
Vil der med lovforslaget ske en diskriminering af personer, der har en  

 kapitalforsikring som en del af en arbejdsgiverordning, med hensyn til  

 muligheden for at kunne udnytte den øvre grænse for årlig indbetaling (30.000  

 kr. i 1993) i forhold til personer, der selv indbetaler til en  

 kapitalpensionsordning? Svar:
 Ved besvarelsen af spørgsmålet skal jeg henholde mig til følgende  

 udtalelse, som jeg har indhentet hos finansministeren, der har fremsat  

 lovforslaget om arbejdsmarkedsfonde:
»Med regeringens forslag til skatteomlægning bevares adgangen til at  

 fratrække indbetalinger på kapitalpensionsordninger op til et højeste beløb  

 på 30.000 kr. (1993-niveau) ved opgørelsen af den personlige indkomst.
Det  

 gælder både for kapitalpensioner, der er en del af en arbejdsgiverordning, og  

 for kapitalpensioner, der tegnes privat.
Lovforslaget om arbejdsmarkedsfonde medfører, at pensionsinstituttet skal  

 indeholde arbejdsmarkedsbidrag af de modtagne pensionsindbetalinger fra  

 arbejdsgiveradministrerede pensionsordninger, herunder kapitalpensioner, men  

 ikke af privattegnede pensionsordninger.
Det indeholdte arbejdsmarkedsbidrag  

 vil reducere pensionsindbetalingen i den arbejdsgiveradministrerede ordning.
For at give en ansat med en arbejdsgiveradministreret ordning præcis samme  

 mulighed for at foretage indskud på en kapitalpensionskonto som en ansat med  

 en privattegnet kapitalpension vil beløbsgrænsen derfor skulle gælde for  

 indskuddets størrelse efter, at der er fratrukket de arbejdsmarkedsbidrag,  

 som pensionsinstituttet skal indeholde.
Herved vil det kunne undgås at  

 behandle de to former for kapitalpension forskelligt.
En sådan fremgangsmåde ved opgørelsen af pensionsindskuddets størrelse vil  

 imidlertid være meget kompliceret at administrere og vanskelig at forstå.
Jeg  

 har derfor ikke foreslået reglerne ændret på dette punkt.« Spørgsmål 53:
Hvordan vil bruttobeskatningen reducere ægtefælledækning og  

 invalidedækning? Svar:
 Ved besvarelsen af spørgsmålet skal jeg henholde mig til følgende  

 udtalelse, som jeg har indhentet hos finansministeren, der har fremsat  

 lovforslaget om arbejdsmarkedsfonde:
 »Som nævnt under besvarelsen af spørgsmål 51 betyder det forhold, at  

 pensionsinstituttet skal indeholde og afregne bidrag af  

 pensionsindbetalinger, at pensionsopsparing og dermed den til sin tid  

 udbetalte pension reduceres.
 Lovforslaget indeholder ingen regler om, hvorledes reduktionen af  

 pensionsopsparingen som følge af arbejdsmarkedsbidraget skal fordeles på de  

 enkelte dele af et pensionsprodukt, dvs. om der skal ske en reduktion af  

 ægtefælledækning og invalidedækning til fordel for egenpension, eller om  

 egenpension i stedet skal reduceres.«.
 Spørgsmål 54:
Hvad er begrundelsen for, at pensionsinstituttet skal forestå beregningen  

 og indbetalingen af bruttoskatten af pensionsbidraget? Kunne det ikke lige så  

 godt klares af arbejdsgiveren, som i forvejen skal give pensionsinstituttet  

 meddelelse om, hvilke indbetalinger der er bidragspligtige for den ansatte? Svar:
 Ved besvarelsen af spørgsmålet skal jeg henholde mig til følgende  

 udtalelse, som jeg har indhentet hos finansministeren, der har fremsat  

 lovforslaget om arbejdsmarkedsfonde:
 »Der kan anføres tre grunde til at lade pensionsinstitutterne beregne  

 og indbetale arbejdsmarkedsbidragene af pensionsindbetalingerne.
 For det første må balancen mellem den udbetalte løn og pensionsopsparingen  

 opretholdes.
Arbejdsmarkedsbidraget af den del af bruttolønnen, som indsættes på  

 arbejdsgiveradministrerede pensionsordninger, må enten tages af den udbetalte  

 løn eller af det beløb, som opspares til pension.
Den sidstnævnte løsning er  

 mest naturlig.
En reduktion af det opsparede beløb med arbejdsmarkedsbidraget af det  

 indbetalte beløb vil være modsvaret af, at udbetalingen på  

 pensionstidspunktet er fritaget for arbejdsmarkedsbidrag, og at pensionisten  

 nyder godt af skattereformens indkomstskattenedsættelser.
Den valgte  

 fremgangsmåde bevarer således bedst muligt den eksisterende balance mellem  

 den disponible arbejdsindkomst og den forventede fremtidige disponible  

 pensionsindkomst for den enkelte pensionsopsparer.
Hvis arbejdsgiveren skulle indeholde arbejdsmarkedsbidraget af den del af  

 bruttolønnen, som indbetales til en arbejdsgiveradministreret  

 pensionsordning, ville det i henhold til de fleste overenskomster medføre et  

 fradrag i den udbetalte løn.
Når pensionsinstituttet indeholder bidraget,  

 fragår arbejdsmarkedsbidraget af pensionsindbetalingen derimod uden videre i  

 det opsparede beløb, som det er tilsigtet.
 Ved som foreslået at lade pensionsinstitutterne indeholde og afregne  

 arbejdsmarkedsbidrag af pensionsindbetalingerne opnås følgelig, at  

 arbejdsgiveren kan fortsætte med at indbetale de pensionsbidrag, som er  

 aftalt med den ansatte, uden at der skal ændres i kollektivt eller  

 individuelt aftalte pensionsordninger, og uden at den hidtidige balance  

 mellem løn nu og pension i fremtiden forrykkes.
For det andet vil forslaget lette det administrative arbejde for  

 arbejdsgiverne med at indeholde og beregne arbejdsmarkedsbidragene.
Det  

 administrative merarbejde for pensionsinstitutterne skønnes at være af  

 begrænset omfang.
Omkostningerne herved dæmpes af, at pensionsinstitutterne  

 efter forslaget har frist med indbetalingen til staten, hvilket giver  

 mulighed for øget likviditet i pensionsinstitutterne.
For det tredje vil der kunne forekomme enkelte tilfælde, f.eks. i  

 forbindelse med danske virksomheders udstationering af medarbejdere i  

 udlandet, hvor en pensionsindbetaling ikke er bidragspligtig.
Det er derfor  

 nødvendigt, at arbejdsgiveren giver meddelelse til pensionsinstituttet, for  

 at det kan indeholde og afregne korrekt bidrag af indbetalingerne.« Spørgsmål 55:
Hvilke synspunkter vedrørende bruttobeskatning af pensionsindbetalinger  

 har ministeren givet udtryk for i interviewet i bladet Forsikring primo 1993? Svar:
 Der sigtes med spørgsmålet til det interview, som jeg gav i bladet  

 Forsikring nr. 4, 1993.
 I det pågældende interview har jeg ikke givet udtryk for synspunkter  

 vedrørende arbejdsmarkedsbidrag og pensionsindbetalinger.
 Jeg har derimod bl.a. givet udtryk for, at regeringen ingen planer har om  

 at forringe borgernes vilkår for pensionsopsparing.
Dette løfte har regeringen kunnet holde i forslaget til skatteomlægning.  

 Indbetalinger til fradragsberettiget pensionsopsparing kan fortsat ske i den  

 personlige indkomst.
Fradragsværdien for indbetalingerne reduceres alene som  

 følge af de lavere skattesatser.
Til gengæld bliver udbetalingerne lavere  

 beskattet som følge af de foreslåede skattenedsættelser.
Pensionsindbetalinger skal efter regeringens lovforslag pålægges  

 arbejdsmarkedsbidrag.
Om begrundelserne herfor kan jeg i det hele henvise til  

 besvarelse af udvalgets spørgsmål 34 (L 283 - bilag 20).
 Spørgsmål 56:
Hvordan vurderer ministeren teknikken i Personskatteudvalgets ideer til at  

 friholde pensionsindbetalinger for bruttobeskatning? Svar:
 Ved besvarelsen af spørgsmålet skal jeg henholde mig til følgende  

 udtalelse, som jeg har indhentet hos finansministeren, der har fremsat  

 lovforslaget om arbejdsmarkedsfonde:
»I Personskatteudvalgets rapport, kapitel 13, er anført, at  

 udbetalinger ikke tænkes pålagt arbejdsmarkedsbidrag.
Udvalget finder det  

 derfor umiddelbart naturligt, at pensionsindbetalinger skal indgå i  

 bidragsgrundlaget.
Jeg kan fuldt ud tilslutte mig dette synspunkt.
Efter Personskatteudvalgets opfattelse opstår der imidlertid et vanskeligt  

 ligestillingsproblem i forhold til tjenestemandsansatte, som  

 Personskatteudvalget ikke kan angive en løsning på.
På den baggrund  

 forudsætter Personskatteudvalget, at der må gives et fradrag i  

 arbejdsmarkedsbidraget for bidrag til andre skattebegunstigede  

 pensionsordninger, såvel arbejdsgiveradministrerede som  

 ikkearbejdsgiveradministrerede ordninger.
 Dette fører udvalget videre til problemet med at sikre fradragsret for  

 indbetalinger i ikkearbejdsgiveradministrerede ordninger.
Personskatteudvalget har peget på en løsning på dette problem gående ud  

 på, at den skattepligtige over for sin arbejdsgiver dokumenterer foretagne  

 indskud.
Arbejdsgiveren skal herefter fratrække det indskudte beløb i  

 grundlaget for arbejdsmarkedsbidrag for de følgende perioder, indtil hele  

 indskuddet er fradraget i grundlaget.
 Personskatteudvalgets diskussion følger af vanskelighederne med at finde  

 en metode til opkrævning af arbejdsmarkedsbidrag af tjenestemandspensioner.
Regeringens forslag til skatteomlægning giver imidlertid ikke anledning  

 til et sådant ligestillingsproblem i relation til de tjenestemandsansatte.  

 Det skyldes, at balancen i forhold til andre lønmodtagere med hensyn til  

 beregning af arbejdsmarkedsbidraget sikres ved den ændring, der er foreslået  

 i lovforslag om ændring af tjenestemandspensionsloven (L 312). Herved undgås  

 de problemer, som beskrives i Personskatteudvalgets rapport.« Spørgsmål 57:
Hvor meget skal tjenestemandspensionerne nedsættes for at skaffe balance i  

 forhold til sammenlignelige lønmodtagergrupper med arbejdsgiverbetalte  

 pensionsordninger, som i modsætning til tjenestemændene bliver  

 bruttobeskattet af indbetalinger? Svar:
 Jeg har forelagt spørgsmålet for Finansministeriet, som udtaler følgende:
 »Tjenestemandspensionen er ikke baseret på, at der betales  

 pensionsbidrag i optjeningsperioden, og det kan derfor ikke uden videre  

 beregnes, hvordan den enkelte tjenestemands pension skulle påvirkes af  

 indførelsen af arbejdsmarkedsbidraget, som påvirker størrelsen af pensioner  

 fra andre arbejdsmarkedspensionsordninger.
Tjenestemandspensionsordningen er med andre ord en ydelsesdefineret  

 pensionsordning.
Det vil derfor ikke være muligt for tjenestemandspensionerne  

 at skabe en fuldstændig parallelitet til de forsikringsmæssige,  

 bidragsdefinerede arbejdsmarkedspensionsordninger, for hvilke der skal  

 beregnes arbejdsmarkedsbidrag af pensionsbidraget.
 En tilpasning af tjenestemandspensionens ydelser til den situation, at der  

 ikke beregnes arbejdsmarkedsbidrag af tjenestemandspensionen eller af de  

 aktive tjenestemænds pensionsoptjening, er indgået i forhandlingerne med  

 tjenestemandsorganisationerne om en ændret beregning af  

 tjenestemandspensionen, der afskaffer reglerne om samordningsfradraget,  

 således at pensionsniveauet over en årrække nedjusteres for de lavere  

 skalatrin.
 Resultatet - som er fremlagt i lovforslag nr. 312 - er en helt ændret  

 pensionsberegning, hvor pensionsdækningsgraderne justeres og reglerne om  

 samordningsfradraget afskaffes i sammenhæng med gennemførelsen af  

 skatteomlægningen.
Den ændrede pensionsberegning betyder bl.a., at pensionen på de skalatrin,  

 hvor dækningsgraden i dag er høj, sættes ned over en periode på op til 28 år,  

 så der skabes en vis parallelitet til pensioner, hvor der indbetales bidrag,  

 idet det understreges, at ingen person, der er overgået til pension, går ned  

 i indtægt.
For de grupper af tjenestemænd, der i dag har en lavere  

 dækningsgrad, sker der en gradvis stigning.« Jeg kan henholde mig til Finansministeriets udtalelse.
 Spørgsmål 68:
I »Ny kurs mod bedre tider« s. 26 nævnes, at den stigning i  

 statens udgifter, som indtræder i 1994, vil blive aftrappet i de  

 efterfølgende år i takt med konjunkturudviklingen.
Hvorledes ønsker  

 regeringen at mindske udgifterne, hvis ledigheden ikke falder som forudsat i  

 regeringens økonomiske plan? Der ønskes en besvarelse under forudsætning af  

 uændret ledighed og under forudsætning af, at ledigheden kun reduceres med  

 halvdelen af det forventede frem til år 2000.
 Svar:
 I »Ny kurs mod bedre tider« s. 26 står: »Udgifterne  

 aftrappes gradvist i de efterfølgende år og kan i øvrigt dimensioneres  

 i lyset af konjunkturudviklingen.« (kursiveret skrift tilføjet).
I regeringens oplæg er indbudgetteret, at stigningen i de statslige  

 udgifter bliver aftrappet.
Det følger direkte af de provenuvirkninger, som er  

 indbudgetteret i forslagene, jf. tabel 3.1. s. 26 i »Ny kurs mod bedre  

 tider«.
Det direkte fald skyldes aftrapningen af underfinansieringen af  

 skattereformen samt den faldende profil i merudgifterne til andre  

 initiativer.
 Det er korrekt, at der i de mellemfristede fremskrivninger af de statslige  

 udgifter er indkalkuleret en forbedring af de statslige finanser som følge af  

 forbedrede konjunkturer, men den faldende profil i de statslige merudgifter  

 vil indtræde i alle tilfælde, jf., tabel 3.1. s. 26 i »Ny kurs mod bedre  

 tider«.
Den anførte aftrapning af merudgifterne vil altså finde sted uanset  

 ledighedsniveauet.
Der kan efterfølgende ske en justering af aftrapningen i  

 lyset af konjunktursituationen.
En sådan ændring af aftrapningen vil indebære  

 nye forslag, som der ikke kan spekuleres om på nuværende tidspunkt.
Det bør understreges, at der ikke tilrettelægges en stigning i statens  

 udgifter i 1994 med henblik på styrke beskæftigelsen gennem en traditionel  

 finanspolitisk ekspansion.
Regeringens forslag er - ud over at være  

 tidsbegrænsede - målrettet mod strukturforbedringer og mod at bryde den  

 tillidskrise i den private sektor, som den høje ledighed har medført.
Regeringen vurderer, at den største risiko for statsfinanserne ville være  

 at lade udviklingen fortsætte uændret.
I den situation kan frygten for fallit  

 og ledighed holde det private initiativ tilbage og dermed yderligere udskyde  

 en økonomisk opgang.
Dertil kommer en klar risiko for, at dele af den høje  

 konjunkturledighed udvikler sig til yderligere stigninger i den strukturelle  

 ledighed, hvis konjunkturtilbageslaget fortsat trækker ud.
 De offentlige finanser er meget følsomme over for ledighedens størrelse.  

 For hver gang arbejdsløsheden stiger eller falder med 1 procent af  

 arbejdsstyrken som følge af ændret vækst i den private sektor, da forringes  

 eller forbedres de offentlige finanser med over 10 mia. kr. eller 1-1,5 pct.  

 af BNP.
Den private sektor har i disse år et meget stort opsparingsoverskud på ca.  

 70 mia. kr. årligt.
Det er midler af en helt anden størrelsesorden end de  

 midler, der gennem ændringer af finanspolitikken kan igangsætte ny aktivitet,  

 jf. at »Ny kurs mod bedre tider« indebærer en midlertidig  

 underfinansiering på ca. 12 mia. kr. i 1994. Men for at aktivere det store  

 private opsparingsoverskud er det nødvendigt med større tillid i den private  

 sektor.
I den sammenhæng er det regeringens vurdering, at frygten for ledigheden  

 må dæmpes.
Da kan igangsættes en ny og positiv udvikling, der bæres af vækst  

 i den private sektor og løbende forbedrer statsfinanserne.
 Spørgsmål 69:
Med henblik på vurdering af regeringens fremregninger af den økonomiske  

 udvikling fra 1993 til år 2000 ønskes følgende spørgsmål besvaret: Kan det  

 bekræftes, at ledigheden i henhold til figur 4.7 c, s. 86 i »Ny kurs mod  

 bedre tider« forventes at falde fra netop det tidspunkt, hvor regeringen  

 fremsatte sin plan? Svar:
 Nej.
 Det fremgår af figur 4.7 c, s. 86 i »Ny kurs mod bedre tider«,  

 at ledigheden forventes at stige igennem såvel første som andet kvartal 1993.  

 En vending i ledigheden skønnes ikke at kunne indtræffe før i løbet af andet  

 halvår 1993. Faldet i ledigheden forventes først at kunne tage til mod  

 slutningen af året.
 Ved siden af ændringer i husholdningernes og virksomhedernes forventninger  

 har det betydning for en vending af ledigheden i andet halvår af 1993, at der  

 opnås enighed om at iværksætte de dele af »Ny kurs mod bedre  

 tider«, som regeringen har foreslået med virkning allerede i 1993.
 Spørgsmål 70:
 Med henblik på vurdering af regeringens fremregninger af den økonomiske  

 udvikling fra 1993 til år 2000 ønskes følgende spørgsmål besvaret: Hvad  

 bliver konsekvenserne for ledigheden, betalingsbalance og statsfinanser frem  

 til år 2000, hvis:
a.
Væksten i OECD kun bliver halvdelen af det forventede i »Ny kurs  

 mod bedre tider«? b.
Forbrugskvoten stiger gradvis fra 73 pct. i 1993/94 til 75 pct. i 2000,  

 (jf. tabel 5.4., s. 124, hvor regeringen forventer en stigning fra 73 pct.  

 til 77,5 pct.)? c.
Forbrugskvoten er uændret 73 pct. fra 1993/94 til 2000, (jf. tabel 5.4,  

 s. 124, hvor regeringen forventer en stigning fra 73 pct. til 77,5 pct.)? Svar:
a) Den forventede realvækst i udlandet i perioden 1995-2000 er i  

 fremskrivningerne sat til 2,1 pct., jf. tabel 5.1., s. 114 i »Ny kurs  

 mod bedre tider«.
Dette skøn er temmelig forsigtigt, idet det er baseret  

 på nogle restriktive antagelser om den økonomiske udvikling i udlandet.
Således antages arbejdsstyrken stort set ikke at vokse i udlandet i  

 perioden 1995-2000, og den årlige produktivitetsvækst er sat til 1,8 pct.,  

 hvilket er i underkanten af de historiske erfaringer.
I perioden 1970/1990  

 voksede produktiviteten hos vores samhandelspartnere - målt som væksten i  

 realt BNP ift. beskæftigelsen - med 2,1 pct. om året, når de enkelte landes  

 udvikling sammenvejes med vægtene fra det effektive kronekursindeks.
Det er derfor svært at forestille sig en situation, hvor væksten i  

 OECD-området i perioden 1995-2000 halveres til godt 1 pct. om året.
I en  

 sådan situation ville arbejdsløsheden i OECD-området som helhed vokse  

 dramatisk - fra det i forvejen høje niveau.
I OECD-Europa er arbejdsløsheden i dag i størrelsesordenen ca. 10 pct. af  

 arbejdsstyrken.
Med en økonomisk vækst på kun 1 pct. årligt frem til år 2000  

 ville det sandsynligvis kræve en arbejdsløshed, der steg til klart over 15  

 pct. af arbejdsstyrken.
Det er svært at finde indikationer for, hvorfor en sådan udvikling skulle  

 finde sted.
I de fleste lande må arbejdsløsheden i disse år trods alt  

 vurderes at være højere end det strukturelle niveau.
Det fremgår bl.a. af den  

 lave inflation og høje tal for den private opsparing.
For at opnå en vækst på 1 pct. vil den private opsparing i OECD-området  

 skulle stige kraftigt.
Det vil øve et nedadgående pres på renten.
Så høj en arbejdsløshed vil være markant inflationsdæmpende.
Sandsynligvis  

 ville der blive deflation, herunder afledte virkninger i form af faldende  

 priser på de internationale råvaremarkeder.
En varig vækst i OECD-området som helhed på et så lavt niveau over en så  

 lang periode vil være ensbetydende med varige ubalancer i landene af et  

 omfang, der ikke er historisk erfaring for.
Den økonomiske udvikling i  

 efterkrigstiden har været kendetegnet ved, at økonomiernes ligevægtsskabende  

 mekanismer har medført, at konjunkturafmatninger bliver efterfulgt af en  

 periode med vækst.
Det er ikke fundet umiddelbart muligt at gennemføre en beregning under de  

 skitserede forudsætninger.
Vanskelighederne knytter sig bl.a. til indregning  

 af skøn for den internationale rente, inflation og oliepriser m.v., som kan  

 hænge sammen med så lav en vækst 7 år i træk i umiddelbar fortsættelse af den  

 stedfundne forholdsvis lange lavkonjunktur.
b) og c) Udvalget beder om at få belyst udviklingen i ledighed, betalingsbalance og  

 statsfinanser, såfremt forbrugskvoten ikke vokser som i tabel 5.4., s. 124 i  

 »Ny kurs mod bedre tider«.
 Det bør først understreges, at risikoen for en fortsat lav forbrugskvote  

 vurderes at være større, hvis ikke regeringens initiativer gennemføres, jf.  

 besvarelsen af spørgsmål 68.
 En lavere forbrugskvote end beregnet i »Ny kurs mod bedre tider«  

 medfører et mindre markant fald i ledigheden, en mindre markant forbedring af  

 statsfinanserne og et fortsat voksende betalingsbalanceoverskud, jf. tabel 1.
Forbrugskvoten varierer noget igennem forløb b) og c), jf. tabel 1. Det  

 skyldes, at der teknisk er anvendt konstant realvækst i privatforbruget i de  

 to regneeksempler.
I forløb b) er realvæksten i forbruget i perioden  

 1995-2000 på 4,3 pct. om året; i forløb c) er den på 3,7 pct.
Det fremgår således, at væksten i det private forbrug er ganske høj - selv  

 om der antages konstant forbrugskvote.
Det skyldes en høj vækst i de samlede  

 disponible realindkomster i den private sektor.
 Dette skyldes ikke mindst, at en forlængelse af det nuværende meget store  

 opsparingsoverskud i den private sektor på ca. 70 mia. kr. øger den private  

 sektors finansielle formue og dermed forbedrer nettorenteindtægterne  

 (reducerer renteudgifter eller øger renteindtægter). Jo mere der spares op,  

 jo mere stiger de disponible realindkomster således som følge af større  

 nettorenteindtægter.
 Tabel 1. Udviklingen i ledighed, statsfinanser og betalingsbalance  

 under forskellige antagelser om udviklingen i forbruget.
 Note: De i tabel 1 beregnede effekter er fremkommet under de samme  

 antagelser som de, der er benyttet i kapitel 5 i »Ny kurs mod bedre  

 tider«, bortset fra udviklingen i privatforbruget.
I årene 1992-94 bidrager nettorenteindtægterne til en årlig mervækst i de  

 disponible realindkomster på over 1 pct. årligt.
I »Ny kurs mod bedre  

 tider« er dette vækstbidrag forudsat at aftage gradvist mod slutningen  

 af årtiet i takt med en mere normal forbrugskvote.
 Men hvis der som i b) og c) antages lavere forbrugskvote end i »Ny  

 kurs mod bedre tider«, bliver vækstbidraget fra nettorenteindtægterne  

 større.
 Derfor vil også en fortsat høj opsparing på det nuværende niveau blive  

 modsvaret af en ganske pæn vækst i det private forbrug.
Hvis forbruget - under fremskrivningens antagelser om udviklingen i  

 produktivitet, bytteforhold og skattetryk m.v. - skal vokse mindre, vil det  

 kræve årlige fald i forbrugskvoten i forlængelse af det fald, der er sket de  

 sidste 7 år.
Et sådant scenarie er belyst i besvarelsen af spørgsmål 71.
 Spørgsmål 71:
Regeringen forventer ved gennemførelse af sin politik en gennemsnitlig  

 vækst i bruttonationalproduktet (BNP) på 2,1 pct. i gennemsnit i 1993/94 og i  

 gennemsnit 3,5 pct. fra 1995 til år 2000. Hvad bliver konsekvenserne for  

 ledighed, beskæftigelse og statsunderskud, hvis den gennemsnitlige vækst i  

 BNP som følge af lavere vækst i det private forbrug kun bliver i gennemsnit 1  

 pct. i 1993/94 og i gennemsnit 3 pct. i 1995 til år 2000 eller i gennemsnit 2  

 pct. i 1995 til år 2000? Svar:
En gennemsnitlig realvækst i BNP på 1 pct. i 1993 og 1994 som følge af  

 lavere vækst i det private forbrug vil kræve, at det private forbrug ikke  

 vokser i 1993 og 1994 målt i faste priser.
Det vil medføre et kraftigt fald i  

 forbrugskvoten fra 1993 til 1994, jf. tabel 2.
 Et fald i forbrugskvoten fra det i forvejen historisk lave niveau skønnes  

 ikke sandsynligt, ikke mindst i lyset af det indtrufne rentefald og  

 initiativerne i »Ny kurs mod bedre tider«.
 En økonomisk vækst på 3 pct. i gennemsnit for perioden 1995-2000 vil  

 kræve, at forbrugskvoten forbliver omkring 70 i hele perioden, jf. tabel 2.  

 Økonomisk vækst på i gennemsnit 2 pct. i perioden 1995-2000 vil kræve en  

 realvækst i forbruget i størrelsesordenen ca. 2 pct. og medføre et fortsat  

 fald i forbrugskvoten til et slutniveau omkring 62 pct., jf. tabel 2, hvilket  

 ligger uden for den økonomiske erfaringsramme.
 Forbrugskvoten har siden 1960 normalt været ca. 78-80 pct. 1986 havde den  

 hidtil højeste forbrugskvote med ca. 84 pct. Årene 1993 og 1994 bliver efter  

 de foreliggende skøn år med den hidtil laveste forbrugskvote, nemlig ca. 73  

 pct.
 Hvis den økonomiske vækst bliver lav som følge af faldende forbrugskvote  

 af den nævnte størrelsesorden vil den i besvarelsen af spørgsmål 70 nævnte  

 sammenhæng mellem opsparing og nettorenteindtægter blive styrket.  

 Nettorenteindtægterne vil år efter år stige kraftigt og de disponible  

 realindkomster derfor stadig vokse pænt.
 Dette viser sig bl.a. i virkningen på betalingsbalancens overskud, jf.  

 tabel 2, der i slutningen af årtiet med et fald i forbrugskvoten til 62 pct.  

 vokser til 10 pct. af BNP eller op mod 100 mia. kr. årligt i 1993-priser.
 Tabel 2. Udviklingen i ledighed, statsfinanser og betalingsbalance  

 under forskellige antagelser om BNP-væksten.
 Note: De i tabel 2 beregnede effekter er fremkommet under de samme  

 antagelser som de, der er benyttet i kapitel 5 i »Ny kurs mod bedre  

 tider«, bortset fra udviklingen i privatforbruget.
 Spørgsmålet refererer en gennemsnitlig årlig vækst på 3,5 pct. i årene  

 1995-2000. Selv om det nogenlunde svarer til væksten i årene 1983-86, kan de  

 to perioder ikke sammenlignes.
Der er en række afgørende forskelle, som betyder, at den skønnede vækst  

 for årene 1995-2000 kan blive langt mere holdbar.
Ifølge beregningerne  

 afviger de to perioder bl.a. med en klart højere vækst i produktiviteten og  

 et klart større vækstbidrag til de disponible indkomster fra  

 nettorenteindtægterne i perioden 1995-2000 end i årene 1983-86. Begge disse  

 faktorer bidrager til markant større vækst i de disponible realindkomster i  

 den private sektor.
I årene 1983-86 voksede den private sektors disponible realindkomster med  

 årligt ca. 1,5 pct.
Den store vækst var således drevet af lånefinansieret  

 forbrug og investeringer.
I årene 1995-2000 viser fremskrivningen en vækst i  

 de disponible realindkomster på 4,1 pct. årligt, bl.a. som følge af højere  

 produktivitet og større nettorenteindtæger - men også fordi skatter og  

 afgifter ikke forøges, som det skete i årene 1983-86.
 Dertil kommer, at udgangspunktet for vækst i form af overskud på  

 betalingsbalancen, et moderat underskud i den offentlige sektor og lav  

 inflation er bedre.
 Spørgsmål 72:
Hvor meget skal eksempelvis bruttoskatten i eksemplet i ovenstående  

 spørgsmål forhøjes for at sikre en uændret saldo på de offentlige finanser  

 frem til år 2000 i forhold til det forventede i »Ny kurs mod bedre  

 tider«? Svar:
 Da regeringens foreslåede øremærkede arbejdsmarkedsbidrag netop er  

 øremærkede til arbejdsmarkedsformål, vil det ikke være muligt at hæve disse  

 bidrag med henblik på at påvirke de offentlige finansers saldo.
En del af evt. forringelser af de offentlige finanser vil i givet fald  

 skyldes større udgifter til dagpenge end forudsat i »Ny kurs mod bedre  

 tider«.
Bidragssatserne til Dagpengefonden er imidlertid fastlagt frem  

 til 1998.
Det er dog muligt at foretage en generel finanspolitisk opstramning,  

 såfremt den offentlige sektors saldo ikke udvikler sig som forventet.
Om  

 finanspolitiske stramninger gælder generelt den tommelfingerregel, at en  

 finanspolitisk stramning på 1 mia. kr. på mellemfristet sigt medfører en  

 forbedring af den offentlige sektors saldo på 1/2 mia. kr.
Der er dog især på kortere sigt forskelle mellem forskellige økonomiske  

 instrumenter.
På længere sigt er virkningen af de fleste finanspolitiske  

 instrumenter større end den anførte tommelfingerregel for de mellemfristede  

 virkninger.
 Spørgsmål 73:
Hvorledes vil den forventede beskæftigelsesfremgang i »Ny kurs mod  

 bedre tider« i årene 1993 og 1994 være fordelt på den private og den  

 offentlige sektor? Svar:
Den forventede beskæftigelsesfremgangs fordeling på privat og offentlig  

 beskæftigelse fremgår af tabel 4.1., s. 81 i »Ny kurs mod bedre  

 tider«.
Det fremgår af tabellen, at den offentlige beskæftigelse  

 forventes at vokse med 14.000 personer fra 1992 til 1993 og med 13.000  

 personer fra 1993 til 1994. Tilsvarende fremgår det af tabellen, at den  

 private beskæftigelse ventes at falde med 28.000 personer fra 1992 til 1993  

 og stige med 17.000 personer fra 1993 til 1994.
 Spørgsmål 74:
Regeringen forventer, at der fra 1993 til år 2000 skabes 152.000  

 arbejdspladser i de private serviceerhverv, hvis regeringens politik  

 gennemføres.
Regeringen bedes oplyse den forventede fordeling af fremgangen  

 på forskellige grene af serviceerhvervene, herunder blandt andet udviklingen  

 for engros- og detailhandel, transportvirksomhed, finansiel service,  

 forretningsservice og husholdningsservice.
 Svar:
 I regeringens fremskrivning fremkommer beskæftigelsesfremgangen på 152.000  

 personer i private serviceerhvev som følge af ændringer i forbrugets  

 sammensætning over mod en større andel serviceforbrug, som er en naturlig  

 følge af den generelle velfærdsfremgang.
Fordelingen af fremgangen på de enkelte serviceerhverv er baseret på den  

 forventede forbrugssammensætning og på en videreførsel af den historiske  

 produktivitetsudvikling i de enkelte erhverv.
På denne baggrund fås følgende  

 opsplitning af beskæftigelsesfremgangen i private serviceerhverv:
Engros- og detailhandel 28.000 personer Transportvirksomhed 15.000 personer Finansiel service m.v. 21.000 personer Forretningsservice og 88.000 personer husholdningsservice Den væsentligste del af beskæftigelsesfremgangen i disse erhverv hænger  

 sammen med den generelle fremgang i den økonomiske aktivitet i  

 fremskrivningen til år 2000. Alle erhvervene er således tæt sammenknyttet  

 gennem underleverancer og distribution.
En generel økonomisk fremgang vil  

 derfor normalt smitte af på næsten alle erhverv.
 Spørgsmål 75:
Hvorledes er de grønne skatter, som lønmodtagerne skal betale, indregnet i  

 beregningerne over den fremtidige lønudvikling? Er det korrekt, at  

 ADAM-modellen, som regeringen har benyttet sig af, antager, at øgede  

 forbrugsafgifter som for eksempel de grønne afgifter virker løndrivende på  

 nøjagtig samme måde, som personskattenedsættelser af regeringen antages at  

 virke løntilbageholdende? Svar:
 De grønne afgifter er i beregningerne indregnet som indirekte skatter.  

 Herved kommer afgifterne til at påvirke udviklingen i forbrugerpriserne.
Da der i ADAM regnes med en overvæltning fra priser til lønninger, er det  

 korrekt, at øgede forbrugsafgifter virker løndrivende.
Det er ligeledes  

 korrekt, at personskattenedsættelser i ADAM-modellen antages at virke  

 løntilbageholdende.
 Virkningerne er parallelle og svarer til, at en reduktion af skatten med 1  

 pct. dæmper lønstigningerne med ca. 0,15 pct. i det år, hvor skatten sænkes.  

 Virkningen aftager i de efterfølgende år og er på mellemfristet og lang sigt  

 nul.
ADAM-modellen skelner ikke mellem forskellige skatter og afgifter.
Da det  

 specielt er marginalskatten, der nedsættes i »Ny kurs mod bedre  

 tider«, kan den samlede løndæmpende effekt være undervurderet.
 Spørgsmål 76:
Hvordan kan det være, at regeringen ikke henregner den skærpede aktie- og  

 ejendomsbeskatning til erhvervslivets forøgede skattebetaling og dermed  

 erhvervslivets omkostninger i »Ny kurs mod bedre tider«? Svar:
Den øgede aktieavancebeskatning vil alene berøre aktieavancer hos  

 personer.
Aktieavancer i selskaber er i dag fuldt skattepligtige.
 Aktieavanceebeskatningen vil betyde en øget skattebetaling hos  

 husholdninger med en aktiebeholdning af unoterede aktier eller med en  

 beholdning af børsnoterede aktier til en værdi på over 100.000 kr.  

 Regelændringen vil herved ikke umiddelbart påvirke erhvervenes  

 resultatopgørelse.
Ejendomsavancer har tidligere for alt andet end ejerboliger været  

 beskattet ved salg inden for de første 7 års ejertid.
Efter de nye regler vil  

 ejendomsavancer ved salg af sådanne ejendomme altid være skattepligtige helt  

 eller delvist.
Efter 9 års ejertid skal 70 pct. af avancen beskattes som  

 kapitalindkomst.
Erhvervsvirksomheder kan ved salg af fast ejendom modregne fortjenesten  

 herfra i anskaffelsessummen for en ny ejendom, såfremt der ikke er tale om en  

 udlejningsejendom.
Erhvervsvirksomheder har hermed adgang til at skyde  

 avanceskatten foran sig.
Det samlede merprovenu ved ejendomsavancebeskatningen er opgjort til 100  

 mio. kr.
Den umiddelbare erhvervsbelastning vil som følge af  

 skatteydskydningsmuligheden være meget begrænset, hvorfor avancebeskatningen  

 af ejendomme ikke er medregnet i bilag 4 i »Ny kurs mod bedre  

 tider«.
 Spørgsmål 77:
Hvorledes vil underskuddet på statens finanser og skattetrykket udvikle  

 sig frem til 1998, såfremt arbejdsløsheden mod forventning forbliver uændret? Svar:
 Udviklingen i underskuddet på statens finanser og skattetrykket i en  

 situation, hvor arbejdsløsheden mod forventning forbliver uændret frem til  

 1998, afhænger i høj grad af, hvilke faktorer der er årsag til udviklingen.
En sådan udvikling vil f.eks. kunne realiseres gennem en kraftig  

 nedbringelse af de offentlige udgifter.
Herved vil statsfinanserne blive  

 forbedret, men regeringen vil ikke dermed have løst den opgave, den har sat  

 sig for at løse, nemlig at nedbringe ledigheden.
 Såfremt udviklingen kan henføres til svigtende privatforbrug, kan der  

 henvises til svarene på spørgsmål 70 og spørgsmål 71. Her fremgår det af  

 tabel 2, at forbrugskvoten skal falde kraftigt for at fastholde ledigheden på  

 sit nuværende niveau, hvis lavere forbrugskvote er årsagen til lavere vækst.
 Ved at se på det såkaldte status quo-forløb i kapitel 5 i »Ny kurs  

 mod bedre tider« er det muligt at danne sig et indtryk af effekterne på  

 statsfinanserne og skattetrykket frem til 1998, såfremt regeringens udspil  

 ikke gennemføres, og såfremt arbejdsløsheden er nogenlunde uændret.
 I status quo-forløbet er ledigheden i 1998 på 318.000 personer, hvilket  

 svarer til ledighedsniveauet i 1992. Status quo-forløbet medfører i 1998 et  

 skattetryk på knap 49 pct. og et DAU-underskud på omkring 1,5 pct. af BNP.  

 Ved gennemførelse af regeringens politik ventes skattetrykket i 1998 at ligge  

 på godt 47 pct., og DAU-underskuddet ventes - som i status quo-forløbet - at  

 ligge på omkring 1,5 pct. af BNP.
 Spørgsmål 78:
Hvordan forestiller regeringen sig, at alene en reduktion af  

 marginalskatten finansieret ved belastning af erhvervslivet, grønne skatter  

 samt en bruttoskat skal kunne muliggøre en nedbringelse af arbejdsløsheden  

 til langt under 200.000 personer i år 2000, når man ikke tager fat på at løse  

 de grundlæggende strukturproblemer på arbejdsmarkedet, som blandt andet OECD,  

 Det Økonomiske Råd og Zeuthen-udvalget har påpeget? Spørgsmålet bedes  

 besvaret under hensyntagen til, at man i 1986 stødte på flaskehalse og  

 løninflation allerede ved et ledighedsniveau på ca. 220.000 personer.
Den  

 høje ledighed siden da har formentlig forøget strukturledigheden yderligere,  

 således at flaskehalse og lønpres vil opstå på et endnu tidligere tidspunkt -  

 det vil sige ved et højere ledighedsniveau - medmindre arbejdsmarkedets  

 strukturproblemer i form af ydelsesniveau, ydelseslængde og rådighed løses.
 Svar:
 Det er ikke regeringens opfattelse, at ledigheden kan nedbringes alene ved  

 at nedsætte marginalskatterne og indføre øremærkede arbejdsmarkedsbidrag og  

 grønne skatter, jf. bl.a. besvarelsen af spørgsmål 68.
 Det er heller ikke regeringens opfattelse, at de fremlagte forslag påfører  

 erhvervslivet en øget belastning.
Det er imidlertid korrekt, at målet om at bringe ledigheden ned under  

 200.000 personer inden år 2000 næppe kan realiseres uden reformer på  

 arbejdsmarkedet.
Regeringen fremlagde allerede i april 1993 sit første oplæg  

 til arbejdsmarkedsreformer.
Den aktive arbejdsmarkeds- og uddannelsespolitik  

 består af 3 hovedkomponenter: En reform af arbejdsløshedssystemet, en  

 orlovsreform og en styrket uddannelsesindsats.
Med reformen af arbejdsløshedssystemet sikres det, at den enkelte lediges  

 forløb igennem arbejdsløshedssystemet er bedre tilpasset den lediges behov og  

 evner.
Det sikres endvidere, at den ledige aktiveres på et tidligere  

 tidspunkt, enten gennem jobtilbud, uddannelse eller orlov.
Der stilles også i  

 det nye system strengere krav til den enkelte ledige - specielt i delperiode  

 2, hvor den ledige skal være aktiv i længere sammenhængende tid for at  

 oppebære retten til dagpenge.
 Orlovsreformen sikrer beskæftigede såvel som ledige en mulighed for at  

 tage orlov for at dygtiggøre sig eller for at være mere sammen med familien.  

 Herved sikres det både, at arbejdsstyrkens kvalifikationer bliver forbedret,  

 og at ledige får en større mulighed for at prøve kræfter med og opbygge  

 erfaring fra de arbejdspladser, som bliver frigjort i forbindelse med orlov.
Det er nødvendigt at opkvalificere den danske arbejdsstyrke - både de  

 ledige og de der er i beskæftigelse.
Derfor indeholder regeringens udspil et  

 oplæg til en styrket uddannelsesindsats.
 Denne indsats er nødvendig for at kunne tilbyde videreuddannelse til dem,  

 der enten som ledige eller på orlov ønsker at forbedre deres kvalifikationer.
Det er rigtigt, at der i 1986/87 var tegn på, at der var ved at opstå  

 flaskehalse på visse dele af arbejdsmarkedet.
Den daværende udvikling tydede  

 på, at den strukturelle ledighed lå meget højt i Danmark.
Det gør den  

 sandsynligvis fortsat.
Det ledighedsniveau, som er foreneligt med uændret  

 konkurrenceevne, anslås at ligge på 8-9 pct. af arbejdsstyrken, jf. figur  

 5.7, s. 131 i »Ny kurs mod bedre tider«.
Regeringens samlede oplæg retter sig derfor i høj grad imod forholdene på  

 arbejdsmarkedet.
Det er regeringens overbevisning, at arbejdsmarkedsreformen  

 med en aktiv arbejdsmarkedspolitik og en styrket uddannelsesindsats vil kunne  

 bringe den strukturelle ledighed ned på et niveau, som er lavere end det  

 nuværende, jf. figur 5.7, s. 131 i »Ny kurs mod bedre tider«.
 Opsummerende kan det nævnes, at bl.a. følgende forhold bidrager til bedre  

 struktur på arbejdsmarkedet i »Ny kurs mod bedre tider«:
1) Reformen af den aktive arbejdsmarkedspolitik 2) Orlov til uddannelse 3) Øget uddannelsesindsats 4) Lavere marginalskat 5) Finansieringsreform af arbejdsmarkedsudgifter 6) Styrket serviceproduktion, der bl.a. retter sig mod lavt uddannede.
 Spørgsmål 83:
Hvorfor indbefatter det skrå skatteloft ikke arbejdsmarkedsbidraget?  

 Skyldes det, at arbejdsmarkedsbidraget frit skal kunne sættes i vejret? Svar:
Det skrå skattelofts funktion er at beskytte den enkelte skatteyder imod  

 en for høj kommunal og amtskommunal skatteudskrivning.
Forslaget går ud på,  

 at hvis denne overskrider 28,5 i 1994 og 29 i de følgende år, nedsættes  

 topskatteprocenten i den pågældende kommune.
Det er mest af redaktionelle  

 grunde og for at vise sammenhængen med de hidtil gældende regler, at de  

 øvrige statsskatteprocenter også er nævnt i § 19, samtidig med, at det loft,  

 der nævnes i § 19, er tilsvarende højere end de før nævnte 28,5 og 29  

 procent.
 Arbejdsmarkedsbidraget er fradragsberettiget i den personlige indkomst.  

 Heri ligger en beskyttelse imod overbeskatning.
En evt. forhøjelse af arbejdsmarkedsbidraget, som forespørgeren antyder at  

 regeringen vil, skal vedtages af det til enhver tid værende flertal i  

 Folketinget.
Det er lige så nemt eller svært som ændringer af det skrå  

 skatteloft.
Regeringen har hverken planer om at forhøje det skrå skatteloft  

 eller arbejdsmarkedsbidraget.
Det har regeringen jo netop tilkendegivet ved  

 at fremsætte lovforslag, der rækker flere år frem i tiden.
 Spørgsmål 86:
Såfremt konjunkturudviklingen udvikler sig mindre fordelagtigt end  

 forudsat af regeringen i »Ny kurs mod bedre tider«, er det da alene  

 regeringens hensigt at finansiere øgede offentlige udgifter til for eksempel  

 dagpenge gennem øgede arbejdsmarkedsbidrag (bruttoskat), eller indgår der i  

 dette tilfælde mulighed for at gennemføre offentlige besparelser i  

 regeringens planlægning? Svar:
I oplægget til en skattereform foreslår regeringen, at der indføres  

 øremærkede arbejdsmarkedsbidrag til at finansiere dagpenge, aktivering og  

 sygedagpenge.
Den samlede andel af indkomsten, som skal betales til disse  

 formål gennem øremærkede arbejdsmarkedsbidrag, ligger fast i perioden frem  

 til 1998, jf. tabel 3.10, s. 39 i »Ny kurs mod bedre tider«.
 En mindre fordelagtig konjunkturudvikling i perioden frem til 1998, som  

 medfører øgede offentlige udgifter til f.eks. dagpenge, vil derfor ikke føre  

 til en justering af den indkomstandel, som skal indbetales som øremærkede  

 arbejdsmarkedsbidrag.
 Efter 1998 vil en mindre gunstig konjunkturudvikling med f.eks. højere  

 ledighed kunne medføre en justering af den indkomstandel, som skal indbetales  

 som øremærkede arbejdsmarkedsbidrag.
 Jf. også besvarelsen af spørgsmål 72.
 Spørgsmål 91:
Ad svaret på spørgsmål 2, jf. bilag 78 »Hvilke 20 kommuner og hvilken amtskommune skønnes at tabe 0,2 pct.  

 eller derover på skattereformen ekskl. det i svaret omtalte særlige tilskud?  

 Og hvilke 20 kommuner og hvilken amtskommune vil tjene mest/tabe mindst på  

 skattereformen?» Svar:
 I nedenstående tabeller er vist en foreløbig opgørelse af de samlede  

 virkninger for udvalgte kommuner ved skattereform, bruttoficering samt  

 ændring af tilskuds- og udligningssystemet.
I tabel 1 er vist en oversigt over de kommuner og den amtskommune,  

 hvis tab overstiger 0,2 pct. af kommunens eller amtskommunens  

 beskatningsgrundlag.
I søjle 1 er vist tabet i 1.000 kr., og i søjle 2 er  

 tabet angivet i procent af beskatningsgrundlaget.
 I tabel 2 er vist en oversigt over de 20 kommuner og den  

 amtskommune, der i procent af beskatningsgrundlaget har de største gevinster.  

 I søjle 1 er vist gevinsten i 1.000 kr., og i søjle 2 er gevinsten angivet i  

 pct. af beskatningsgrundlaget.
 Der skal i øvrigt gøres opmærksom på, at regeringen har fremsat  

 ændringsforslag til L 338, hvorefter der ydes kompensation til kommuner og  

 amtskommuner, der taber mere end 0,1 procent af beskatningsgrundlaget i 1994,  

 mere end 0,15 procent i 1995 og mere end 0,20 pct. i 1996.
 Spørgsmål 92:
 Ad svaret på spørgsmål 20, jf. bilag 78:
I »Ny kurs mod bedre tider«, tabel 3.1., side 26 anføres, at  

 skattereformen indebærer et provenutab i 1998 på 0,6 mia. kr.
Med hvor mange  

 pct.-point skal kommuneskatten stige for at give en provenugevinst på 0,6  

 mia. kr.? Svar:
 Det skønnes, at kommuneskatten i 1998 skal forhøjes med ca. 0,15  

 pct.-point for at give et merprovenu på 0,6 mia. kr. (1993-niveau).
 Spørgsmål 93:
 Ad svar på spørgsmål 30, jf. bilag 24:
 Skatten for de i svaret viste indkomstgrupper bedes også regnet ud for  

 1986 og sammenholdt med årene 1993 og 1998.
 Spørgsmål 94:
 Hvad ville skatten i en gennemsnitskommune have udgjort i årene 1986,  

 1987, 1993 og efter reformens gennemførelse 1998 for en skatteyder med det  

 gennemsnitlige fradrag på sit indkomsttrin ved en personlig indkomst på:
 Svar:
 Nedenfor er vist skatten for de ønskede indkomstgrupper efter 1986-regler,  

 1987-regler, 1993-regler og lovforslaget i 1998.
Der er siden 1986 foretaget en lang række ændringer i skattesystemet, der  

 påvirker den enkelte skatteyder.
I de foretagne beregninger er alene  

 indregnet virkningerne af skalaændringerne.
 Samtlige beregninger er foretaget i 1993-niveau. 1986-beløbsgrænserne er  

 således forhøjet med 22 pct. og 1987-grænser med 20 pct.
 1987- og 1993-skalaerne er identiske, bortset fra forhøjelsen af 6  

 pct.-bundgrænsen, som blev gennemført i 1991 og 1992.
 Tabel 1. Samlet skat for enlige skatteydere efter 1986-regler,  

 1987-regler, 1993-regler og lovforslaget i 1998. Gennemsnitskommune 1993 med  

 skatteprocent 30,2 inkl. kirkeskat. 1993-niveau.
 Anm.: Fradrag og kapitalindkomst på de forskellige indkomsttrin er  

 beregnet på basis af en stikprøve på lovmodellen på ca. 0,3 pct. af  

 befolkningen.
(1) Inkl. nettovirkning af arbejdsmarkedsbidrag og bortfald af AUD-bidrag.  

 For indkomster under 80.000 kr. udgør AUD-bidraget 483 kr., for indkomster  

 mellem 80.000-120.000 kr. 976 kr. og over 120.000 kr. 1.450 kr.
Ekskl. grønne  

 afgifter.
 Tabel 2. Samlet skat for selvstændigt erhvervsdrivende efter  

 1986-regler, 1987-regler, 1993-regler og lovforslaget i 1998.  

 Gennemsnitskommune 1993 med skatteprocent 30,2 inkl. kirkeskat.  

 1993-niveau.
 Anm.: Fradrag og kapitalindkomst på de forskellige indkomsttrin er  

 beregnet på basis af en stikprøve på lovmodellen på ca. 0,3 pct. af  

 befolkningen.
 (1) Inkl. virksomhedsskat og latent skat på opsparing ved hævning efter  

 1998.
(2) Inkl. nettovirkning af arbejdsmarkedsbidrag.
Ekskl. grønne afgifter.
 Spørgsmål 95:
Ad svaret på spørgsmål 89, jf. bilag 117. Kan ministeren bekræfte, at det  

 efter lovforslaget ikke vil være muligt for en lønmodtager, for hvem  

 arbejdsgiveren betaler bidrag til kapitalpensionen, at udnytte ordningen helt  

 op til det fastsatte loft på 30.000 kr. (1993), og at dette forhold betyder  

 en forskelsbehandling i forhold til en lønmodtager, der selv indbetaler til  

 kapitalpensionen? Svar:
Svaret på spørgsmål 89 var affattet således: »Ved indskud på  

 kapitalpension gælder en overgrænse for indskuddets størrelse.
Den er i 1993  

 på 30.000 kr.
Den er fælles for en skatteyders arbejdsgiverordninger og  

 private ordninger.
Ved privat tegnede kapitalpensioner tegnes indskuddet for  

 midler, der, hvis der er tale om løn o.l., har været betalt  

 arbejdsmarkedsbidrag af.
Ved arbejdsgiverordninger betales  

 arbejdsmarkedsbidraget af selskaberne af de modtagne indbetalinger.
Ved  

 beregningen af, om de 30.000 kr. overskrides, tages hensyn til  

 indbetalingerne, før arbejdsmarkedsbidraget bliver fratrukket.
Det vil være  

 en komplikation af tage hensyn til nettobidraget.« Jeg kan tilføje, at komplikationen skyldes, at en skatteyder samtidig kan  

 have både arbejdsgiverordninger og private ordninger, hvor der gælder et  

 fælles loft på 30.000 kr.
Hvis man arbejdede med nettobidraget ved  

 arbejdsgiverordninger, ville det være sværere for skatteyderen at beregne de  

 rigtige indbetalinger på de private ordninger.
 Det er ikke udtryk for nogen forskelsbehandling af forskellige  

 lønmodtagere, at der for arbejdsgiverordninger ved beregningen af, om de  

 30.000 kr. overskrides, tages hensyn til indbetalingerne, før  

 arbejdsmarkedsbidraget fratrækkes.
 Lønmodtagere, der ikke ønsker at udnytte fradraget på 30.000 kr. fuldt ud,  

 er således fuldstændig ens stillet, hvad enten de har den ene eller den anden  

 slags ordninger.
Lønmodtagere, der ønsker at udnytte 30.000 kr.s fradraget fuldt ud, vil  

 også være praktisk talt ens stillet, hvad enten de har arbejdsgiverordninger  

 eller privat tegnede ordninger.
Den eneste forskel knytter sig til det beløb,  

 der ved arbejdsgiverordninger bruges til at betale arbejdsmarkedsbidrag, og  

 som betyder, at lønmodtageren med arbejdsgiverordningen for en lille smule  

 mindre udgifter sparer en lille smule mindre op.
Det kan den pågældende  

 udligne ved at øge opsparingen på andre skattebegunstigede  

 opsparingsordninger (f.eks. rateordninger) eller ved at spare op uden for de  

 skattebegunstigede ordninger.
Ved opsparing udenfor de skattebegunstigede  

 ordninger, kan hele problemet reduceres til et spørgsmål om, i hvilket omfang  

 skatteyderen, der sparer op uden for de skattebegunstigede ordninger, får en  

 lavere forrentning af et så beskedent årligt beløb som 1.440 kr., end han  

 ville få, hvis han kunne opnå samme forrentningsprocent som i  

 pensionsopsparingen.
Det mener jeg ikke er et reelt problem.
Det anførte beløb gælder først fra 1998. Inden da er dette mindre.
Beløbet  

 er kun 1.440 kr. selv om arbejdsmarkedsbidraget fra 1998 er 8 pct. eller  

 2.400 kr.
Det skyldes, at der skal tages hensyn til 40 pct.-afgiften ved  

 udbetaling fra de skattebegunstigede ordninger, som ikke findes ved opsparing  

 uden for de skattebegunstigede ordninger.
 Jeg kan iøvrigt også henvise til mit svar på spørgsmål 52, (L 283 - bilag  

 114), der omhandler samme problem.
 Spørgsmål 96:
 Ad svaret på spørgsmål 67, jf. bilag 122:
Hvad er forklaringen på, at provenuet ved indførelse af et maksimumsbeløb  

 for fradrag for a-kassebidrag og faglig kontingent på 6.000 kr. efter  

 ministerens opfattelse kun udgør 80 mio. kr. i 1994 og 65 mio. kr. i 1988,  

 når Personskatteudvalget i sin rapport har beregnet provenuet på det samme  

 forslag til 1 mia. kr. (Rapportens side 317)? Svar:
 I svaret på spørgsmål 67 (L 283 - bilag 122) blev angivet merprovenuet ved  

 en begrænsning af fradrag for fagforeningskontingenter på hhv. 5.000 kr.,  

 5.500 kr. og 6.000 kr.
 I nedenstående tabel er angivet de tilsvarende merprovenuer, når der  

 lægges loft på hhv. 5.000 kr., 5.500 kr. og 6.000 kr. over fradrag af summen  

 af fagforeningskontingenter og a-kassebidrag inkl. administrationsbidrag.
 Spørgsmål 104:
 Ad bilag 152, svar på sp. 93-94:
 Tabel 2 bedes opstillet som anført i spørgsmålet ud fra følgende  

 forudsætninger:
Forudsætninger: Fradrag og kapitalindkomst som et gennemsnit i gruppen.  

 Den latente skat bedes udeladt, da det kan vare 50 år eller længere, før den  

 bliver aktuel.
Der anmodes ikke om beregning af rådighedsbeløb, men  

 udelukkende ønskes en tabel over skattebetalingen.
 Der forudsættes et kapitalafkast på 5 pct. af overskuddet.
 Der forudsættes en opsparing i virksomheden således:
400.000 opsparer 50.000 450.000 opsparer 62.500 500.000 opsparer 75.000 1.000.000 opsparer 200.000 2.000.000 opsparer 700.000 Før 1998 bedes nettovirkning af ambi inddraget.
 Svar:
 De ønskede beregninger er vist i nedenstående oversigt.
 Fradrag og kapitalindkomst for de enkelte indkomstgrupper er baseret på en  

 stikprøve på lovmodellen på ca. 0,3 pct. af befolkningen.
 Skattebetalingen for lovforslaget i 1998 er inkl. nettovirkningen af  

 arbejdsmarkedsbidraget.
 Samlet skat for selvstændigt erhvervsdrivende efter 1986-regler,  

 1993-regler og lovforslaget i 1998. Gennemsnitskommune 1993 med skatteprocent  

 30,2 inkl. kirkeskat.
(1) Inkl. virksomhedsskat.
Ekskl. latent skat ved hævning af opsparing.
(2) Inkl. nettovirkning af arbejdsmarkedsbidrag.
Det viste fald i  

 skattebetalingen fra 1986 til 1998 modsvares ikke af en tilsvarende fremgang  

 i disponibel indkomst, da 1998-opsparingen på 700.000 kr. ikke uden  

 yderligere beskatning kan anvendes til privatforbrug.
Derimod kan hele  

 1986-overskuddet efter skat anvendes til privatforbrug.
Skatteministeriet Den 8. juni 1993 Folketingets Skatteudvalg har omdelt forvaltningschef Niels Kiils artikel  

 i Politiken den 25. maj 1993 (L 283 - bilag 3).
I artiklen efterlyses der en forklaring på et spørgsmål om tre familiers  

 skattebetaling.
De tre familier har lige stor samlet indkomst, men betaler  

 efter de gældende regler ikke det samme i skat.
Familierne har en forskellig  

 fordeling af indkomsten mellem ægtefællerne, og som det nævnes, er årsagen  

 til forskellen i skattebetaling, at bundfradraget for 12 pct.-skatten ikke  

 kan overføres mellem ægtefæller.
Derved får familier, hvor den ene ægtefælle  

 tjener hele indkomsten, en lidt højere skat.
 Der er imidlertid flere gode grunde til, at systemet er indrettet på denne  

 måde.
For det første er det ikke rigtigt, at familierne har samme skatteevne.  

 Det koster penge at være på arbejdsmarkedet, og de familier, hvor begge  

 ægtefæller arbejder, har en række udgifter, som familien, hvor den ene part  

 er hjemmegående, ikke har.
Det gælder udgifter til fagligt kontingent og  

 a-kasse, transport til og fra arbejde og ikke mindst børnepasning.
Hertil kommer, at en hjemmearbejdende ægtefælle også bidrager til  

 familiens økonomi gennem sit arbejde i hjemmet.
En husholdning, hvor begge  

 ægtefæller er på arbejdsmarkedet, medfører for de fleste en merudgift.
Der er  

 derfor megen rimelighed i, at det omtalte bundfradrag er knyttet til den  

 enkelte person og ikke kan overføres mellem ægtefæller.
I det fremsatte lovforslag L 283 erstattes 12 pct.-skatten af en topskat  

 på indkomster over 247.200 kr. (1994-niveau). I grundlaget for denne skat  

 indgår personlig indkomst og positiv nettokapitalindkomst over 20.000 kr. for  

 enlige og 40.000 kr. for ægtepar.
Bundfradraget i kapitalindkomst kan altså  

 overføres mellem ægtefæller.
Dette hænger sammen med, at det ofte er  

 tilfældigt, om f.eks. renteindtægter og -udgifter er placeret hos den ene  

 eller den anden ægtefælle.
Derimod kan bundfradraget på 247.200 kr. ikke  

 overføres mellem ægtefællerne.
Skatteomlægningen vil imidlertid føre til mærkbare skattelettelser også  

 for familier, hvor hele indkomsten tjenes af den ene ægtefælle.
Der henvises  

 nærmere herom til besvarelsen af udvalgets spørgsmål 40 (L 283 - bilag 35).
 For ægtepar med en samlet indkomst på 300.000 kr. viser beregninger, at  

 for hver gang ægteparret med ligeligt fordelt indkomst betaler 100 kr. i  

 skat, betaler eenindkomstægteparret efter gældende regler 109 kr. i skat.  

 Denne forskel på 9 kr. vil efter skatteomlægningen blive reduceret til 7 kr.  

 i 1994 og 8 kr. i 1998. I absolutte tal vil eenindkomstægteparret få en  

 skattelettelse på ca. 8.500 kr. i 1994 og ca. 13.000 kr. i 1998.
 For ægtepar med en samlet indkomst på 500.000 kr. vil forskellen mellem  

 ægteparret med ligeligt fordelt indkomst og eenindkomstægteparret derimod  

 være uændret 14 kr. fra 1993 til 1994, men stige til 119 kr. i 1998. I  

 absolutte tal er skattelettelsen imidlertid betydeligt større for dette  

 eenindkomstægtepar, nemlig næsten 13.000 kr. i 1994 og næsten 25.000 kr. i  

 1998.
 De betydelige skattelettelser for eenindkomstægteparrene skyldes bl.a., at  

 der er ret til overførsel af bundfradraget på 130.000 kr. for den nye  

 mellemskat.
 I øvrigt vil over 2 mio. skatteydere - over halvdelen af alle skatteydere  

 - fremover alene skulle betale den nye bundskat, hvor fordelingen af  

 indkomsten er uden betydning.
 Det meget store flertal af familier kan således - uanset hvordan  

 indkomsten er fordelt mellem ægtefællerne - se frem til lavere trækprocenter.
Skatteministeriet, Den 11. juni 1993 I brev modtaget den 1. juni 1993 i Folketingets Udvalgsafdeling har Axel  

 Nielsen som formand for Pensionister i Ry Kommune skrevet til udvalget  

 vedrørende forslag til lov om ændring af personskatteloven og andre  

 skattelove (Skatteomlægning) (L 283 - bilag 21).
Pensionister i Ry Kommune finder således, at pensionisternes forhold i  

 forbindelse med regeringens forslag til skatteomlægningen er overset, og at  

 pensionisterne ikke får del i de foreslåede skattelettelser.
Pensionister i  

 Ry Kommune spørger samtidig, om det er rimeligt, at lejeværdien nedsættes med  

 1/2 pct., medens pensionister skal betale lejeværdi efter samme procentsats  

 som hidtil.
 Jeg kan oplyse, at regeringen ikke har overset pensionisternes forhold.  

 Regeringen har netop fremsat forslag til en omlægning af pensionssystemet til  

 fuldt skattepligtige ydelser, sådan at det forhøjede personfradrag afskaffes.  

 Værdien af det nuværende forhøjede personfradrag indregnes efter forslaget i  

 pensionsydelsen, sådan at pensionisternes disponible indtægt ikke forringes  

 som følge af den skattemæssige behandling.
Omlægningen af pensionssystemet til fuldt skattepligtige ydelser  

 indebærer, at det bliver muligt for den enkelte modtager at sammenligne  

 ydelsesniveauet med almindelige lønindtægter.
Hertil kan føjes, at en  

 ensartet skattemæssig behandling af forskellige ydelser fører til en enklere  

 administration.
Det betyder, at ydelsessystemet bliver mere gennemskueligt  

 for borgeren.
Ved en sådan omlægning sikres det samtidig, at pensionister får mulighed  

 for at få del i de skattelettelser, regeringen i øvrigt har foreslået, blandt  

 andet som kompensation for den stigende brug af grønne afgifter.
Modtagere af  

 skattefri ydelser vil ikke automatisk blive kompenseret, hvis der ikke sker  

 en sådan omlægning til fuldt skattepligtige ydelser.
Jeg kan i øvrigt oplyse, at pensionisterne i forbindelse med indførelsen  

 af bruttopensionsydelser og skatteomlægningen får samlede skattelettelser og  

 pensionsforhøjelser på 2,4 mia. kr.
Dette beløb stiger til 3,7 mia. kr. i  

 1997. Af de 2,4 mia. kr. i 1994 vedrører 0,5 mia. kr. de pensionsforhøjelser,  

 der gennemføres pr. 1. januar 1994 for at sikre, at pensionisterne ikke får  

 tab som følge af afskaffelsen af det forhøjede personfradrag.
For pensionister uden supplerende indkomst bosat i en gennemsnitskommune  

 er pensionerne fastsat sådan, at pensionsydelsen stiger på årsbasis med over  

 1.000 kr. efter skat for enlige og 1.700 kr. for et ægtepar.
Som følge af  

 skatteomlægningen vil denne forhøjelse i 1999 stige til ca. 2.700 kr. for  

 både enlige og ægtepar.
Hertil kan jeg føje, at generelle lettelser, der indbygges i  

 skattesystemet til pensionister, ikke tager fordelingspolitiske hensyn.
Dette  

 er baggrunden for, at de 0,5 mia. kr., der anvendes til pensionsforhøjelser  

 for at sikre, at pensionisterne ikke får tab som følge af afskaffelsen af det  

 forhøjede personfradrag, anvendes sådan, at de kommer de dårligst stillede  

 pensionister til gode.
Pensionsforhøjelserne lægges således på det  

 indtægtsregulerede pensionstillæg for at undgå, at pensionister med større  

 supplerende indtægter får alt for store gevinster.
Til brug for sammenligning af forskellige pensionistfamilietypers  

 rådighedsbeløb før og efter omlægningen har Socialministeriet udarbejdet  

 vedlagte to tabeller, der viser, hvordan den disponible indkomst beregnet i  

 faste priser udvikler sig for to pensionistægtepar bosat i Ry Kommune i  

 henholdsvis lejer- og ejerbolig.
Det er ved beregningerne forudsat, at ingen  

 af ægteparrene har indtægter ud over pensionen.
For ægteparret i lejerbolig udgør den årlige husleje 44.207 kr., hvilket  

 svarer til lovmodellens beregningsforudsætning for en lejlighed på 85 m2.  

 Ejendomsværdien for ægteparret i ejerbolig er sat til 500.000 kr.
For begge  

 familier er varmeudgifterne sat til 4.700 kr. årligt.
Som det fremgår af tabellerne, vinder begge ægtepar ved omlægningen.
For  

 pensionistægteparret i lejerbolig vil stigningen i den disponible indkomst  

 sammenholdt med 1993 være 1.448 kr. i 1994 og 3.049 kr. i 1999.  

 Pensionistægteparret i ejerbolig vil opleve en lidt større stigning, idet de  

 tilsvarende beløb udgør 1.751 kr. i 1994 og 3.204 kr. i 1999. Foretages der  

 en skematisk indregning af grønne afgifter, vil pensionistægteparret i  

 lejerbolig opleve en stigning i den disponible indkomst sammenholdt med 1993  

 på 1.346 kr. i 1994 og 2.407 kr. i 1999. Også pensionistægteparret i  

 ejerbolig vil fortsat opleve en stigning, idet de tilsvarende beløb udgør  

 1.437 kr. i 1994 og 1.321 kr. i 1999. Det er her forudsat, at ægteparrene  

 ikke har bil, samt at boligen opvarmes ved olie eller gas.
Jeg kan bekræfte, at der i regeringens forslag til en skatteomlægning ikke  

 indgår forslag om en nedsættelse af lejeværdien for boligejere, som er fyldt  

 67 år.
Det skyldes, at lejeværdiprocentsatsen for pensionister i forvejen er  

 en del lavere end procentsatsen for andre boligejere.
Hertil kan føjes, at  

 gælds- og rentebyrden normalt vil være beskeden for pensionister.
Socialministeriet Den 10. juni 1993 Til 1.3. Ældrekontoret Om socialministerens bidrag til besvarelse af en række henvendelser  

 fra Skatteudvalget om skatteomlægningens behandling af pensionisterne -  

 familietypeberegning baseret på Ry Kommune.
 Til brug for sammenligning af forskellige familietypers rådighedsbeløb før  

 og efter omlægningen er der i vedlagte bilagstabeller vist, hvordan den  

 disponible indkomst beregnet i faste priser udvikler sig for to  

 pensionistægtepar bosat i Ry Kommune i henholdsvis lejer- og ejerbolig.
Grønne afgifter indgår ikke i beregningen.
Det er endvidere forudsat, at  

 begge ægtepar ikke har indtægter ud over pensionen.
For ægteparret i lejerbolig udgør den årlige husleje 44.207 kr., hvilket  

 svarer til lovmodellens beregningsforudsætning for en lejlighed på 85 m2.  

 Ejendomsværdien for ægteparret i ejerbolig er sat til 500.000 kr.
For begge  

 familier er varmeudgifterne sat til 4.700 kr. årligt.
Som det fremgår af tabellerne, vinder begge ægtepar ved omlægningen.
For  

 pensionistægteparret i lejerbolig vil stigningen i den disponible indkomst  

 sammenholdt med 1993 være 1.448 kr. i 1994 og 3.049 kr. i 1999.  

 Pensionistægteparret i ejerbolig vil opleve en lidt større stigning, idet de  

 tilsvarende beløb udgør 1.751 kr. i 1994 og 3.204 kr. i 1999.
 Bilagstabel 1. Folkepensionistægtepar i lejerbolig, pl-93.
Skatteministeriet Den 15. juni 1993 I anledning af skrivelse af 11. juni 1993 fra Assurandør-Societetet (L 283  

 - bilag 100) skal jeg meddele følgende:
 Assurandør-Societetet anfører, at regeringens forslag til skatteomlægning  

 forringer de økonomiske vilkår for pensionsopsparingen af to grunde.
For det første skyldes forringelsen, at arbejdsmarkedsbidraget beregnes af  

 samlet løn uden fradrag for pensionsindbetalinger.
For det andet skyldes  

 forringelsen, at realrenteafgiften skærpes som følge af de ekstraordinært  

 store kursgevinster, som pensionsinstitutterne vil oppebære som følge af  

 konverteringen af kontantlån.
 I stedet er det societetets opfattelse, at pensionsindbetalinger  

 til både arbejdsgiverordninger og private pensionsordninger skal friholdes  

 for arbejdsmarkedsbidrag, og at de ekstraordinære kursgevinster ikke  

 skal beskattes i erhvervelsesåret, men i stedet over flere år samt således,  

 at loftet for realrenteafgiftssatsen sænkes til 38 pct./34 pct. svarende til  

 selskabsskatteprocenten.
 Hvis pensionsindbetalinger ikke kan friholdes for arbejdsmarkedsbidrag, må  

 det efter societetets opfattelse sikres, at arbejdsmarkedsbidraget beregnes  

 og indeholdes af arbejdsgiveren både for så vidt angår arbejdsgiverdelen og  

 lønmodtagerdelen af indbetalingerne.
 Societetet anfører, at som følge af forslaget skal pensionsinstitutterne  

 udvikle nye omkostningskrævende edb-systemer og -rutiner.
 Praktisk talt alle eksisterende firmapensionsaftaler skal ifølge  

 societetet genforhandles som følge af den offentlige tilsidesættelse af den  

 civilretlige aftalefrihed.
 I et ledsagende notat er der redegjort for de administrative problemer,  

 som lovforslaget om arbejdsmarkedsfonde efter societetets opfattelse vil  

 rejse.
 Endelig ønsker societetet, at der skabes sikkerhed for, at den foreslåede  

 skærpede ejendomsavancebeskatning ikke gælder for livsforsikringskoncerner,  

 fordi der for nylig er indført en fritagelse for realrenteafgift af afkast af  

 fast ejendom.
Arbejdsmarkedsbidrag og pensionsopsparing Regeringen er ikke enig i, at vilkårene for pensionsopsparing forringes.
Pensionsindbetalingerne reduceres ganske vist med arbejdsmarkedsbidraget,  

 og der sker en nedgang i de udbetalte pensioner.
Men da der ikke opkræves  

 arbejdsmarkedsbidrag af de udbetalte pensioner, vil forholdet mellem løn og  

 pension være uændret.
Da der samtidig efter regeringens lovforslag sker en  

 nedsættelse af indkomstskatterne, bliver pensionsdækningen på  

 udbetalingstidspunktet ikke forringet.
 For opsparing foretaget før 1994 vil der oven i købet blive tale om en  

 forbedring, fordi opsparingen ikke har været belagt med arbejdsmarkedsbidrag,  

 men den udbetalte pension får fuld fordel af skattenedsættelserne.
 Regeringen kan således ikke følge societetets forslag at friholde  

 pensionsindbetalinger for arbejdsmarkedsbidrag.
For så vidt angår societetets subsidiære forslag om, at arbejdsgiverne i  

 stedet skal indeholde og afregne arbejdsmarkedsbidrag, kan jeg i det hele  

 henvise til de grunde hertil, som er anført i min besvarelse af udvalgets  

 spørgsmål 54 til lovforslag nr.
L 283 (L 283 - bilag 49).
 Jeg skal endvidere bemærke, at i det omfang de foreslåede regler efter  

 societetets opfattelse rejser administrative vanskeligheder, vil der  

 naturligvis ved udarbejdelsen af bekendtgørelser m.v. i videst muligt omfang  

 blive taget hensyn hertil.
 Særligt har societetet anført, at arbejdsgiveren typisk foretager  

 pensionsindbetalinger, som først senere individualiseres.
 Hertil skal bemærkes, at det dog fremgår af societetets notat pkt. 1.4 om  

 aftalernes administration, at når en pensionsaftale er indgået, har  

 arbejdsgiveren pligt til at indbetale de aftalte bidrag med angivelse af,  

 hvilken lønmodtager, som bidraget dækker (min fremhævning).
Endvidere har societetet anført, at der ofte indbetales et samlet  

 pensionsbidrag, hvoraf kun en del er bidragspligtigt.
Det skulle være  

 vanskeligt at foretage en sådan opdeling.
Hertil bemærkes, at afgrænsningen af bidragspligt går efter, om  

 indbetalingen er fradragsberettiget eller ikke.
Jeg forstår ikke umiddelbart,  

 at forsikringsselskabet ikke som hovedregel har oplysning om, hvorvidt en  

 indbetaling kan henføres til en ordning omfattet af pensionsbeskatningslovens  

 afsnit I, der vedrører de fradragsberettigede ordninger, eller en ordning  

 omfattet af pensionsbeskatningslovens afsnit II og II A  

 (ikkefradragsberettigede ordninger). Dette fremgår af forsikringspolicerne.
 Societetet har endelig ønsket en nedsættelse af loftet for  

 realrenteafgiftssatsen svarende til selskabsskatteprocenten.
Regeringen har i forslaget til skatteomlægning ikke foreslået en  

 nedsættelse af selskabsskatteprocenten.
Societetets ønske vedrører derfor  

 ikke lovforslaget.
Baggrunden for den høje realrenteafgift, der kan forudses i de kommende  

 år, er, at pensionsopsparingen i gennemsnit opnår en forrentning, der ligger  

 langt over den aktuelle markedsrente.
Når forrentningen i pensionsformuerne i  

 løbet af nogle år har tilpasset sig det lavere renteniveau, der er at  

 forvente i fremtiden, vil realrenteafgiftssatsen automatisk falde.
 Den kommende konvertering af kontantlån vil i øvrigt fremskynde en  

 nedsættelse af afgiftssatsen, jf. herom nedenfor.
 Regeringen finder derfor ikke, at der er behov for at ændre reglerne for  

 fastsættelse af realrenteafgiftssatsen i forbindelse med skatteomlægningen,  

 men det kan eventuelt i anden sammenhæng på et senere tidspunkt overvejes, om  

 der er behov for at foretage ændringer af realrenteafgiftsloven.
Realrenteafgift og kursgevinster Societetet har anført, at ekstraordinære kursgevinster som følge af  

 konvertering af kontantlån bør føre til, at disse inddrages i  

 afgiftsgrundlaget over en årrække.
 Regeringen kan ikke gå ind for et sådant forslag, dels af provenumæssige  

 grunde, dels fordi en nedsættelse af afgiftssatsen, som branchen ønsker,  

 fremskyndes.
Indfrielsen fører til - med en vis forskydelse - at afgiftssatsen falder  

 som følge af den lavere genplaceringsrente.
Til gengæld stiger  

 afgiftsgrundlaget på kort sigt.
Det giver et umiddelbart merprovenu.
 Forklaringen er følgende:
 Efter realrenteafgiftslovens § 4 skal kursgevinster og kurstab på  

 obligationer og andre fordringer, der realiseres ved, at fordringen indfries  

 eller obligationen udtrækkes, medregnes i afgiftsgrundlaget for det  

 indkomstår, hvori beløbet forfalder.
 Ved opgørelsen af realiserede kursgevinster og -tab er det forskellen  

 mellem det beløb, der modtages for det pågældende værdipapir, og den senest  

 regulerede kursværdi, der finder anvendelse.
 For så vidt angår kursgevinster og -tab på obligationer, pantebreve og  

 andre fordringer, der realiseres ved salg af fordringen, skal disse medregnes  

 i afgiftsgrundlaget over en årrække (realisationssaldo).
20 pct. af realisationssaldoen skal medregnes i afgiftsgrundlaget hvert  

 år.
Der bliver herved tale om en udskydelse af afgiften for kursgevinster,  

 der realiseres ved salget.
På tilsvarende vis udskydes fradragsretten for  

 kurstab.
For urealiserede kursændringer anvendes princippet om matematisk  

 kursregulering.
Efter dette princip sker der løbende bekatning af  

 kursændringer, der er en følge af, at værdipapirets restbeløbetid forkortes  

 år for år.
Den eksisterende højt forrentede beholdning af obligationer i  

 »gamle« selskaber er blevet taget til indtægt i selskaberne i et  

 langsommere tempo end de faktiske kursstigninger.
Det skyldes reglen om den  

 ensartede matematiske kursopskrivning, der hvert år er af samme størrelse fra  

 anskaffelsestidspunktet til indfrielsesåret.
Den automatiske kursregulering  

 falder væk, når papiret indfries.
Hertil kommer, at realrenteafgiftssatsen fastsættes med udgangspunkt i den  

 gennemsnitlige forrentning hos alle selskaber under eet.
Konverteringen  

 betyder, at højtforrentede papirer skiftes ud med flere lavere forrentede  

 papirer.
Dette får afgiftssatsen til at falde.
For så vidt angår pensionsopsparing fra før realrenteafgiftslovens  

 indførelse i 1983 friholdes den del af opsparingen, der hidrører fra før  

 1983. Dette ændres ikke.
Friholdelsen beregnes på grundlag af forholdet  

 mellem værdien af pensionsformuen ved udgangen af 1982 og ved udgangen af det  

 aktuelle afgiftsår.
Når selskaberne anvender matematisk kursopskrivning og renten samtidig  

 falder, bliver friholdelsesbrøken ikke den sande.
Dette er til fordel for den  

 friholdte pensionsopsparing.
Ved indfrielse af lånene ophører som nævnt den  

 matematiske kursopskrivning.
Dette har som resultat, at friholdelsesbrøken  

 bliver mere sand, fordi forrentningen af pensionsopsparingen vil tilnærme sig  

 markedsrenten.
Ejendomsavancebeskatning Societetet fremfører, at den skærpede ejendomsavancebeskatning ikke bør  

 gælde for livsforsikringskoncerner.
 Det skal hertil bemærkes, at de fleste ejendomme i  

 livsforsikringsselskaber er fritaget for realrenteafgift, enten fordi de er  

 anskaffet før 1986, eller fordi de er anskaffet under realrenteafgiftslovens  

 kvoteregler.
Ejendomsavancer bliver principielt ikke dobbeltbeskattet.
Det skyldes en  

 regel i realrenteafgiftsloven, hvorefter den skattepligtige indkomst trækkes  

 fra i realrenteafgiftsgrundlaget.
Denne regel gælder dog ikke ejendomsaktiedatterselskaber.
I disse bliver  

 ejendomsavancer beskattet fuldt ud efter de foreslåede ændrede regler.
Dette  

 er tilsigtet.
 De foreslåede ejendomsavancebeskatningsregler indfører dog ikke en ny  

 skattepligt, men kun en udvidelse af den gældende beskatning.
 Jeg ser derfor ingen grund til at foreslå en ændring af reglerne.
Tillægsbetænkningen Udvalget har, efter at lovforslaget ved 2. behandling blev henvist til fornyet udvalgsbehandling, behandlet dette i et møde.
 Herefter indstiller et flertal (Socialdemokratiets,  

 Centrum-Demokraternes, Det Radikale Venstres og Kristeligt Folkepartis  

 medlemmer af udvalget) lovforslaget til vedtagelse i den affattelse,  

 hvori lovforslaget foreligger efter 2. behandling.
 Et mindretal (Venstres og Det Konservative Folkepartis medlemmer af  

 udvalget) indstiller lovforslaget til forkastelse .
 Et andet mindretal (Socialistisk Folkepartis medlemmer af udvalget)  

 indstiller lovforslaget til forkastelse .
 Et tredje mindretal (Fremskridtspartiets medlem af udvalget)  

 indstiller lovforslaget til forkastelse .
 Ved 2. behandling af lovforslaget stemte Fremskridtspartiet for de  

 ændringsforslag, der betød en forbedring af lovforslaget.
Mindretallet mener, at skatter fratager mennesker den personlige frihed,  

 jo større og flere skatter, jo mindre personlig frihed.
Idet  

 Fremskridtspartiet ønsker størst mulig personlig frihed, ønsker  

 Fremskridtspartiet at reducere samtlige skatter mest muligt.
Fremskridtspartiet mener, at skattepolitikken skal sikre, at den kraftigt  

 reducerede offentlige sektor kan finansieres med færrest mulige  

 tvangsopkrævede skatter og brugerbetaling.
Men målet må også være, at de få  

 nødvendige offentlige udgifter i størst muligt omfang finansieres gennem  

 frivillige bidrag.
Det er nødvendigt, at staten opkræver skatter eller afgifter til  

 finansiering af de politisk bestemte opgaver, som staten og det offentlige  

 skal udføre.
Betingelsen for kraftige skattelettelser er derfor politisk  

 vilje til at nedbringe de offentlige udgifter tilsvarende.
Men selv om der er  

 tale om politisk bestemte opgaver, der dermed skal finansieres over de  

 offentlige budgetter med skatteindtægter, er det ikke nødvendigt, at de  

 organer og institutioner, der skal udføre opgaverne, er offentlige.
Der kan i  

 meget vid udstrækning udliciteres opgaver fra det offentlige til privat  

 varetagelse.
Skatter ødelægger samfundsøkonomien og de enkeltes privatøkonomi, da  

 skatterne virker som tyveri fra den enkeltes privatøkonomi.
Hvis  

 samfundsøkonomien skal forbedres, er det nødvendigt at reducere skatterne  

 mest muligt.
Spørgsmålet om skattelettelser er snævert forbundet med den offentlige  

 sektors udgiftsbehov.
Jo større de offentlige udgifter er, jo større må  

 indtægterne (skatterne) nødvendigvis være.
Fremskridtspartiet accepterer ikke  

 større skattelettelser, uden at de ledsages af modsvarende reduktioner i de  

 offentlige udgifter, ellers opnås bare store underskud.
Jo færre opgaver det politisk bestemmes at det offentlige skal udføre, jo  

 færre penge skal der opkræves i skatter og afgifter.
Derfor er det nødvendigt  

 med omfattende privatiseringer, rationaliseringer og beskæringer af den  

 offentlige sektor.
Regeringen med embedsmandsapparatet i ryggen vil med den foreliggende  

 skattereform forsøge det umulige: Man vil beskatte danskerne og gennem  

 beskatningen skabe vækst og velfærdsfremgang.
Det er umuligt.
Visse enkeltelementer i lovforslagene indeholder dog gode ideer, men  

 desværre betyder helheden, at de positive elementer undergraves og i værste  

 fald gøres decideret negative.
I forbindelse med omlægningen af  

 skatteskalaerne for personlig indkomst er det glædeligt at regeringen har  

 indset nødvendigheden af at nedsætte skatterne.
I en situation med voksende  

 behov for international handel kædet sammen med den øgede internationale  

 mobilitet for såvel arbejdskraft, varer og serviceydelser som kapital og ikke  

 mindst med Danmarks forhold set i EF-sammenhæng er det en tvingende  

 nødvendighed at se på blandt andet skatteforholdene.
 Fremskridtspartiet har i adskillige år plæderet for lavere skatter.  

 Regeringens lovforslag er udarbejdet med baggrund i den særlige danske  

 skattetradition, hvor skattelettelser reelt kun består af skatteomlægninger.
Fremskridtspartiet ønsker derimod, at skattelettelser skal udformes med et  

 særligt strategisk sigte, der tager højde både for den nuværende  

 ledighedsudvikling og for de langsigtede muligheder for at påvirke danskernes  

 adfærdsmønster, der i dag er forvredet af det høje skatteniveau.
Mindretallet  

 vil derfor foreslå, at skattelettelserne i stedet sammensættes på en sådan  

 måde, at de tilgodeser en række kortsigtede såvel som langsigtede  

 målsætninger.
Fremskridtspartiet ønsker derfor, at den skattefrie bundgrænse eller  

 personfradraget forhøjes fra de nuværende ca. 30.000 kr. til 60.000 kr.
Det  

 betyder, at antallet af personer, der ikke skal betale indkomstskat, stiger  

 fra ca. 636.000 til skønsmæssigt 1.135.000. Det er i overenstemmelse med  

 Fremskridtspartiets princip om, at man ikke skal beskattes af en indkomst,  

 man ikke kan leve af.
 Den foreslåede forhøjelse vil umiddelbart føre til et bruttoprovenutab på  

 ca. 53 mia. kr., der fordeler sig med ca. 20 mia. kr. til staten, 10 mia. kr.  

 til amterne og 23 mia. kr. til kommunerne.
 En sådan forhøjelse af den skattefrie bundgrænse vil opfylde to væsentlige  

 formål:
1. Det private merforbrug vil øge omsætningen inden for detailhandel,  

 byggeri og håndværk.
Det vil ud fra et meget forsigtigt skøn give 40.000 nye  

 arbejdspladser i 1993. For hver person, der går fra ledighed over i  

 beskæftigelse, vil det offentlige i gennemsnit opnå en budgetforbedring på  

 ca. 250.000 kr.
Besparelsen er sammensat af henholdsvis dagpengeudgiften, det  

 øgede skattegrundlag og en reduceret belastning af det offentlige  

 aktiveringssystem.
Først i 1994 opnås der en helårsvirkning, der skønsmæssigt  

 vil skabe 75.000 nye job alene som følge af et stigende privatforbrug.
2. Skattelettelsen vil, kombineret med en justering af de indtægtsbestemte  

 sociale ydelser, bidrage til en positiv adfærdspåvirkning.
Personer, der  

 befinder sig i marginalgruppen, vil have en tilskyndelse til at komme i  

 beskæftigelse, fordi samspilsproblemet ikke længere udgør en barriere for en  

 permanent indkomstforbedring.
I forbindelse med regeringens lovforslag til skatteskalaomlægninger er det  

 efter Fremskridtspartiets opfattelse positivt, at man vil fjerne 6  

 pct.-skatten.
Den tidsperiode, der bliver foreslået for afviklingen af 6  

 pct.-skatten, er imidlertid for lang.
Fremskridtspartiet foreslår derfor, at 6 pct.-skatten, fjernes med  

 virkning allerede for skatteåret 1993. Skatten er på ingen måde en  

 rigmandsskat, idet godt 1,5 mio. lønmodtagere hvert år når over den omtalte  

 indkomstgrænse.
Endvidere udgør skatten kun 1,5 pct. af de samlede offentlige  

 udgifter, hvilket slet ikke står i forhold til de skadevirkninger skatten  

 forvolder.
 En fjernelse af 6 pct.-skatten vil således kun medføre et mindre  

 bruttoprovenutab, som stort set er selvfinansierende på grund af følgende  

 dynamiske effekter:
 - Arbejdsindsatsen øges, hvorved der sker en direkte forbedring af  

 skattegrundlaget.
- Lokaliseringsovervejelser ændres i positiv retning, hvorved flere  

 højindkomsttagere opgiver planer om emigration, og flere vender hjem fra  

 udlandet.
Det øger igen beskatningsgrundlaget.
- Frynsegoder og lønaccessioner bliver mindre attraktive og erstattes  

 derfor af almindelig lønindkomst.
Det øger også beskatningsgrundlaget.
 Hertil kommer de positive opsparings- og investeringseffekter, som ikke  

 umiddelbart øger beskatningsgrundlaget, men som på længere sigt bidrager til  

 øget vækst og beskæftigelse og dermed også til øgede skatteindtægter.
Dermed bliver det afgørende klart, at en indførelse af bruttoskat, uanset  

 en direkte henføring til arbejdsmarkedsbidrag, ikke er hensigtsmæssig.
Især  

 ud fra en betragtning om, at konkurrenceevnen skal styrkes og opsparingen og  

 investeringerne skal sættes i vejret.
