Nr BTL 33 Betænkning over Forslag til lov om ændring af lov om offentlighed i  

 forvaltningen (Aktindsigt i personalesager)   

 Nr L 33 1997-98. 2. samling Afgivet af Retsudvalget Afgivet: 19980430 Udvalget har behandlet lovforslaget i nogle møder og har herunder stillet  

 spørgsmål til justitsministeren, som denne har besvaret skriftligt.
 Nogle af udvalgets spørgsmål til justitsministeren og dennes svar herpå er  

 tillige med nogle af de skriftlige henvendelser samt justitsministerens  

 kommentar hertil optrykt som bilag til betænkningen.
 Der er af justitsministeren og af et mindretal stillet ændringsforslag,  

 hvorom henvises til de ledsagende bemærkninger.
 Herefter indstiller et mindretal (Venstres, Det Konservative  

 Folkepartis, Centrum-Demokraternes, Fremskridtspartiets og Kristeligt  

 Folkepartis medlemmer af udvalget) lovforslaget til  vedtagelse med de  

 stillede ændringsforslag.
Et mindretal inden for mindretallet (Centrum-Demokraternes medlem af  

 udvalget) støtter fuldt ud justitsministerens ændringsforslag.
CD hilser det  

 velkomment, at justitsministeren på trods af tidligere modstand mod et  

 tilsvarende ændringsforslag fra CD nu alligevel er enig i, at alle  

 medarbejdere bør orienteres om, hvem der søger aktindsigt, og om, hvilke  

 oplysninger der udleveres.
CD har den opfattelse, som nu også  

 justitsministeren deler, at en sådan ændring ikke skal afvente en generel  

 revision af offentlighedsloven, sådan som det er anbefalet af udvalget bag  

 betænkning om aktindsigt i personalesager.
CD kan dermed stemme for det  

 samlede lovforslag ved 3. behandling.
 Et andet mindretal (Socialdemokratiets og Det Radikale Venstres  

 medlemmer af udvalget) indstiller lovforslaget til vedtagelse med det  

 af justitsministeren stillede ændringsforslag og vil ved 2. behandling  

 redegøre for sin stilling til det under nr. 1 stillede ændringsforslag.
 Et tredje mindretal (Socialistisk Folkepartis medlem af udvalget)  

 indstiller lovforslaget til vedtagelse med det af justitsministeren  

 stillede ændringsforslag og vil stemme imod det under nr. 1 stillede  

 ændringsforslag.
Den helt besynderlige udvikling i borgernes brug af aktindsigt i  

 personalesager inden for de sidste par år er uholdbar for de offentligt  

 ansatte.
Det er derfor nødvendigt af hensyn til offentligt ansattes psykiske  

 arbejdsmiljø at ændre på selve offentlighedsloven.
 SF havde gerne set, at man kunne følge det af Aalborg Universitet  

 foreslåede, jf. det høringssvar, der er optrykt som bilag til betænkningen.  

 Men de besvarelser, justitsministeren har givet, herunder den kritik af  

 konkretiseringen af sagsbegrebet, som er foreslået af advokat Bent Unmack  

 Larsen, jf. skrivelse, der er optrykt som bilag til betænkningen, har givet  

 mindretallet anledning til at genoverveje hensigtsmæssigheden af Aalborg  

 Universitets forslag.
 Det er helt centralt for SF, at der ikke under nogen omstændigheder sker  

 indskrænkning i offentlige myndigheders forpligtelse til at give  

 meroffentlighed samt forvaltningens forpligtelse til at hjælpe en ansøger med  

 at formulere en begæring om aktindsigt tilstrækkelig præcist.
 Et fjerde mindretal (Dansk Folkepartis medlem af udvalget) vil  

 redegøre for sin stilling til lovforslaget og de stillede ændringsforslag ved  

 2. behandling.
 Et femte mindretal (Enhedslistens medlem af udvalget) vil redegøre  

 for sin stilling til lovforslaget og de stillede ændringsforslag ved 2.  

 behandling.
Æ n d r i n g s f o r s l a g Til § 1 Af et mindretal (V og KF), tiltrådt af et mindretal (CD, FP  

 og KRF):
 1) I den under nr. 1 foreslåede affattelse af § 2  

 udgår stk. 4.
 Af justitsministeren, tiltrådt af et flertal (udvalget med  

 undtagelse af DF og EL):
 2) Efter nr. 1 indsættes som nyt nummer:
 »01. I § 16 indsættes efter stk. 2 som nyt stykke:
»Stk. 3. Fremsættes der begæring om aktindsigt i sager som  

 nævnt i § 2, stk. 2, 2. pkt., underretter myndigheden snarest den ansatte  

 herom med angivelse af, hvem der har fremsat begæringen.
Når der er truffet  

 afgørelse om aktindsigt, underretter myndigheden den ansatte om, hvilke  

 oplysninger i sagen der er udleveret.« Stk. 3 bliver herefter stk. 4.' B e m æ r k n i n g e r Til nr. 1 Ændringsforslaget indebærer, at lovforslagets bemyndigelse til  

 justitsministeren til at lade andre oplysninger være undergivet aktindsigt  

 end de oplysninger, der er nævnt i stk. 3, udgår.
Efter forslagsstillernes opfattelse er det inkonsekvent med en sådan  

 bemyndigelsesbestemmelse i loven, når denne i øvrigt opererer med en  

 positivliste over, hvad der er undergivet aktindsigt.
Endvidere vil  

 bestemmelsen skabe utryghed blandt de ansatte.
 Forslagsstillerne understreger, at man er tilhænger af en vidtgående  

 offentlighed i forvaltningen ved myndighedsudøvelsen, men at noget  

 tilsvarende ikke gør sig gældende i forbindelse med personalesagerne.
Til nr. 2 Som anført i lovforslagets almindelige bemærkninger (pkt. 3) må det  

 antages, at den ansatte, hvis personalesag der begæres aktindsigt i, som  

 udgangspunkt ikke er part i aktindsigtssagen.
Der er derfor ikke efter  

 forvaltningsloven pligt til at partshøre den ansatte eller give vedkommende  

 en begrundelse for, at personalesagens dokumenter helt eller delvis  

 udleveres.
Det må imidlertid - som ligeledes anført i de almindelige  

 bemærkninger - antages at følge af god forvaltningsskik, at den pågældende  

 medarbejder orienteres om en begæring om aktindsigt i vedkommendes  

 personalesag, således at den pågældende kan få lejlighed til at fremkomme med  

 eventuelle synspunkter og bemærkninger, inden der tages stilling til  

 begæringen om aktindsigt.
Spørgsmålet er også behandlet i betænkning nr.  

 1349/1997 om aktindsigt i personalesager, side 41 f.
I lovforslagets bemærkninger til den foreslåede bestemmelse i § 2, stk. 3,  

 er det anført, at det forudsættes, at der - hvis der bliver spørgsmål om at  

 give aktindsigt efter princippet om meroffentlighed - forinden gives den  

 ansatte lejlighed til at fremkomme med eventuelle bemærkninger.
Det er  

 endvidere anført, at det forudsættes, at de pågældende medarbejdere  

 »under alle omstændigheder orienteres m.v. i overensstemmelse med  

 principper om god forvaltningsskik«.
Der henvises i den forbindelse til  

 betænkningen om aktindsigt i personalesager, side 71 f.
Ændringsforslaget indebærer, at det udtrykkeligt fastsættes i selve loven,  

 at myndigheden skal underrette den ansatte om, at der er fremsat begæring om  

 aktindsigt i vedkommendes personalesag.
I den forbindelse skal myndigheden  

 angive, hvem der har fremsat begæringen.
Underretningen af den ansatte skal  

 ske snarest efter, at myndigheden har modtaget aktindsigtsbegæringen.
 Formålet med underretningen er bl.a. at give den ansatte lejlighed til at  

 fremkomme med eventuelle bemærkninger til brug for myndighedens afgørelse af  

 aktindsigtsspørgsmålet.
For at kunne træffe afgørelse i sagen så hurtigt som muligt bør  

 myndigheden fastsætte en kortere frist, inden for hvilken den ansatte kan  

 fremkomme med sine synspunkter.
Det bemærkes herved, at myndigheden - hvis  

 den ikke har truffet afgørelse inden 10 dage efter, at den har modtaget  

 begæringen om aktindsigt - skal underrette den begærende om grunden hertil  

 samt om, hvornår en afgørelse kan forventes at foreligge, jf.  

 offentlighedslovens § 16, stk. 2.
Efter ændringsforslaget skal myndigheden endvidere, når der er truffet  

 afgørelse i sagen, underrette den ansatte om, hvilke oplysninger i  

 personalesagen der er udleveret.
Er der givet fuldstændigt afslag på  

 aktindsigt, underrettes den ansatte også herom.
Ændringsforslaget indebærer ikke, at den ansatte bliver part i en sag om  

 aktindsigt i vedkommendes personalesag.
Den gældende retstilstand på dette  

 område forudsættes således opretholdt, jf. ovenfor.
Lissa Mathiasen (S) fmd.
Per Kaalund (S) Dorte Bennedsen (S)  

 Else Marie Mortensen (S) Jan Petersen (S) Anne Baastrup (SF)  nfmd.  

Sonja Albrink (CD) Elisabeth Arnold (RV) Søren Søndergaard (EL) Birthe  

 Rønn Hornbech (V) Inge Dahl-Sørensen (V) Karen Rønde (V) Tom Behnke (FP)  

 Bendt Bendtsen (KF) Pernille Sams (KF) Peter Skaarup (DF) Jann Sjursen  

 (KRF) Bilagshæfte til Betænkning over Forslag til lov om ændring af lov om offentlighed i forvaltningen (aktindsigt i personalesager) Indholdsfortegnelse Bilag 1. Ad L 76, jf.
Folketinget 1997-98 (1. samling): Udvalgets  

 spørgsmål 1-22 samt justitsministerens svar herpå.
 Bilag 2. Henvendelse af 26. november 1997 fra Aalborg Universitet,  

 Institut for Sociale forhold og Organisation samt justitsministerens  

 kommentar hertil.
 Bilag 3. Ad L 76: Udvalgets spørgsmål 29, 30, 32, 33 og 34 samt  

 justitsministerens svar herpå.
 Bilag 4. Ad L 33: Udvalgets spørgsmål 2, 5, 8 og 9 samt justitsministerens  

 svar herpå.
 Bilag 5. Henvendelse af 21. marts 1997 fra advokat Bent Unmack Larsen, jf.  

 Folketinget 1996-97, Retsudvalget, alm. del. - bilag 678 samt  

 justitsministerens kommentar hertil.
Bilag 1 Nogle af udvalgets spørgsmål til justitsministeren og dennes svar  

 herpå:
Ad L 76, jf.
Folketinget 1997-98 (1. samling) Spørgsmål nr. 1:
Finder ministeren ikke, at det yderligere kan øge de ansattes utryghed, at  

 der i lovforslaget indføjes en bemyndigelsesbestemmelse, jf. lovforslagets §  

 2, stk. 4? Svar:
 Den nævnte bestemmelse i lovforslaget indebærer, at justitsministeren kan  

 fastsætte, at offentlighedsloven tillige skal omfatte andre oplysninger i  

 personalesager end dem, der er nævnt i forslagets § 2, stk. 3.
 I bemærkningerne til bestemmelsen hedder det bl.a. følgende:
 »Det kan vise sig, at der er andre oplysninger i konkrete  

 personalesager end dem, der er nævnt i stk. 3, som bør være undergivet  

 aktindsigt.
 På den baggrund foreslås det, at justitsministeren ved bekendtgørelse kan  

 udvide anvendelsesområdet for bestemmelsen i stk. 3. Det forudsættes, at der  

 er tale om oplysninger, som efter deres karakter kan have reel interesse for  

 offentligheden, og at hensynet til de ansatte og til myndighedens  

 personalemæssige interesser ikke i væsentlig grad taler imod, at  

 oplysningerne undergives aktindsigt.
Bestemmelsen indeholder ikke hjemmel til at fastsætte, at oplysninger, som  

 der er taget stilling til ovenfor, skal være omfattet af loven.
Det kan  

 f.eks. ikke bestemmes, at oplysninger om disciplinære reaktioner over for  

 ansatte i underordnede stillinger eller oplysninger om de nærmere  

 omstændigheder i forbindelse med tildeling af tillæg m.v. skal være omfattet  

 af loven.
Bestemmelsen tager i stedet sigte på oplysninger, som det senere  

 måtte vise sig, at man ikke har været tilstrækkeligt opmærksom på ved  

 udarbejdelsen af arbejdsgruppens betænkning og det foreliggende lovforslag.
I praksis vil en anvendelse af bemyndigelsen kunne komme på tale, hvor  

 f.eks. repræsentanter for medierne henleder ministerens opmærksomhed på, at  

 der for sådanne oplysningers vedkommende er et behov for, at de er undergivet  

 aktindsigt.
Det forudsættes, at ministeren, inden bemyndigelsen i givet fald  

 udnyttes, drøfter spørgsmålet med de relevante myndigheder og organisationer  

 med henblik på at få det bedst mulige beslutningsgrundlag.« Med de nævnte begrænsninger i bestemmelsens anvendelsesområde og med den  

 fremgangsmåde, som i givet fald skal følges, finder Justitsministeriet ikke,  

 at den foreslåede bestemmelse bør kunne give de ansatte anledning til  

 utryghed.
 Det bemærkes i den forbindelse, at lovforslaget også på dette punkt svarer  

 til det lovudkast, der er indeholdt i betænkning nr. 1349/1997 om aktindsigt  

 i personalesager (herefter »betænkningen«). Betænkningen er afgivet  

 i enighed og således bl.a. med tilslutning fra de repræsenterede  

 personaleorganisationer m.v.
 Spørgsmål nr. 2:
Finder ministeren det ikke principielt forkert, at man ved en  

 bemyndigelsesbestemmelse med tilknyttede bemærkninger nærmest på forhånd  

 giver medierne et tilsagn om, at lovens område kan udvides uden om  

 Folketinget, og kan ministeren nævne fortilfælde, hvor en  

 bemyndigelsesbestemmelse på forhånd giver medierne et sådant tilsagn? Svar:
 Som det fremgår af det, der er anført ovenfor under besvarelsen af  

 spørgsmål nr. 1, er der tale om en bemyndigelsesbestemmelse med et meget  

 snævert anvendelsesområde.
Lovforslaget indebærer ikke nogen pligt for ministeren til at udnytte  

 bemyndigelsen, og der er ikke på anden måde givet medierne tilsagn om,  

 hvorvidt og i givet fald på hvilken måde bestemmelsen vil blive anvendt.
Det  

 beror på justitsministerens selvstændige vurdering inden for de rammer, som  

 lovforslagets bemærkninger angiver.
 Spørgsmål nr. 3:
Finder ministeren ikke, at det principielt bør være Folketinget og ikke  

 medierne og personaleorganisationerne, der fastlægger lovens  

 anvendelsesområde? Svar:
Den omhandlede bestemmelse indebærer ikke, at det er medierne og  

 personaleorganisationerne, der fastlægger lovens anvendelsesområde.
Der  

 henvises til besvarelsen af spørgsmål nr. 2 ovenfor.
 Spørgsmål nr. 4:
Hvilke principielle betænkeligheder kan der generelt rejses over for  

 anvendelsen af bemyndigelsesbestemmelser, der er udtryk for, at det  

 uforudsigelige anvendelsesområde for en lov ikke fastsættes af Folketinget,  

 men administrativt? Svar:
 Om det rejste spørgsmål anfører Alf Ross, Dansk Statsforfatningsret (3.  

 udg. ved Ole Espersen, 1980), side 481, mere generelt bl.a. følgende:
»Ud fra gode lovgivningspolitiske synspunkter bør der ved  

 tilvejebringelsen af generelle retsforskrifter finde en fornuftig  

 arbejdsdeling sted mellem folketinget og administrationen.
Det ledende  

 princip herfor må være at det tilkommer lovgiveren som det politisk ledende  

 organ at træffe principafgørelserne og de væsentlige bestemmelser for deres  

 nærmere udførelse, medens det overlades til administrationen at anordne mere  

 underordnede forskrifter om ordningens tekniske og praktiske gennemførelse.  

 Naturligvis er dette princip yderst vagt, og det vil altid bero på et skøn  

 fra lovgivningsmagtens side hvor meget eller hvor lidt den vil overlade til  

 administrationen.
Alligevel angiver det et synspunkt ud fra hvilket klare  

 funktionsanomalier kan påpeges.
På den ene side svigter lovgiveren sin opgave  

 dersom han gennem vidtgående bemyndigelser overlader det til administrationen  

 at udforme selve grundtrækkene af en vis regulering.
Dette er uheldigt fordi  

 politisk vigtige beslutninger herved glider folkerepræsentationen af hænde og  

 lægges over i regeringskontorerne hvor de træffes uden offentlighedens lys og  

 den repræsentation af interesser og ideer der kendetegner folketinget.
På den  

 anden side anmasser lovgiveren sig unødigt en funktion der burde overlades  

 til administrationen dersom han udfærdiger retsforskrifter af detailleret og  

 teknisk-underordnet natur.« Der kan om spørgsmålet endvidere henvises til bl.a.
Juridisk Grundbog 2,  

 Loven (4. udg., 1989), side 16 ff.
 Lovforslaget indebærer, at det er Folketinget, der fastlægger alle  

 væsentlige principper på retsområdet, jf. de centrale bestemmelser i  

 forslagets § 2, stk. 2, 2. pkt., og stk. 3. Det, der overlades til  

 justitsministeren, er inden for meget snævre rammer og under en procedure,  

 der indebærer, at de berørte parters synspunkter bliver inddraget, eventuelt  

 at bestemme, at enkelte yderligere oplysninger i personalesager skal være  

 omfattet af offentlighedsloven.
 På den baggrund giver lovforslaget efter Justitsministeriets opfattelse  

 ikke anledning til betænkeligheder af den karakter, der angives i  

 spørgsmålet, jf. herved citatet fra Alf Ross.
 Spørgsmål nr. 5:
Vil ministeren overveje at lade bemyndigelsesbestemmelsen i § 2, stk. 4,  

 udgå og i stedet i næste folketingssamling give Folketinget en redegørelse  

 for, hvorledes lovændringen har fungeret? Svar:
 Som det fremgår af besvarelsen af spørgsmål nr. 1, svarer lovforslaget  

 også på dette punkt til det lovudkast i betænkningen, som en enig  

 arbejdsgruppe står bag.
 Der er endvidere tale om en bemyndigelsesbestemmelse med et meget snævert  

 anvendelsesområde, ligesom bestemmelsen ikke kan antages at give anledning  

 til principielle betænkeligheder, jf. besvarelsen ovenfor af spørgsmål nr. 4.
 På den baggrund finder Justitsministeriet ikke grundlag for at tage  

 initiativ til, at bestemmelsen i § 2, stk. 4, udgår af lovforslaget.
 Spørgsmål nr. 6:
Er der fastsat administrative forskrifter for, hvad en personalesag skal  

 indeholde og ikke må indeholde, og vil ministeren oplyse, hvor længe de  

 enkelte dokumenter i et ansættelsesforløb opbevares, og hvor personalemapper  

 efter fratrædelse opbevares? Svar:
Der er ikke fastsat generelle administrative forskrifter om, hvilke  

 oplysninger en personalesag skal indeholde.
Justitsministeriet er ikke  

 bekendt med, i hvilket omfang der inden for de enkelte myndigheder m.v. er  

 udstedt retningslinjer herom.
Spørgsmålet om opbevaring og kassation af arkivalier, herunder dokumenter  

 i personalesager, er fastsat i arkivloven.
Særligt om kassation af dokumenter  

 i personalesager henvises til betænkningen, side 25.
Det tilføjes, at den foreslåede bestemmelse i offentlighedslovens § 2 ikke  

 anvender udtrykket »personalesag«.
Ud over sager om ansættelse og  

 forfremmelse tales der om »andre sager om enkeltpersoners  

 ansættelsesforhold i det offentliges tjeneste«.
 En anvendelse af den foreslåede bestemmelse forudsætter således ikke, at  

 samtlige oplysninger om en ansats ansættelsesforhold indgår på een sag.  

 F.eks. vil en begæring om aktindsigt i oplysninger vedrørende en  

 tjenesterejse skulle behandles i overensstemmelse med den foreslåede  

 bestemmelse, selv om oplysningerne ikke ligger på medarbejderens  

 »almindelige« personalesag, men på en særskilt sag.
 Spørgsmål nr. 7:
Hvorfor betragtes den ansatte ikke som part, og hvilke fordele vil det  

 give for den ansatte at blive betragtet som part? Svar:
Forvaltningsloven indeholder ikke nogen definition af partsbegrebet.
Det  

 er imidlertid almindeligt antaget i forvaltningsretlig litteratur og praksis,  

 at den, der har en væsentlig og individuel interesse i den pågældende sags  

 udfald, har partsstatus, jf. nærmere Hans Gammeltoft-Hansen m.fl.,  

 Forvaltningsret (1994), side 45 ff.
Justitsministeriet har i praksis antaget, at den ansatte som udgangspunkt  

 ikke er part i en sag om aktindsigt i vedkommendes personalesag, jf.  

 betænkningen, side 41 ff.
Baggrunden herfor er bl.a. de almindelige  

 synspunkter vedrørende spørgsmålet om partsstatus i aktindsigtssager, som er  

 lagt til grund i Justitsministeriets praksis.
Der henvises herom nærmere til  

 John Vogter, Offentlighedsloven (1992), side 27 ff.
Dette indebærer bl.a., at den ansatte ikke efter forvaltningsloven har de  

 rettigheder, som gælder for den, der er part i en afgørelsessag.
Den ansatte  

 har således f.eks. ikke krav på at blive partshørt efter forvaltningslovens §  

 19 eller krav på en begrundelse efter forvaltningslovens § 22, jf. § 24.  

 Lovforslaget indebærer ingen ændringer i dette spørgsmål.
Ansættelsesmyndigheden skal imidlertid under alle omstændigheder iagttage  

 almindelige sagsbehandlingsprincipper over for den ansatte, herunder  

 principperne om god forvaltningsskik.
Der henvises nærmere til betænkningen,  

 a.st., og lovforslaget, side 8.
 Spørgsmål nr. 8:
Vil anmodninger om aktindsigt i fremtiden være en del af personalesagen? Svar:
 Efter Justitsministeriets opfattelse indebærer en begæring om aktindsigt i  

 en offentligt ansats personalesag, at der opstår en ny sag hos myndigheden,  

 hvori den, der har fremsat begæringen, er part, smlg. herved besvarelsen  

 ovenfor af spørgsmål nr. 7 med henvisninger.
 En anmodning om aktindsigt i en personalesag kan på den baggrund ikke  

 anses for et dokument i personalesagen.
 Spørgsmål nr. 9:
Vil ministeren give en generel redegørelse for begrebet meroffentlighed og  

 for begrebets betydning for nærværende lovforslag, og kan ministeren  

 garantere, at journalister aldrig kan få flere oplysninger end den borger,  

 der anmoder om aktindsigt? Svar:
Meroffentlighedsprincippet er lovfæstet i offentlighedslovens § 4, stk. 1,  

 2. pkt.
Efter denne bestemmelse kan en forvaltningsmyndighed give aktindsigt  

 i videre omfang, end loven kræver, medmindre andet følger af regler om  

 tavshedspligt m.v.
 Om princippet anfører Hans Gammeltoft-Hansen m.fl., a.st., side 265, bl.a.  

 følgende:
»Det følger af OFLs formål (men er desuden blevet præciseret i § 4,  

 stk. 1, 2. pkt.), at der er tale om en minimumslov, og at myndighederne kan  

 give aktindsigt i videre omfang (meroffentlighed), end loven tilsiger,  

 medmindre andet følger af tavshedspligtsreglerne.
Denne lovfæstelse af  

 meroffentlighedsadgangen må medføre, at myndighederne har pligt til på  

 begæring at overveje meroffentlighed og således ikke er beføjet til at  

 etablere en praksis, hvorefter meroffentlighed aldrig eller så godt som  

 aldrig gives.
Afgørelser om meroffentlighed må i det hele taget træffes i  

 overensstemmelse med de almindelige hjemmelskrav; det vil således ikke være  

 tilladt i et enkelt tilfælde vilkårligt at fravige en almindeligt fulgt  

 praksis om at give meroffentlighed, jf. kapitel 9.III.C., s. 250. Ved  

 vurderingen af, om der bør gives meroffentlighed, kan myndigheden i  

 modsætning til, hvad der gælder den lovfæstede ret til dokumenter, tage  

 hensyn til, om ansøgeren har en særlig interesse i at få de ønskede  

 oplysninger, jf.
FOB 1991.107 (omtalt ovenfor).« Der henvises endvidere bl.a. til John Vogter, a.st., side 87 ff.
 Særligt om spørgsmålet om meroffentlighed efter den foreslåede ordning  

 anføres på side 8 i lovforslagets bemærkninger følgende:
»Der vil efter princippet om meroffentlighed, jf. lovens § 4, stk. 1,  

 2. pkt., kunne gives aktindsigt også i oplysninger, der ikke er omfattet af  

 stk. 3, medmindre tavshedspligten er til hinder for det.
Der må i den  

 forbindelse foretages en afvejning af på den ene side hensynet til de  

 beskyttelsesinteresser, der ligger bag den foreslåede bestemmelse, og på den  

 anden side hensynet til de interesser, der ligger bag begæringen om  

 aktindsigt.
Det forudsættes i den forbindelse, at der ved behandlingen af  

 begæringer om aktindsigt fra journalister til brug for f.eks.  

 research-projekter vedrørende den offentlige sektor tages særlige hensyn til  

 mediernes mulighed for at kunne belyse spørgsmål, som har almen  

 interesse.« Der henvises endvidere til side 72 i betænkningen.
 Spørgsmål nr. 10:
Findes der høringssvar eller andre eksterne henvendelser ud over de i  

 betænkningen anførte, og vil ministeren i bekræftende fald oversende disse? Svar:
 Som bilag til betænkningen er der bl.a. optaget en række udtalelser, som  

 Justitsministeriet har indhentet til brug for den arbejdsgruppe, der har  

 afgivet betænkningen, samt enkelte andre henvendelser til Justitsministeriet  

 og arbejdsgruppen.
Justitsministeriet og arbejdsgruppen har herudover gennem de senere  

 måneder modtaget en lang række henvendelser fra myndigheder, organisationer  

 og privatpersoner m.v. vedrørende aktindsigt i personalesager.
Såfremt  

 Retsudvalget måtte ønske det, fremsender Justitsministeriet gerne disse  

 henvendelser til udvalget.
 Lovforslaget er samtidig med fremsættelsen for Folketinget sendt til  

 høring hos en række myndigheder og organisationer, jf. forslagets side 6 f.  

 Justitsministeriet har i dag sendt de hidtil indkomne høringssvar til  

 udvalget.
 Spørgsmål nr. 11:
Vil ministeren redegøre for reglerne om notatpligt og disses indflydelse  

 på lovforslaget? Svar:
 Bestemmelsen om notatpligt i offentlighedslovens § 6 har følgende ordlyd:
»§ 6. I sager, hvor der vil blive truffet afgørelse af en  

 forvaltningsmyndighed, skal en myndighed, der mundtligt modtager oplysninger  

 vedrørende en sags faktiske omstændigheder, der er af betydning for sagens  

 afgørelse, eller som på anden måde er bekendt med sådanne oplysninger, gøre  

 notat om indholdet af oplysningerne.
Det gælder dog ikke, såfremt  

 oplysningerne i øvrigt fremgår af sagens dokumenter.« Om anvendelsesområdet for § 6 - og om en videregående notatpligt som følge  

 af god forvaltningsskik - anfører Hans Gammeltoft-Hansen m.fl., a.st., side  

 276 f., bl.a. følgende:
»Notatpligten efter § 6 gælder kun i afgørelsessager, jf. kapitel II,  

 s. 40, om dette begreb.
Pligten angår faktiske omstændigheder i modsætning  

 til oplysninger om en sags retlige omstændigheder.
Oplysningerne skal  

 noteres, blot de har betydning for sagsforholdet.
Der stilles således ikke  

 som i § 11 krav om, at oplysningerne skal være af væsentlig betydning, jf. §  

 11. Pligten indtræder, når sådanne oplysninger modtages hos myndigheden; om  

 modtagelsen sker telefonisk, under et møde, ved besigtigelse, ved  

 informationssøgning i andre sager, registre mv., eller under en samtale med  

 en anden medarbejder ved samme myndighed, er i denne henseende ligegyldigt.  

 Der er for så vidt ikke pligt til at nedfælde oplysningerne på et særskilt  

 ark (eventuelt med særlig farve), således som en del myndigheder bruger.
 ...
Det følger af god forvaltningsskik, at en myndighed - uanset om der er  

 tale om en afgørelsessag - sørger for, at der gøres skriftligt notat om  

 ekspeditioner af væsentlig betydning for behandlingen af en sag, dersom de  

 ikke fremgår af sagens akter i øvrigt.« Om notatpligten henvises i øvrigt bl.a. til John Vogter, a.st., side 111  

 ff.
 Den foreslåede bestemmelse i § 2, stk. 2, 2. pkt., sammenholdt med 1.  

 pkt., vil indebære, at der fortsat gælder notatpligt i personalesager i det  

 omfang, det følger af lovens § 6.
 Spørgsmål nr. 12:
Vil der være tilfælde, hvor der alligevel gives aktindsigt, fordi en anden  

 personalesag eller dokumenter fra denne er tilakteret en anden sag? Svar:
 Spørgsmålet om, hvad der gælder i tilfælde, hvor en konkret personalesag  

 eller dokumenter/oplysninger fra denne tilakteres (indgår i) en anden  

 sagstype, er behandlet i lovforslagets bemærkninger til § 1 (forslagets side  

 7). Her anføres bl.a. følgende:
»Det kan forekomme, at dokumenter fra konkrete personalesager indgår  

 i (tilakteres) generelle personalesager.
Der kan f.eks. være tale om, at et  

 dokument fra en konkret personalesag anvendes som baggrunds- eller  

 dokumentationsmateriale i en sag om generelle personalemæssige spørgsmål.
Den  

 foreslåede bestemmelse vil ikke kunne anvendes på en begæring om aktindsigt i  

 sidstnævnte sag, jf. ovenfor.
I sådanne tilfælde vil der imidlertid normalt -  

 på grundlag af de hensyn, der ligger bag bestemmelsen - kunne gives afslag på  

 aktindsigt i de nævnte dokumenter efter § 13, stk. 1, nr. 6.
Det kan endvidere forekomme, at generelle personalesager indeholder  

 oplysninger om enkelte ansattes forhold, der ikke hidrører fra konkrete  

 personalesager som nævnt i stk. 2, 2. pkt.
Der kan f.eks. være tale om en  

 konsulentrapport, der angår en bestemt myndigheds personaleforhold som  

 helhed, men som samtidig indeholder bedømmelser og vurderinger m.v. af  

 enkelte ansattes tjenstlige forhold.
Også i sådanne sager vil der på baggrund  

 af de hensyn, der ligger bag den foreslåede bestemmelse, normalt kunne gives  

 afslag på aktindsigt i de nævnte oplysninger efter § 13, stk. 1, nr. 6.
Det anførte vedrørende § 13, stk. 1, nr. 6, gælder ikke for oplysninger,  

 der er omfattet af stk. 3, og som ikke i konkrete personalesager ville kunne  

 undtages fra aktindsigt, jf. nedenfor.« Spørgsmål nr. 13:
Vil ministeren redegøre for reglerne om ekstrahering og oplyse, hvilken  

 betydning disse regler har for lovforslaget? Svar:
Med udtrykket ekstraheringspligt sigtes der normalt til bestemmelsen i  

 offentlighedslovens § 11, stk. 1. Efter denne bestemmelse er oplysninger i  

 bl.a. interne arbejdsdokumenter om faktiske omstændigheder af væsentlig  

 betydning for sagsforholdet undergivet aktindsigt efter lovens almindelige  

 regler.
Den pågældende forvaltningsmyndighed må således efter  

 omstændighederne »ekstrahere« i interne dokumenter.
Der er tale om  

 en undtagelse fra hovedreglen i lovens § 7 (og § 10, stk. 1, nr. 1-4) om, at  

 sådanne dokumenter er undtaget fra retten til aktindsigt.
 Om bestemmelsen henvises nærmere til John Vogter, a.st., side 176 ff., og  

 Hans Gammeltoft-Hansen m.fl., a.st., side 271 ff.
Lovforslaget indebærer, at det kun er bestemte typer af oplysninger i  

 personalesager, der er omfattet af offentlighedsloven.
I det omfang disse  

 oplysninger, f.eks. oplysninger om lønmæssige forhold, findes i interne  

 arbejdsdokumenter, vil de som udgangspunkt være undtaget fra aktindsigt efter  

 offentlighedslovens § 7. Det gælder dog ikke, såfremt oplysningerne må anses  

 for omfattet af lovens § 11. I så fald må de ekstraheres i overensstemmelse  

 med denne bestemmelse.
 Ekstraheringsbestemmelsen er derimod uden betydning for de dele af  

 personalesagen, som efter lovforslaget ikke er omfattet af  

 offentlighedsloven.
 Spørgsmål nr. 14:
I hvilket omfang indeholder en personalesag oplysninger om  

 bibeskæftigelse? Svar:
 Som anført under besvarelsen af spørgsmål nr. 6 er der ikke fastsat  

 generelle forskrifter om, hvilke oplysninger en personalesag skal indeholde.
Spørgsmålet om, hvilke oplysninger der i praksis ligger i personalesager,  

 er omtalt på side 52 f. i betænkningen og i de udtalelser, der er optaget som  

 bilag 7-10 til betænkningen.
Blandt de eksempler på oplysninger i  

 personalesager, der her opregnes, er ikke oplysninger om bibeskæftigelse.
Justitsministeriet er ikke i øvrigt i besiddelse af generelle oplysninger  

 om det rejste spørgsmål.
I hvert fald i tilfælde, hvor den pågældende  

 bibeskæftigelse er foranlediget af ansættelsen i  

 »hovedmyndigheden«, må det dog antages, at oplysning herom i  

 almindelighed ligger i denne myndigheds personalesag.
 Spørgsmål nr. 15:
Indebærer lovforslaget, at der kan være oplysninger, der normalt ikke  

 opbevares i personalemapper, men som alligevel tilfældigt eller ved en fejl  

 er opbevaret i personalesagen, derved undergives en udleveringspligt, som  

 ikke er til stede i sager, hvor disse dokumenter er fjernet eller aldrig har  

 været en del af personalesagen? Svar:
Det må i almindelighed antages, at dokumenter, som ved en fejl er blevet  

 lagt på en sag, herunder en personalesag, ikke er omfattet af retten til  

 aktindsigt i denne sag.
Det er herved en forudsætning, at dokumenterne ikke  

 alligevel er indgået i myndighedens behandling af sagen, jf. nærmere John  

 Vogter, a.st., side 101 f.
 Lovforslaget indebærer, at det i personalesager kun er bestemte  

 (personalemæssige) oplysninger, der er omfattet af loven, jf. forslagets § 2,  

 stk. 3. Det kan derfor ikke antages, at det rejste spørgsmål på dette område  

 vil få praktisk betydning.
 Spørgsmål nr. 16:
Hvad er begrundelsen for, at det alene er den endelige afgørelse i en  

 disciplinærsag, der er omfattet af lovforslaget, og vil det ikke kunne være  

 en fordel for den ansatte, at baggrunden for sanktionen oplyses? Svar:
 1. Justitsministeriet har forstået spørgsmålets første led  

 således, at det ønskes oplyst, hvorfor det i disciplinærsager, der afsluttes  

 med en formel afgørelse om ikendelse af en disciplinær sanktion, kun er denne  

 afgørelse - og ikke tillige det bagvedliggende materiale - der er omfattet af  

 offentlighedsloven.
Efter bestemmelsen i lovforslagets § 2, stk. 3, 2. pkt., gælder  

 offentlighedsloven, for så vidt angår ansatte i chefstillinger for  

 oplysninger om disciplinære reaktioner af advarsel eller derover.
Efter  

 bestemmelsens 3. pkt. gælder dette dog kun for et tidsrum af to år efter, at  

 den endelige afgørelse herom er truffet.
 I lovforslagets bemærkninger til bestemmelsen hedder det bl.a. følgende  

 (side 9):
»Det er kun oplysninger om selve den disciplinære reaktion - dvs.  

 ansættelsesmyndighedens skrivelse med den endelige afgørelse i sagen - der er  

 omfattet af loven.
Andre dokumenter og oplysninger i sagen (der typisk  

 alligevel ville kunne undtages efter § 13, stk. 1, nr. 3) er ikke omfattet.  

 Det gælder f.eks. udskrifter af protokollen fra tjenstlige forhør og  

 forhørslederens beretning.
Afgørelser om, at der ikke er grundlag for at  

 iværksætte en disciplinær reaktion, er heller ikke omfattet.
Navnlig i  

 tilfælde, hvor det er almindeligt kendt, at der har verseret en  

 disciplinærsag, vil den ansatte imidlertid ofte selv have en interesse i at  

 offentliggøre en sådan afgørelse.« Det, der i de nævnte sager er omfattet af loven, er således selve  

 afgørelsen, herunder den begrundelse for den disciplinære sanktion, der her  

 gives, jf. forvaltningslovens §§ 22 og 24.
 Når de bagvedliggende oplysninger ikke i øvrigt er omfattet af loven,  

 skyldes det i første række lovforslagets generelle målsætning om at begrænse  

 adgangen til aktindsigt i personalesager, herunder også i disciplinærsager.  

 Om de principielle overvejelser herom henvises til betænkningen, side 61 ff.
Hertil kommer, at det nævnte bagvedliggende materiale - som det også  

 fremgår af de citerede bemærkninger - i vidt omfang allerede efter de  

 gældende regler er undtaget fra retten til aktindsigt.
Om dette spørgsmål kan  

 nærmere oplyses følgende:
 I tilfælde, hvor der over for en ansat i en chefstilling træffes en formel  

 afgørelse om ikendelse af en disciplinær sanktion efter tjenestemandsloven,  

 vil der i almindelighed forinden have været afholdt tjenstligt forhør efter  

 reglerne i tjenestemandslovens kapitel 4. Sådanne forhør og retsmøder er som  

 udgangspunkt ikke offentlige, jf. lovens § 21, stk. 7, og offentlig  

 gengivelse af, hvad der er passeret under møderne, er i så fald forbudt, jf.  

 stk. 8. Det er endvidere i praksis antaget, at der efter offentlighedslovens  

 § 13, stk. 1, nr. 3, generelt kan gives afslag på aktindsigt i dokumenter og  

 oplysninger, der er omfattet af offentliggørelsesforbudet, jf. nærmere  

 betænkningen, side 37.
Med hensyn til den nærmere rækkevidde af offentliggørelsesforbudet - og  

 dermed af adgangen til at afslå begæringer om aktindsigt efter den nævnte  

 bestemmelse i offentlighedsloven - fremgår det af tjenestemandslovens § 21,  

 stk. 9, at forbudet omfatter oplysninger tilvejebragt såvel før som under  

 forhør og retsmøder, der afholdes under sagen, og hvad enten oplysningerne  

 foreligger mundtligt eller skriftligt.
Forbudet omfatter efter bestemmelsens  

 forarbejder bl.a. oplysninger i den tjenstlige indberetning efter lovens §  

 20, stk. 1, tjenestemandens eventuelle skriftlige udtalelse herom, eventuelle  

 senere skriftlige indlæg, meddelelsen til vedkommende centralorganisation om  

 sagens stilling efter § 22 og udtalelser om tjenestemandens eventuelle krav  

 på hel eller delvis godtgørelse af bisidderudgifter m.v. efter lovens § 23,  

 jf.
Folketingstidende 1985-86, Tillæg A, sp. 3167 f.
Også forhørslederens  

 beretning og eventuelle indstilling om sagens afgørelse er omfattet, jf. dog  

 om den ansattes adgang til på egen hånd at offentliggøre indstillingen  

 nedenfor, pkt. 2.
2. Med hensyn til spørgsmålets andet led bemærkes det, at en  

 offentliggørelse af det bagvedliggende materiale efter de nævnte bestemmelser  

 i tjenestemandsloven som udgangspunkt ikke vil kunne finde sted, heller ikke  

 fra den ansattes egen side.
Det fremgår dog af de nævnte forarbejder, at den  

 ansatte på egen hånd frit kan offentliggøre forhørslederens eventuelle  

 indstilling.
Det er samtidig i praksis antaget, at offentliggørelsesforbudet ikke  

 gælder i tilfælde, hvor vedkommende minister, tjenestemanden selv og  

 vedkommende centralorganisation giver samtykke til offentliggørelse af  

 dokumenterne.
Det skyldes, at de samme myndigheder m.v. kan bestemme, at  

 offentligheden skal have adgang til at overvære sagens behandling, jf.  

 tjenestemandslovens § 21, stk. 7, 2. pkt.
I så fald gælder  

 offentliggørelsesforbudet ikke, jf. § 21, stk. 8 (»retsmøder, der ikke  

 er offentlige«). En sådan fremgangsmåde blev bl.a. fulgt i forbindelse  

 med den tjenstlige undersøgelse i Tamil-sagen (for så vidt angår  

 forhørsledelsens beretning og indstilling).
 Selv hvor der ikke foreligger samtykke fra tjenestemanden og vedkommende  

 centralorganisation, er offentliggørelsesforbudet efter lovens forarbejder  

 ikke til hinder for, at myndigheden, hvor der er rimelig grund til det, efter  

 sagens afslutning udsender en meddelelse til offentligheden om undersøgelsens  

 udfald, om fornødent med en kort begrundelse for den trufne afgørelse, jf.  

 Folketingstidende 1968-69, Tillæg A, sp. 3899. Det samme må antages at gælde  

 for tjenestemanden selv, jf. ovenfor om tjenestemandens adgang til at  

 offentliggøre forhørslederens eventuelle indstilling.
 Det tilføjes, at spørgsmålet om, i hvilket omfang den ansatte selv kan  

 offentliggøre materiale fra disciplinærsager, ikke berøres af det  

 foreliggende lovforslag.
 Spørgsmål nr. 17:
I hvilket omfang har en ansat selv aktindsigt i egen personalesag,  

 herunder en eventuel disciplinærsag? Svar:
 Lovforslagets § 2, stk. 2, 2. pkt., indebærer, at sager om enkeltpersoners  

 ansættelsesforhold i det offentliges tjeneste - med de undtagelser, der  

 fremgår af bestemmelsens stk. 3 og 4 - ikke er omfattet af  

 offentlighedsloven.
 Det indebærer i princippet, at heller ikke bestemmelsen om egenacces i  

 lovens § 4, stk. 2, vil gælde for personalesager, jf. om bestemmelsen nærmere  

 John Vogter, a.st., side 91 ff.
Formålet med lovforslaget er at gennemføre en begrænsning i  

 offentlighedens adgang til aktindsigt i personalesager.
Det er ikke hensigten  

 at begrænse den ansattes egen adgang til aktindsigt i sin personalesag.
På  

 den baggrund er det forudsat, at der efter princippet om meroffentlighed  

 fortsat gives den ansatte adgang til aktindsigt i vedkommendes egen  

 personalesag efter de principper, der gælder i dag.
Noget sådant vil efter  

 Justitsministeriets opfattelse også følge af principperne om god  

 forvaltningsskik og hensynsfuld personaleadministration.
 I det omfang der i forvaltningslovens forstand er tale om en  

 afgørelsessag, hvori den ansatte er part, f.eks. en disciplinærsag, vil  

 dokumenterne i sagen være undergivet aktindsigt for den ansatte efter de  

 særlige bestemmelser om partsaktindsigt i forvaltningslovens kapitel 4. Disse  

 bestemmelser berøres ikke af lovforslaget, jf. forslagets side 2 f.
 Spørgsmål nr. 18:
I hvilket omfang er en ansat selv berettiget til at offentliggøre  

 dokumenter fra en personalesag, herunder en disciplinærsag? Svar:
 Den grundlæggende bestemmelse om tavshedspligt for offentligt ansatte er  

 fastsat i straffelovens § 152. Bestemmelsen har følgende ordlyd:
 »§ 152. Den, som virker eller har virket i offentlig tjeneste  

 eller hverv, og som uberettiget videregiver eller udnytter fortrolige  

 oplysninger, hvortil den pågældende i den forbindelse har fået kendskab,  

 straffes med bøde, hæfte eller fængsel indtil 6 måneder.
 Stk. 2. Straffen kan stige til fængsel indtil 2 år, hvis forholdet  

 er begået med forsæt til at skaffe sig eller andre uberettiget vinding, eller  

 der i øvrigt foreligger særligt skærpende omstændigheder.
Stk. 3. En oplysning er fortrolig, når den ved lov eller anden  

 gyldig bestemmelse er betegnet som sådan, eller når det i øvrigt er  

 nødvendigt at hemmeligholde den for at varetage væsentlige hensyn til  

 offentlige eller private interesser.« Bestemmelsen suppleres bl.a. af reglerne om tavshedspligt m.v. i  

 forvaltningslovens kapitel 8.
Tavshedspligten efter de nævnte bestemmelser vil i almindelighed ikke være  

 til hinder for, at den ansatte offentliggør oplysninger fra sin egen  

 personalesag.
Om det særlige offentliggørelsesforbud efter  

 tjenestemandslovens § 21, stk. 8, henvises til besvarelsen ovenfor af  

 spørgsmål nr. 16.
 Spørgsmål nr. 19:
I hvilket omfang kan en borger, der anmoder om indsigt i en personalesag,  

 få indsigt i dokumenterne i den sag, der oprettes i den anledning, og som  

 måtte indeholde oplysninger om borgeren selv, f.eks. udtalelser fra den  

 berørte tjenestemand, optagne politirapporter m.v.? Svar:
 Som anført ovenfor under besvarelsen af spørgsmål nr. 8 må den, der  

 begærer aktindsigt i en personalesag, anses for part i den sag, der i den  

 anledning opstår (»aktindsigtssagen«).
 Det indebærer, at den pågældende har de rettigheder, som forvaltningsloven  

 tillægger parter i afgørelsessager, herunder bl.a. ret til partsaktindsigt og  

 partshøring efter lovens kapitel 4 og 5.
 Derimod bliver den, der begærer aktindsigt i en personalesag, ikke derved  

 part i selve personalesagen.
 Spørgsmål nr. 20:
Vil en borger, der klager over en afgørelse, dermed få partsstatus i sagen  

 og dermed mulighed for aktindsigt i en eventuel disciplinærsag mod en ansat,  

 der har deltaget i den afgørelse, der klages over? Vil en sådan mulighed for  

 aktindsigt i givet fald være underlagt den i lovforslagets § 2, stk. 3,  

 omtalte toårsgrænse? Svar:
En borger, der som klageberettiget indgiver klage til en overordnet  

 forvaltningsmyndighed over en afgørelse, vil være part i klagemyndighedens  

 sag, jf.
Hans Gammeltoft-Hansen m.fl., a.st., side 49.
 Det indebærer, at klageren vil have adgang til aktindsigt i klagesagens  

 dokumenter efter de særlige regler om partsaktindsigt i forvaltningslovens  

 kapitel 4.
 I de tilfælde, hvor dokumenter fra andre sager indgår i (tilakteres)  

 klagemyndighedens sag med henblik på at supplere det faktiske  

 afgørelsesgrundlag, bliver disse dokumenter i forvaltningslovens forstand en  

 del af klagesagen.
 I de - formentlig meget sjældne - tilfælde, hvor dokumenter i en eventuel  

 disciplinærsag mod den medarbejder, som har truffet den påklagede afgørelse,  

 på den angivne måde indgår i klagemyndighedens sag, vil den foreslåede  

 ændring af offentlighedsloven i princippet være uden betydning, idet  

 spørgsmålet om aktindsigt for parten som nævnt vil skulle afgøres efter  

 forvaltningslovens regler om partsaktindsigt.
 Spørgsmål nr. 21:
Vil en ansat kunne opbevare sin personalemappe hjemme? Svar:
 Kulturministeriet har over for Justitsministeriet oplyst, at der ikke i  

 arkivlovgivningen m.v. er fastsat bestemmelser, som udtrykkeligt udelukker,  

 at offentligt ansatte opbevarer deres personalesager på deres private bopæl.
Det helt sædvanlige er imidlertid, at en personalesag opbevares hos den  

 pågældende forvaltningsmyndighed.
Formålet med overhovedet at have en  

 personalesag taler efter Justitsministeriets opfattelse også afgørende for,  

 at ansættelsesmyndigheden i almindelighed må have sagen - eller i hvert fald  

 kopi af dens dokumenter - i sin besiddelse med henblik på behandling af sager  

 vedrørende den ansattes personalemæssige forhold.
I det omfang det måtte forekomme, at en personalesag opbevares på  

 medarbejderens privatbopæl, vil det være uden betydning for spørgsmålet om  

 aktindsigt.
Det gælder både efter den gældende lov og efter den foreslåede  

 bestemmelse.
 Spørgsmål nr. 22:
 Er fremtidige aftalte, men endnu ikke ikrafttrådte ændringer i  

 tjenesteforholdet omfattet af aktindsigt? Her tænkes f.eks. på orlov,  

 tjenestefrihed, afsked eller overflytning til andet arbejde.
 Svar:
Efter lovforslagets § 2, stk. 3, 1. pkt., gælder offentlighedsloven i  

 personalesager for oplysninger om den ansattes navn, stilling, uddannelse,  

 arbejdsopgaver, lønmæssige forhold og tjenesterejser.
Efter bestemmelsens 2.  

 og 3. pkt. gælder loven endvidere i et vist omfang for oplysninger om  

 disciplinære reaktioner.
 Oplysninger om f.eks. orlov og tjenestefrihed vil således ikke være  

 omfattet af offentlighedsloven.
 I lovforslagets bemærkninger til bestemmelsen anføres bl.a. følgende (side  

 8):
 »Med oplysninger om stilling og arbejdsopgaver sigtes der navnlig til  

 stilling og arbejdsopgaver i den myndighed, begæringen om aktindsigt  

 fremsættes over for, herunder også tidligere stillinger og arbejdsopgaver i  

 myndigheden.
Som nævnt ovenfor omfatter loven ikke sager om ansættelse eller  

 forfremmelse i det offentliges tjeneste, herunder oplysninger i sådanne sager  

 om stillinger og arbejdsopgaver hos tidligere offentlige eller private  

 arbejdsgivere, der f.eks. kan belyse den ansattes karriereforløb.
I det  

 omfang der imidlertid i den almindelige personalesag måtte ligge oplysninger  

 herom, er også disse omfattet af loven.
Det samme gælder oplysninger om  

 offentlig bibeskæftigelse, f.eks. medlemskab af nævn, råd og kommissioner  

 m.v.
Adgangen til aktindsigt i oplysninger om den ansattes uddannelse omfatter  

 navnlig uddannelse før ansættelsen.
Der er endvidere bl.a. adgang til  

 aktindsigt i oplysninger om eventuel gennemført efteruddannelse, herunder  

 deltagelse i kurser m.v.« Efter Justitsministeriets opfattelse følger det af bestemmelsens ordlyd og  

 formål og af de citerede bemærkninger, at det alene er oplysninger om  

 tidligere og nuværende arbejdsopgaver m.v., der er omfattet af  

 offentlighedsloven.
Derimod vil eventuelle oplysninger om, f.eks. hvilke  

 arbejdsopgaver den pågældende skal varetage fremover, og hvilke  

 efteruddannelseskurser den pågældende på et senere tidspunkt skal gennemgå,  

 ikke være omfattet af loven.
 Der vil efter princippet om meroffentlighed kunne gives aktindsigt i  

 sådanne oplysninger, medmindre reglerne om tavshedspligt er til hinder for  

 det, jf. side 8 i lovforslaget.
Bilag 2 Henvendelse af 26. november 1997 fra Aalborg Universitet, Institut for  

 Sociale Forhold og Organisation Kommentarer til justitsministerens forslag til ændringer i  

 offentlighedsloven vedrørende aktindsigt i personalesager Af Claus Haagen Jensen, professor i offentlig ret og Oluf Jørgensen,  

 lektor i forvaltningsret, Institut for Sociale Forhold og Organisation,  

 Aalborg Universitet 1. Resume Justitsministeren har 14. november fremsat forslag til ændringer i  

 offentlighedsloven vedrørende aktindsigt i personalesager.
Lovforslaget er  

 identisk med forslag fra en arbejdsgruppe, som i sommer blev nedsat af  

 justitsministeren for at vurdere offentlighedslovens regler om aktindsigt i  

 personalesager.
Arbejdsgruppens gennemgang af gældende ret, overvejelser og  

 forslag er netop offentliggjort i en betænkning om aktindsigt i  

 personalesager (betænkning nr. 1349).
Lovforslaget bryder med det grundlæggende princip i den gældende lov, idet  

 hovedreglen vendes: Hidtil har ret til aktindsigt været hovedreglen, som  

 brydes af nogle generelle og konkrete undtagelser i personalesager bl.a.  

 vedrørende private forhold.
Efter lovforslaget bliver personalesager som  

 hovedregel undtaget fra retten til aktindsigt, og både retten til aktindsigt  

 for enhver (§ 4, stk. 1) og egen acces (§ 4, stk. 2) vil blive begrænset til  

 oplysningstyper, som er nævnt på en særlig »positivliste«.
 Ændringerne i forhold til gældende ret kan sammenfattes under fire  

 hovedpunkter:
1. Oplysninger om ansattes private adresser, private telefonnumre og  

 civilstand undtages.
Efter de gældende regler er disse oplysninger kun  

 undtaget, hvis den enkelte ansatte selv har sørget for beskyttelse, f.eks.  

 ved anmodning om beskyttet adresse ved folkeregisteret.
Kommentar: Når disse oplysninger ikke allerede er undtaget efter den  

 gældende lovs bestemmelse om »private forhold« (§ 12, stk. 1, nr.  

 1), skyldes det, at de er offentligt tilgængelige på anden vis, medmindre der  

 er foretaget en særlig beskyttelse.
Mange offentligt ansatte har givet udtryk  

 for, at disse oplysninger ikke ønskes udleveret fra arbejdsstedet, uanset om  

 de i øvrigt er beskyttede eller ej.
Da disse oplysnigner ikke handler om den  

 offentlige forvaltning, er det uproblematisk at afskære retten til aktindsigt  

 heri.
Ofentlighedsloven skal sikre borgerne mulighed for at kontrollere den  

 offentlige forvaltning, og disse oplysninger om private forhold falder uden  

 for dette formål.
2. Referater af personaleudviklingssamtaler og personalebedømmelser  

 undtages fra offentlighedsloven.
Ifølge Justitsministeriet kan man også efter  

 den gældende lov praktisk talt altid hindre, at sådanne oplysninger udleveres  

 til udenforstående, men det skal dog principielt ske efter en konkret  

 vurdering (§ 13, stk. 1, nr. 6). Den generelle undtagelse fra  

 offentlighedsloven betyder, at den ansatte også selv mister retten til  

 aktindsigt i form af egen acces (§ 4, stk. 2). Forvaltningslovens regler for  

 parters ret til aktindsigt gælder kun i afgørelsessager og kan derfor kun  

 anvendes, hvis oplysninger danner grundlag for beslutninger om ændringer i  

 ansættelsesforholdet.
Kommentar: Hvis sådanne referater og bedømmelser kun anvendes internt af  

 personaleledelsen og den enkelte ansatte som led i den almindelige  

 medarbejder- og stillingsudvikling, er det uproblematisk, at de undtages fra  

 almindelig offentlighed.
Det er derimod meget problematisk, at lovforslaget  

 også betyder, at den ansatte selv mister retten til indsigt i ledelsens  

 referater og bedømmelser.
3. Oplysninger om ledelsesreaktioner mod de ansattes tjenstlige forhold  

 undtages stort set ifølge lovforslaget: Kun oplysninger om disciplinære  

 reaktioner i form af advarsel og derover mod ansatte i chefstillinger vil  

 fremover være omfattet af offentlighedsloven og kun i 2 år.
Efter den  

 gældende lov har offentligheden (dvs. kolleger på arbejdspladsen, andre  

 borgere og medier) ret til oplysninger om ledelsesreaktioner vedrørende  

 tjenstlige forhold, dog ikke, hvis der herved afsløres oplysninger om den  

 ansattes privatliv eller strafbare forhold.
Kommentar: Der er på dette punkt tale om en markant begrænsning i  

 offentlighedens ret til aktindsigt.
Modifikationen vedrørende ansatte i  

 chefstillinger har meget begrænset betydning i praksis, idet afskedigelser og  

 andre reaktioner kun sjældent gennemføres som disciplinærsager, men typisk  

 diskretionært og ofte i form af en aftale.
4. Ifølge bemærkningerne til lovforslaget forventes der en afsmittende  

 virkning på generelle personalesager - f.eks. konsulentundersøgelser -  

 således at oplysninger om ansattes tjenstlige forhold, der indgår heri, også  

 vil kunne undtages i vidt omfang.
Det betyder, at oplysninger om konkrete,  

 ledelsesmæssige og personalemæssige forhold stort set vil blive undtaget fra  

 offentlighedsloven.
Efter den gældende lov kan sådanne oplysninger ikke  

 undtages i rapporten fra private konsulentfirmaer.
 Kommentar: Denne ændring er et klart brud med offentlighedslovens formål,  

 og den begrænser både retten til aktindsigt for offentligheden og egen acces.
 Lovforslagets markante begrænsninger i retten til aktindsigt i  

 personalesager vil bevirke, at retstilstanden i Danmark kommer helt ud af  

 trit med retstilstanden i Norge og Sverige.
I næste afsnit gives en kort beskrivelse af lovforslaget sammenholdt med  

 gældende ret.
I 3. afsnit vurderes offentlighedsreglernes og lovforslagets  

 virkninger og sammenholdes med hensyn i relation til ledelsen, de ansatte og  

 offentligheden. 4. afsnit indeholder en kritisk vurdering af praksis -  

 herunder Justitsministeriets opfattelse - vedrørende sagsidentifikation i  

 relation til offentlighedens krav herom.
Afslutningsvis præsenteres i 5.  

 afsnit et forslag til at stramme regler og praksis vedrørende aktindsigt i  

 personalesager uden at bryde med offentlighedslovens principper.
2. Hovedreglen vendes 2.1. Hovedlinjerne i den gældende lov Retten til aktindsigt er udgangspunktet i den gældende lov.
Enhver -  

 kollegaer, andre borgere, medier m.v. - har med visse undtagelser ret til  

 indsigt.
Som et vigtigt supplement til forvaltningslovens regler om parters  

 ret til aktindsigt i afgørelsessager giver offentlighedsloven desuden ret til  

 egen acces (§ 4, stk. 2): »Den, hvis personlige forhold er omtalt,»  

 har med få og snævre undtagelser ret til aktindsigt heri.
Ansættelses- og forfremmelsessager (§ 2, stk. 1) er generelt undtaget.  

 Loven giver således ikke ret til indsigt i ansøgninger, anbefalinger og  

 bedømmelse ved stillingsbesættelse.
I disse sager har ansøgerne selv ret til  

 aktindsigt efter forvaltningslovens regler om parters ret til aktindsigt i  

 afgørelsessager.
 Oplysninger om private forhold (§ 12, stk. 1, nr. 1) er undtaget fra  

 almindelig offentlighed (§ 4, stk. 1), men ikke fra egen acces (§ 4, stk. 2).  

 Denne undtagelse omfatter f.eks. eksamenskarakterer, cpr-nummer,  

 familieforhold, beskyttet adresse, beskyttet telefonnummer, sygdom, herunder  

 antal sygedage, misbrug af rusmidler, skat, bankkonti, strafbare forhold og  

 private bijob.
Folketingets Ombudsmand har med sædvanlig grundighed gjort rede for,  

 hvordan der skal skelnes mellem ansattes private forhold og tjenstlige  

 forhold (se FOB 1976.130): Når tjenstlige problemer beror på forhold, som i  

 almindelighed betragtes som hørende til privatlivet, f.eks. fysisk eller  

 psykisk sygdom, familære problemer, afhængighed af spiritus eller strafbare  

 forhold, er sådanne underliggende privatlivsforhold som udgangspunkt undtaget  

 fra offentlighed.
Og forsømmelse i arbejde kan være så nært forbundet til  

 private problemer, at undtagelsen fra aktindsigt også må gælde for selve  

 forsømmelsen.
Ved »rene« tjenstlige forhold er der derimod ikke  

 begrænsninger i retten til aktindsigt.
Interne arbejdsdokumenter er som hovedregel undtaget (§ 7), f.eks.  

 referater fra interne møder om personaleforhold, interne notater om  

 personalesamtaler og indstillinger til ledelsen.
Visse interne  

 arbejdsdokumenter er dog undergivet aktindsigt (§ 8), f.eks. dokumenter, der  

 alene gengiver en endelig beslutning.
Dokumenter, der kommer fra eller sendes til andre myndigheder eller  

 private, f.eks. rapporter fra konsulentfirmaer om personaleforhold, er ikke  

 interne.
Justitsministeriet antager med god grund, at undtagelsen om interne  

 arbejdsdokumenter heller ikke omfatter brevveksling mellem ledelsen og en  

 ansat om afskedigelse, orlov o.l.
Begrundelsen er, at den ansatte i sådanne  

 sager ikke optræder på myndighedens vegne, men varetager sine private  

 interesser.
Forholdet er mere tvivlsomt ved personaleudviklingssamtaler o.l.,  

 men også her vil der kunne opstå interessemodsætninger mellem ledelsen og den  

 ansatte, og det er derfor usikkert, om referater af samtaler, bedømmelse m.v,  

 som udleveres til ansatte, kan undtages som interne arbejdsdokumenter.
 Oplysninger om faktiske omstændigheder, der har væsentlig betydning for en  

 sag, f.eks. oplysninger om faglige kvalifikationer, er ikke omfattet af  

 undtagelsen vedrørende interne arbejdsdokumenter (§ 11).
 Myndigheders brevveksling med sagkyndige vedrørende retssager om  

 personaleforhold er undtaget fra aktindsigt (§ 10, nr. 4), f.eks.  

 henvendelser til og svar fra en advokat, Kommunernes Landsforening eller  

 Finansministeriet.
 Ifølge den gældende lov kan oplysninger endvidere undtages, når det ud fra  

 en konkret vurdering er nødvendigt for at beskytte væsentlige interesser (§  

 13). Navnet på sagsbehandleren kan f.eks. undtages, hvis det konkret  

 formodes, at sagsbehandleren vil blive udsat for repressalier (§ 13, stk. 3,  

 evt. nr. 6). Referater af ledelsens strategiske overvejelser ved  

 forhandlinger om løn- og andre personaleforhold kan undtages, hvis aktindsigt  

 vil undergrave ledelsens forhandlingsposition (§ 13, stk. 1, nr. 5).
Justitsministeriet antager, at referater af personaleudviklingssamtaler,  

 personalebedømmelser o.l. i almindelighed kan undtages efter den såkaldte  

 generalklausul (§ 13, stk. 1, nr. 6). Efter denne bestemmelse kan oplysninger  

 undtages, når hemmeligholdelse ud fra forholdets særlige karakter er  

 nødvendig.
Bestemmelsen forudsætter en konkret vurdering, og det er derfor  

 meget tvivlsomt, når det i bemærkningerne til lovforslaget antages, at  

 sådanne dokumenter »normalt« kan undtages.
2.2. Lovforslaget Ifølge justitsministerens lovforslag skal offentlighedsloven som  

 hovedregel ikke omfatte sager om enkeltpersoners ansættelsesforhold.
Der  

 foreslås herefter en undtagelsesbestemmelse, der giver ret til aktindsigt i  

 visse oplysningstyper, som opregnes i en ny § 2, stk. 3. Det gælder:
- navn - stilling - uddannelse - arbejdsopgaver - lønmæssige forhold - tjenesterejser - disciplinære sanktioner i form af advarsel eller derover, dog kun for  

 ansatte i chefstillinger og kun de første 2 år efter sanktionen.
Lovforslaget undtager oplysninger om ansattes tjenstlige forhold, bortset  

 fra »positivlisten«.
Det betyder, at f.eks. oplysninger om følgende  

 forhold undtages: Klager om den ansattes arbejde og ledelsesreaktioner,  

 herunder påtaler, tilkendegivelser, forflyttelser og afskedigelser.
Ifølge lovforslaget skal oplysninger om visse disciplinære reaktioner  

 (advarsel og derover) mod ansatte i chefstillinger dog være offentligt  

 tilgængelige i to år.
Chefbetegnelsen har ifølge lovforslagets bemærkninger  

 en snæver betydning: Kun kontorchefer og derover er omfattet.
Omsat til  

 lønrammer betragtes ansatte i lønramme 36, tilsvarende niveau eller derover  

 som chefer.
For chefgruppen - i den ovenfor nævnte snævre forstand - er det kun  

 oplysninger om disciplinære reaktioner i form af advarsler eller derover, der  

 ifølge forslaget skal være offentligt tilgængelige.
De egentlige disciplinære  

 reaktioner er sjældne, og i disse tilfælde er det ifølge forslaget tilmed kun  

 oplysning om selve reaktionen, som skal være offentligt tilgængelig, men ikke  

 oplysninger om baggrunden.
Henstillinger, kritik o.l., der ikke har karakter af disciplinære  

 reaktioner vil være undtaget - også for chefer.
Det samme gælder  

 afskedigelse, der besluttes skønsmæssigt, f.eks. på baggrund af  

 »samarbejdsvanskeligheder«, »dårlig kemi« eller lignende.
I praksis bliver afskedigelser især ved chefstillinger ofte betegnet som  

 aftaler, evt. med gensidige løfter om fortrolighed som led i aftalen.  

 Indenrigsministeriet og Folketingets Ombudsmand har i flere sager pointeret,  

 at der typisk er tale om afgørelser, selv om aftaleformen benyttes, og at  

 offentlighedslovens regler ikke kan tilsidesættes af aftaler.
Med  

 lovforslaget vil sådanne »aftaler« om fratrædelse blive undtaget  

 fra offentlighed.
Ifølge lovforslagets bemærkninger forventes ændringerne at få afsmittende  

 virkning, således at også oplysninger, der indgår i generelle personalesager,  

 kan undtages i videre omfang end i dag.
Som eksempel nævnes oplysninger om  

 enkelte ansattes forhold, der indgår i en konsulentrapport om en myndigheds  

 generelle personaleforhold.
Lovforslaget vil således mærkbart begrænse retten til aktindsigt i  

 tjenstlige forhold.
Der vil stort set kunne lukkes for aktindsigt i  

 oplysninger om den konkrete udmøntning af personalepolitikken.
Kollegaer,  

 borgere og medier vil - bortset fra den meget begrænsede modifikation  

 vedrørende topchefer - ikke længere have ret til indsigt i ledelsesmæssige  

 reaktioner i form af påtaler, afskedigelser m.v.
Beslutninger om at undlade  

 reaktioner - evt. efter en lang beslutningsproces - vil ligeledes være  

 undtaget.
Den ansatte, som er direkte berørt, vil miste retten til egen acces  

 i oplysninger om sine personlige forhold, som ledelsen noterer.
2.3. Andre regelsæt ændres ikke Forvaltningslovens regler om parters ret til aktindsigt ændres ikke.  

 Forvaltningslovens regler om aktindsigt er som nævnt begrænset til  

 afgørelsessager.
Tavshedspligten ifølge straffeloven og forvaltningsloven bliver ikke  

 ændret.
Oplysninger om ansattes tjenstlige forhold vil således fortsat kunne  

 videregives til andre og evt. offentliggøres uden at komme i strid med  

 tavshedspligten.
Det kan gøres mundtligt eller i form af aktindsigt i medfør  

 af princippet om meroffentlighed, som der ikke ændres på.
Lovforslaget giver  

 således ikke ansatte nogen sikkerhed imod, at oplysninger bliver videregivet.
 Der ændres heller ikke på reglen om mødeoffentlighed i den kommunale  

 styrelseslovs § 10, stk. 1. Hovedreglen, at sager skal behandles for åbne  

 døre i kommunalbestyrelsen, gælder også for konkrete personalesager.
Det forhold, at der er tale om en personsag, er ikke i sig selv  

 tilstrækkeligt som begrundelse for at behandle en sag for lukkede døre.  

 Indenrigsministeren har i et svar til Folketingets Kommunaludvalg (17. marts  

 1994) gjort rede for, at personsager kun må behandles for lukkede døre, hvis  

 der indgår oplysninger, der er undergivet tavshedspligt ifølge  

 forvaltningsloven.
Den kommunale styrelseslovs regel om mødeoffentlighed (§  

 10, stk. 1) er senere blevet præciseret af Folketinget for at klargøre, at  

 dørene ikke må lukkes ud fra en friere vurdering i den enkelte  

 kommunalbestyrelse af behovet for fortrolighed (ordene »eller  

 ønskeligt« blev fjernet fra § 10, stk. 1, ved lov nr. 380 af 14. juni  

 1995). Behandlingen af konkrete personalesager vedrørende tjenstlige forhold  

 vil derfor fortsat skulle behandles for åbne døre, hvis de tages op i  

 kommunalbestyrelsen, evt. på initiativ af et enkelt medlem.
3. Konsekvenser og hensyn 3.1. Synsfeltet Arbejdsgruppens overvejelser om behovet for ændringer af  

 offentlighedsloven er ikke særlig omfattende i betænkningen (s. 61-65).  

 Arbejdsgruppen betragter aktindsigt i personalesager som uvedkommende kontrol  

 af den enkelte ansatte: »som reaktion på en tjenstlig handling, som led  

 i almindelig nysgerrighed eller som led i et rent privat mellemværende mellem  

 ansøgeren og den ansatte«.
De afgørende synspunkter i arbejdsgruppen er,  

 at muligheden for aktindsigt skaber utryghed og usikkerhed hos de ansatte, og  

 at en række oplysninger i personalesager er »uden eller af meget  

 begrænset interesse for offentligheden«.
Justitsministeriet tilslutter  

 sig arbejdsgruppens synspunkter.
 Det er vigtigt, at lovgivning baseres på begrundede vurderinger af  

 lovgivningens virkninger sammenholdt med de hensyn, der søges opnået.  

 Arbejdsgruppens overvejelser herom har et snævert udgangspunkt.
I det følgende anlægges et bredere sigte, og der skitseres en række mulige  

 virkninger: både direkte og indirekte, kortsigtede og langsigtede virkninger  

 søges inddraget og sammenholdt med relevante hensyn.
Den ultrakorte frist for  

 høringssvar - mindre end 2 uger - som Justitsministeriet har meddelt, sætter  

 dog klare grænser for grundigheden.
Overvejelserne får karakter af en skitse.
Oplysninger i personalesager er ikke blot oplysninger om den enkelte  

 ansatte, men også konkrete udtryk for myndighedens personalepolitik og  

 myndighedsudøvelse, f.eks. en afskedigelse.
Oplysninger om en  

 ledelsesreaktion mod en ansat handler naturligvis om den ansatte, men  

 oplysningerne handler også om ledelsen, og ud fra en bredere synsvinkel er  

 det typisk mere interessant at se på ledelsen end på den enkelte ansatte.
 Det er som nævnt i arbejdsgruppens betænkning i mange tilfælde mere  

 rigtigt at »gå efter bolden« end at »gå efter manden«.  

 Når en borger er utilfreds med en sagsbehandlers arbejde, er det meget mere  

 fornuftigt at klage over sagsbehandleren og afgørelsen i sagen frem for at  

 anmode om aktindsigt i sagsbehandlerens »personalemappe«.
Arbejdsgruppen overser, at aktindsigt i personalesager kan have væsentlig  

 betydning for en vurdering af ledelsen af offentlige myndigheder - både for  

 borgernes og de ansattes vurdering af ledelsen.
Ledelse kan ikke måles  

 udelukkende på overordnede proklamationer og beslutninger om  

 personalepolitik.
Den konkrete udmøntning bl.a. i personalesager - f.eks. en  

 afskedigelse - er væsentlig for en nøgtern vurdering.
Aktindsigt i  

 personalesager kan med andre ord være udtryk for, at man »går efter  

 bolden«, hvor ledelsen - den konkrete personalepolitik, styring,  

 ledelsesstil m.v. - er »bolden«.
 Arbejdsgruppen overser endvidere, at generelle undtagelser fra  

 offentlighedsloven også rammer retten til egen acces.
De følgende overvejelser om virkninger og hensyn vedrører primært de  

 oplysninger om tjenstlige ledelsesreaktioner, som ifølge lovforslaget vil  

 blive undtaget, f.eks. oplysninger om påtaler, afskedigelser o.l.
Der skelnes  

 mellem virkninger og hensyn i relation til offentligheden, ledelsen og de  

 ansatte.
3.2. Demokrati og åbenhed Offentlighedslovens vigtigste formål er at sikre borgerne og medierne ret  

 til indsigt i den offentlige forvaltning, og loven er således en af de  

 grundlæggende forudsætninger for, at demokratiet kan fungere.
Retten til aktindsigt betyder, at borgerne og medierne ikke er afhængige  

 af den information, som den politiske og administrative ledelse selv finder  

 det rigtigt og klogt at fremlægge.
Offentlighedsloven sikrer mulighed for  

 kontrol, debat og stillingtagen på grundlag af korrekte oplysninger om  

 faktiske forhold og myndigheders dispositioner.
Uden offentlighedsregler  

 måtte den offentlige debat i højere grad bygge på rygter og halve sandheder.
Offentlighedsreglernes værdi kan ikke blot måles på den faktiske  

 anvendelse af reglerne.
Offentlighed i forvaltningen betyder, at ledelsen og  

 ansatte må handle i bevidsthed om, at dispositioner skal kunne forklares over  

 for offentligheden.
Dermed er offentlighedsreglerne med til at fremme  

 saglighed og forebygge elitære tendenser.
Offentlighedsloven understreger, at  

 formålet med den offentlige forvaltning er at betjene borgerne og ikke at  

 tjene særinteresser hos ledelsen, de ansatte eller professioner.
Det politiske ansvar er et afgørende kendetegn for et folkestyre:  

 Ministeren og kommunalbestyrelsen har ansvaret for henholdsvis den statslige  

 og den kommunale forvaltning.
Det politiske ansvar gælder - bortset fra visse  

 undtagelser - for hele forvaltningen og alle sager.
De ansatte må handle med  

 bevidsthed om, at den politiske ledelse har det overordnede ansvar - også for  

 konkrete afgørelser og dispositioner i personalesager, som politikerne ikke  

 selv har været involveret i og måske end ikke har kendskab til.
Uden  

 borgernes og mediernes ret til aktindsigt vil det blive svært at sikre  

 realiteter i det politiske ansvar.
Borgernes og mediernes ret til aktindsigt ifølge offentlighedsloven har  

 ført til, at myndighederne på eget initiativ informerer mere og bedre.  

 Offentlighedslovens værdi kan altså ikke blot måles på den direkte  

 anvendelse; den afsmittende virkning er mindst lige så vigtig.
Omvendt må det  

 formodes, at begrænsninger i retten til aktindsigt vedrørende personalesager  

 vil føre til, at fortrolighed om sådanne sager vil blive dominerende.  

 Ledelsesreaktioner mod den enkelte ansatte vil formentlig i højere grad blive  

 opfattet som et forhold, som kun den enkelte ansatte og ledelsen skal  

 interessere sig for.
Problemet med en sådan fortrolighedsstrategi er, at man ikke kan hindre,  

 at kollegaer på en arbejdsplads eller f.eks. forældre til børn i  

 daginstitution fortsat vil interessere sig for, hvad der foregår.
I særlige  

 tilfælde vil medierne også være interesserede.
Hvis myndighederne afviser at  

 give oplysninger, så vil det meget nemt betyde, at rygter tager overhånd.  

 Offentlighed skaber tillid - omvendt vil lukkethed om personaleforhold, som  

 har offentlig interesse, medføre mistillid.
Det nævnes i betænkningen og refereres i bemærkningerne til lovforslaget,  

 at det ikke har været arbejdsgruppens hensigt at lægge hindringer i vejen for  

 mediernes muligheder for at belyse spørgsmål af offentlig interesse.
Selv om  

 det ikke er hensigten, så vil det med stor sandsynlighed blive en konsekvens  

 af lovforslaget.
Begrænsningerne i retten til aktindsigt gælder for enhver -  

 også for medierne.
Arbejdsgruppen antager, at behovet for offentlighed er proportional med  

 den ansattes lønramme.
Der foreslås derfor en modifikation - om end med meget  

 begrænset rækkevidde - for disciplinære reaktioner mod topchefer.  

 Arbejdsgruppen overser, at behovet for offentlighed kan være lige så stærkt  

 andre steder.
For elever og forældre i et lokalsamfund kan en tjenstlig  

 påtale til en lærer eller en skoleleder faktisk være nok så interessant som  

 påtale til en ukendt kontorchef i et ministerium.
For ældre og pårørende kan  

 en afskedigelse af lederen på et plejehjem være nok så interessant som  

 afskedigelse af kommunens socialchef.
3.3. Ledelse og åbenhed Umiddelbrt bliver det nemmere at træffe visse beslutninger - f.eks. en  

 afskedigelse - hvis der kan sikres fortrolighed herom.
Ledelsen kan bl.a.  

 være interesseret i at undgå efterfølgende kritik fra den afskedigede, og med  

 den foreslåede ændring af offentlighedsloven kan det blive nemmere at  

 »lægge låg på« via krav om fortrolighed i en fratrædelsesaftale.
 Ved kritiske oplysninger om ledelsen, f.eks. i konsulentrapporter, kan det  

 ligeledes være mest bekvemt at undgå offentlighed og egen acces.
På den anden side kan aftalt fortrolighed stille ledelsen - især den  

 politiske ledelse - i en vanskelig situation.
En afskedigelse kan ikke holdes  

 skjult: Kollegaerne vil i alle tilfælde bemærke den, og det vil brugerkredsen  

 ved en offentlig institution typisk også - f.eks. ved afskedigelse af en  

 lærer.
I særlige tilfælde vil medierne interessere sig for en afskedigelse,  

 og medieinteressen vil typisk vokse, hvis myndigheden søger at »lægge  

 låg på«.
Ledelsen kan blive stillet i en meget dårlig situation, hvis  

 den ikke kan eller vil give en forklaring.
Fortrolighed kan betyde, at rygter  

 bliver dominerende.
 Undtagelse fra offentlighedsloven udelukker ikke, at infomation bliver  

 givet, da der fortsat ikke vil være tavshedspligt om tjenstlige forhold.  

 Aktindsigt kan således gives i form af »meroffentlighed«, men  

 oplysninger kan i så fald snarere blive opfattet som ledelsens  

 »udlevering« af den afskedigede og ikke som en naturlig del af den  

 almindelige offentlighed.
Set i et overordnet ledelsesperspektiv er det naturligvis vigtigt, at  

 personalesager bliver afgjort ud fra saglige hensyn og på grundlag af de  

 personalepolitiske mål og retningslinjer, som den politiske eller  

 administrative ledelse har fastsat.
Den overordnede ledelse kan ikke i  

 praksis have hånd i hanke med alle personalesager i en omfattende  

 organisation med utallige afdelinger og institutioner.
Offentlighedsreglerne  

 er med til at sikre saglighed i forvaltningen og sammenhæng i det politiske  

 ansvar.
Afskæring af offentlighed kan derfor medføre større behov for intern  

 kontrol.
3.4. Ansatte og åbenhed Ved en vurdering af lovforslagets virkninger i relation til de ansatte må  

 der skelnes mellem den enkelte ansatte, som er part i sagen, og de øvrige  

 ansatte.
For den enkelte ansatte, der bliver udsat for negative ledelsesreaktioner,  

 evt. afskedigelse, kan offentlighed være ubehagelig og i nogle tilfælde gøre  

 ondt værre.
Undtagelse fra offentlighedsloven giver dog ikke den afskedigede  

 nogen sikring mod, at ledelsen informerer om baggrunden for afskedigelsen.  

 Den ansatte og den faglige organisation kan derfor være interesseret i at  

 aftale fortrolighed med ledelsen.
Den enkelte ansatte kan dog også have interesse i offentlighed for at  

 kunne dementere rygter og myter.
Som part vil den ansatte fortsat selv have  

 ret til aktindsigt ifølge forvaltningsloven, og den afskedigede kan ytre sig.  

 En ansat, der befinder sig i en presset afskedigelsessituation, kan dog føle  

 sig presset til at skrive under på fortrolighed om aftalen, evt. som  

 forudsætning for en favorabel godtgørelse.
Den enkelte ansatte mister retten til egen acces - bortset fra  

 afgørelsessager, som er dækket af forvaltningsloven.
Det betyder, at  

 ledelsens optegnelser om den enkelte ansatte, f.eks. referater af  

 personaleudviklingssamtaler og personalebedømmelser, kan holdes skjult for  

 den ansatte.
En sådan lovændring vil formentlig stærkt reducere mange  

 ansattes motivation for at medvirke i sådanne samtaler, og den vil generelt  

 skabe usikkerhed og mistillid.
De øvrige ansatte har typisk stor interesse i at kende baggrunden for  

 ledelsesmæssige reaktioner mod en kollega eller chef.
Begrænsninger i retten  

 til aktindsigt vil også gælde for dem, og de bliver således afhængige af den  

 information, ledelsen giver.
Fortrolighed om konkrete personalesager, som kan  

 være hensigtsmæssig set ud fra en snæver betragtning, kan være meget  

 uhensigtmæssig set i en bredere personalepolitisk synsvinkel.
Manglende eller  

 mangelfuld information om ledelsesmæssige reaktioner kan medføre utryghed og  

 usikkerhed hos de ansatte.
Dette aspekt er ikke omtalt i arbejdsgruppens  

 betænkning, hvor det derimod fremhæves, at den blotte mulighed for aktindsigt  

 i personalesager kan skabe usikkerhed og utryghed for alle ansatte.
En indirekte virkning af offentlighedsreglerne er, at de styrker kravene  

 til saglighed og dokumentation i den offentlige forvaltning.
Det har også  

 betydning ved undersøgelser af personale- og ledelsesforhold, som ofte  

 fortages af private konsulentfirmaer.
Hvis oplysninger om ansatte og chefer i  

 sådanne rapporter undtages fra offentlighed og egen acces, så må man - alt  

 andet lige - forvente, at kravene til dokumentation i sådanne rapporter  

 risikerer at blive (yderligere) svækkede.
4. Sagsidentifikation Ifølge offentlighedslovens § 4, stk. 3, skal en begæring om aktindsigt  

 »angive de dokumenter eller den sag, som den pågældende ønsker at blive  

 gjort bekendt med«.
 Ifølge betænkning 325/1963 om offentlighed i forvaltningen skal  

 bestemmelsen »modvirke, at nogen ved henvendelse til en  

 forvaltningsmyndighed mere på det uvisse søger at opspore dokumenter, som  

 muligvis kan være af interesse for ham.« Ifølge forarbejderne til den  

 gældende lov betyder bestemmelsen, »at der ikke kan forlanges adgang til  

 at gennemgå en forvaltningsmyndigheds journalmateriale med henblik på  

 herigennem at finde frem til sager, hvis dokumenter man kan have interesse i  

 at blive bekendt med (Folketingstidende 1985-86, Tillæg A, sp. 212).
 Offentlighedslovens forarbejder tyder ikke på, at journaliseringsteknikken  

 hos en myndighed skal have betydning for retten til aktindsigt, men det har  

 den fået i praksis.
Advokat Bent Unmack Larsen har i et responsum af 19. marts 1996 gjort rede  

 for, at offentlighedslovens krav om sagsidentifikation - rigtigt anvendt -  

 rummer nøglen til løsning af det problem, som den offentlige diskussion om  

 snagen i personalemapper har handlet om.
Folketingets Retsudvalg anmodede  

 justitsministeren om at kommentere Bent Unmack Larsens responsum.
Justitsministeriets svar på spørgsmålet (nr. 252/96-97) er optrykt som  

 bilag til den aktuelle betænkning om aktindsigt i personalesager.
Det er  

 overraskende, at Justitsministeriet i sit svar lægger stor vægt på den  

 administrative journaliseringspraksis.
Justitsministeriet skriver, »at  

 en begæring om aktindsigt i »personalesagen« vil derfor i  

 journalteknisk forstand angå en enkelt sag.
Det vil være nemt for myndigheden  

 at finde sagen frem, og ansøgeren vil være bekendt med, at sagen findes.  

 Udgangspunktet må derfor være, at konkretiseringskravet i § 4, stk. 3, er  

 opfyldt'.
Sagsbegrebet har to betydninger.
En sag er for det første et abstrakt  

 begreb, som betegner et anliggende, et problem eller lignende.
Dette  

 sagsbegrgreb, der både omfatter afgørelsessager og anden  

 forvaltningsvirksomhed, er nemmest at konkretisere, for så vidt angår  

 afgørelsessager.
En ansøgning om orlov og afgørelse herom er een sag,  

 lønforhold for en ansat er en anden sag, en tjenstlig påtale er en tredje  

 sag, og en afskedigelse er en fjerde sag.
 For det andet anvendes sagsbegrebet til at betegne en konkret, fysisk  

 foreteelse, nemlig et kartonomslag med få eller mange dokumenter, f.eks. en  

 personalemappe.
 Den megen blæst, der har været i medierne om aktindsigt i  

 »personalemapper«, tyder på, at sagsbegrebet ved personalesager  

 typisk bliver opfattet som synonymt med journaliseringsenheden, og  

 Justitsministeriet har som refereret støttet denne praksis.
Forarbejderne til offentlighedsloven støtter som nævnt ikke den praksis,  

 og meget taler for, at den bygger på misforståelse.
Det fremgår således  

 udtrykkeligt af offentlighedslovens § 2, at sager om »ansættelse og  

 forfremmelse« er særlige sagstyper.
Oplysninger om disse sager findes  

 typisk i personalemappen, og hvis alt i personalemappen skulle opfattes som  

 een sag, måtte undtagelsen i § 2 formuleres på en anden måde (undtagelsen  

 ville i så fald gælde for en del af en sag). I det aktuelle lovforslag  

 tilføjes i § 2, stk. 2, at »det samme gælder for andre sager om  

 enkeltpersoners ansættelsesforhold«.
Flertalsformen tyder på, at der er  

 flere sager om den enkelte ansatte.
En del personalesager er i øvrigt  

 afgørelsessager, som er forholdsvis nemme at skelne fra hinanden, fordi der i  

 hver sag skal træffes en afgørelse, f.eks. om ansættelse, løn, tjenstlig  

 påtale, orlov m.v.
 Myndigheden skal vejlede borgeren, der søger aktindsigt, med henblik på,  

 at borgeren får adgang til indsigt i de sager/dokumenter, borgeren har  

 interesse i.
Hvis journaliseringsformen bestemmer offentlighedslovens sagsbegreb, så  

 får det næsten absurde konsekvenser.
Borgere, der anmoder om aktindsigt,  

 fordi de er interesserede i en bestemt sag vedrørende en ansat, vil få  

 udleveret en masse oplysninger, som de ikke har den fjerneste interesse i.
Og  

 en myndighed kan føle sig nødsaget til at oprette flere personalemapper for  

 den enkelte ansatte for at undgå udlevering af alle oplysninger.
 Hvis journaliseringsformen tillægges generel betydning for aktindsigt, så  

 kan myndigheder til enhver tid holde vigtige oplysninger skjult - endda  

 lovligt - de skal blot journaliseres i en særlig mappe, som ingen finder på  

 at spørge til.
 Med den stigende anvendelse af edb-journalisering bliver det i øvrigt  

 stadig nemmere at finde oplysninger frem, og dermed får Justitsministeriets  

 henvisning til dette argument en helt diffus rækkevidde.
 Som et sammenligneligt eksempel fra et andet område kan nævnes, at en  

 borger, der anmoder en kommune om aktindsigt i »alle  

 miljøspørgsmål« for nogle nærmere angivne virksomheder, bliver afvist  

 med besked om at konkretisere nærmere, hvilke miljøsager der ønskes indsigt i  

 (Miljøstyrelsen 84-102-10).
 Når en borger anmoder om aktindsigt i »personalemappen« eller  

 »personalesagen« for en ansat, må det være en korrekt  

 fremgangsmåde, at myndigheden i første omgang anmoder borgeren om at  

 konkretisere, hvilken sag der ønskes indsigt i, jf. offentlighedslovens § 4,  

 stk. 3.
5. Løsningsforslag Hvis der ønskes en løsning, som kan imødekomme de mest udbredte  

 klagepunkter fra offentligt ansatte uden at bryde med offentlighedslovens  

 principper, kan følgende forslag anbefales:
 - Offentlighedslovens § 12, stk. 1, nr. 1, justeres, således at  

 oplysninger om private adresser, telefonnumre og civilstand bliver omfattet  

 af undtagelsen vedrørende private forhold.
- Det præciseres ved en tilføjelse til § 10 - et nyt pkt. 6 - at retten  

 til aktindsigt ikke omfatter referater af personaleudviklingssamtaler og  

 personalebedømmelser, der sker som led i den almindelige medarbejder- og  

 stillingsudvikling.
Der kræves dertil en lille justering i § 4, stk. 2, for  

 at undgå, at egen acces bliver begrænset.
 - Det præciseres i bemærkningerne til lovforslaget, at kravet om  

 sagsidentifikaton har samme betydning ved anmodninger om aktindsigt i  

 personalesager som ellers, og at journaliseringsformen er uden betydning for  

 offentlighedslovens sagsbegreb.
Hvis disse forslag lægges til grund, løser man det problem, som  

 lovforslaget tager sigte på at løse, men uden de problematiske virkninger,  

 som knytter sig til dette.
På den ene side forhindrer man, at  

 aktindsigtsreglerne fremtidig kan misbruges til at chikanere offentligt  

 ansatte, og på den anden side opretholder man det, som hele tiden har været  

 offentlighedsreglernes grundprincip: Adgang for den enkelte, som direkte  

 berøres, og for offentligheden til at se den offentlige forvaltnings papirer  

 er kun begrænset, hvor dette tilsiges af tungtvejende grunde.
I øvrigt har Justitsministeriet i sommeren 97 udsendt en god vejledning om  

 aktindsigt i personalesager, som klart fortæller, hvilke oplysninger der er  

 omfattet af offentlighedens ret til indsigt efter de gældende regler, og  

 hvilke der er undtaget.
Hermed skulle den megen forvirring, der ifølge  

 medieomtalen har hersket i praksis, kunne undgås fremover.
 Spørgsmål nr. 25:
 Ministeren bedes kommentere henvendelsen af 26. november 1997 fra Aalborg  

 Universitet, Institut for Sociale Forhold og Organisation, jf. bilag 8.
 Svar:
 1. Indledning.
 Henvendelsen består i et notat af 26. november 1997, udarbejdet af  

 professor Claus Haagen Jensen og lektor Oluf Jørgensen, Aalborg Universitet.
Notatet indeholder navnlig en række bemærkninger til lovforslaget samt et  

 alternativt forslag til, hvorledes en begrænsning af retten til aktindsigt i  

 personalesager kan gennemføres.
Endvidere imødegås bl.a. de synspunkter om,  

 hvorvidt en begæring om aktindsigt i en bestemt offentligt ansats  

 »personalesag« kan antages at opfylde konkretiseringskravet i  

 offentlighedslovens § 4, stk. 3, som Justitsministeriet har givet udtryk for  

 i en besvarelse af 30. juni 1997 af et spørgsmål fra Folketingets Retsudvalg.
 Nedenfor under pkt. 2-4 kommenteres notatets bemærkninger med udgangspunkt  

 i dets resume (notatets pkt. 1). Justitsministeriet antager herved, at de her  

 anførte bemærkninger til lovforslaget er dem, som Claus Haagen Jensen og Oluf  

 Jørgensen anser for væsentligst.
Under pkt. 5 knyttes nogle bemærkninger til notatets synspunkter  

 vedrørende det nævnte spørgsmål om konkretisering.
Endelig knyttes under pkt.  

 6 nogle bemærkninger til notatets alternative forslag.
 2. Spørgsmålet om egen acces.
 2.1. Notatets bemærkninger.
 På side 2 i notatet anføres bl.a. følgende:
»2. Referater af personaleudviklingssamtaler og  

 personalebedømmelser undtages fra offentlighedsloven.
Ifølge  

 Justitsministeriet kan man også efter den gældende lov praktisk talt altid  

 hindre, at sådanne oplysninger udleveres til udenforstående, men det skal dog  

 principielt ske efter en konkret vurdering (§ 13, stk. 1, nr. 6). Den  

 generelle undtagelse fra offentlighedsloven betyder, at den ansatte også selv  

 mister retten til aktindsigt i form af egen acces (§ 4, stk. 2).  

 Forvaltningslovens regler for parters ret til aktindsigt gælder kun i  

 afgørelsessager og kan derfor kun anvendes, hvis oplysninger danner grundlag  

 for beslutninger om ændringer i ansættelsesforholdet.
Kommentar: Hvis sådanne referater og bedømmelser kun anvendes internt af  

 personaleledelsen og den enkelte ansatte som led i den almindelige  

 medarbejder- og stillingsudvikling, er det uproblematisk, at de undtages fra  

 almindelig offentlighed.
Det er derimod meget problematisk, at lovforslaget  

 også betyder, at den ansatte selv mister retten til indsigt i ledelsens  

 referater og bedømmelser.« Tilsvarende synspunkter anføres også andre steder i notatet, jf. bl.a.  

 side 7 og 13.
 2.2. Justitsministeriets bemærkninger.
 Som anført i besvarelsen af spørgsmål nr. 17 indebærer lovforslaget i  

 princippet, at bestemmelsen om egen acces i offentlighedslovens § 4, stk. 2,  

 ikke gælder i konkrete personalesager, jf. den foreslåede bestemmelse i § 2,  

 stk. 2, 2. pkt.
Som ligeledes anført i besvarelsen er det imidlertid i overensstemmelse  

 med lovforslagets formål - at begrænse  offentlighedens adgang til  

 aktindsigt i personalesager - forudsat, at der efter princippet om  

 meroffentlighed fortsat gives den ansatte adgang til aktindsigt i  

 vedkommendes egen personalesag efter de regler, der gælder i dag.
Dette må  

 også antages at følge af principperne om god forvaltningsskik og hensynsfuld  

 personaleadministration.
Det tilføjes, at spørgsmålet næppe har praktisk betydning.
Det skyldes, at  

 myndighederne normalt ingen interesse vil have i at nægte den ansatte adgang  

 til aktindsigt i oplysninger, som i dag er omfattet af retten til egen acces,  

 herunder f.eks. vedkommendes egen personalebedømmelse (som typisk allerede  

 tidligere vil have været udleveret til den pågældende).
 Er der i forvaltningslovens forstand tale om en afgørelsessag, hvori den  

 ansatte er part - f.eks. en disciplinærsag - er det ikke offentlighedsloven,  

 men forvaltningslovens regler om partsaktindsigt, der gælder, jf. besvarelsen  

 af spørgsmål nr. 17. Disse regler berøres som her anført ikke af  

 lovforslaget.
 3. Aktindsigt i oplysninger om disciplinære reaktioner.
 3.1. Notatets bemærkninger.
 På side 2 f. i notatet anføres bl.a. følgende:
»3. Oplysninger om ledelsesreaktioner mod de ansattes  

 tjenstlige forhold undtages stort set ifølge lovforslaget: Kun oplysninger om  

 disciplinære reaktioner i form af advarsel og derover mod ansatte i  

 chefstillinger vil fremover være omfattet af offentlighedsloven og kun i 2  

 år.
Efter den gældende lov har offentligheden (dvs. kollegaer på  

 arbejdspladsen, andre borgere og medier) ret til oplysninger om  

 ledelsesreaktioner vedrørende tjenstlige forhold, dog ikke, hvis der herved  

 afsløres oplysninger om den ansattes privatliv eller om strafbare forhold.
Kommentar: Der er på dette punkt tale om en markant begrænsning i  

 offentlighedens ret til aktindsigt.
Modifikationen vedrørende ansatte i  

 chefstillinger har meget begrænset betydning i praksis, idet afskedigelser og  

 andre reaktioner kun sjældent gennemføres som disciplinærsager, men typisk  

 diskretionært og ofte i form af en aftale.« 3.2. Justitsministeriets bemærkninger.
Arbejdsgruppen har grundigt overvejet det særlige spørgsmål om, i hvilket  

 omfang offentligheden bør have ret til aktindsigt i disciplinærsager m.v.,  

 jf. betænkningen, side 69-71, med angivelse af en række af de hensyn, der  

 taler henholdsvis for og imod aktindsigt.
Lovforslaget svarer også på dette  

 punkt til det lovudkast, som en enig arbejdsgruppe på baggrund af de nævnte  

 overvejelser har udarbejdet, jf. betænkningen, side 74 ff.
Efter Justitsministeriets opfattelse er den regulering, som  

 arbejdsgruppens lovudkast indebærer, udtryk for en rimelig afbalancering af  

 de modstående hensyn.
Det tilføjes i den forbindelse, at den foreslåede  

 regulering er mindre vidtgående i retning af at nægte aktindsigt i de nævnte  

 sager end f.eks. det forslag, som Jurist- og Økonomforbundet er fremkommet  

 med, jf. besvarelsen ovenfor af spørgsmål nr. 24.
 4. »Afsmittende« virkning på generelle personalesager.
 4.1. Notatets bemærkninger.
 På side 3 i notatet anføres bl.a. følgende:
»4. Ifølge bemærkningerne til lovforslaget forventes der en  

 afsmittende virkning på generelle personalesager - f.eks.  

 konsulentundersøgelser - således at oplysninger om ansattes tjenstlige  

 forhold, der indgår heri, også vil kunne undtages i vidt omfang.
Det betyder,  

 at oplysninger om konkrete ledelsesmæssige og personalemæssige forhold stort  

 set vil blive undtaget fra offentlighedsloven.
Efter den gældende lov kan  

 sådanne oplysninger ikke undtages i rapporter fra private konsulentfirmaer.
 Kommentar: Denne ændring er et klart brud med offentlighedslovens formål,  

 og den begrænser både retten til aktindsigt for offentligheden og egen acces.
 4.2. Justitsministeriets bemærkninger.
 Justitsministeriet har forstået det nævnte punkt i notatet således, at der  

 sigtes til lovforslagets bemærkninger til § 1, stk. 2 (vedrørende den  

 foreslåede bestemmelse i § 2, stk. 2). Her anføres bl.a. følgende (side 7 i  

 lovforslaget):
»Uden for bestemmelsens anvendelsesområde falder sager vedrørende  

 personalemæssige spørgsmål, der ikke angår enkeltpersoner (generelle  

 personalesager). Der kan f.eks. være tale om sager vedrørende generel  

 lønforhandling med personaleorganisationer eller sager vedrørende generelle  

 udvekslingsordninger m.v. med andre myndigheder.
Sådanne sager vil i det hele  

 være undergivet aktindsigt efter de almindelige regler i lovens §§ 4-14.
Det kan forekomme, at dokumenter fra konkrete personalesager indgår i  

 (tilakteres) generelle personalesager.
Der kan f.eks. være tale om, at et  

 dokument fra en konkret personalesag anvendes som baggrunds- eller  

 dokumentationsmateriale i en sag om generelle personalemæssige spørgsmål.
Den  

 foreslåede bestemmelse vil ikke kunne anvendes på en begæring om aktindsigt i  

 sidstnævnte sag, jf. ovenfor.
I sådanne tilfælde vil der imidlertid normalt -  

 på grundlag af de hensyn, der ligger bag bestemmelsen - kunne gives afslag på  

 aktindsigt i de nævnte dokumenter efter § 13, stk. 1, nr. 6.
Det kan endvidere forekomme, at generelle personalesager indeholder  

 oplysninger om enkelte ansattes forhold, der ikke hidrører fra konkrete  

 personalesager som nævnt i stk. 2, 2. pkt.
Der kan f.eks. være tale om en  

 konsulentrapport, der angår en bestemt myndigheds personaleforhold som  

 helhed, men som samtidig indeholder bedømmelser og vurderinger m.v. af  

 enkelte ansattes tjenstlige forhold.
Også i sådanne sager vil der på baggrund  

 af de hensyn, der ligger bag den foreslåede bestemmelse, normalt kunne gives  

 afslag på aktindsigt i de nævnte oplysninger efter § 13, stk. 1, nr. 6.
Det anførte vedrørende § 13, stk. 1, nr. 6, gælder ikke for oplysninger,  

 der er omfattet af stk. 3, og som ikke i konkrete personalesager ville kunne  

 undtages fra aktindsigt, jf. nedenfor.« Det bemærkes indledningsvis, at de nævnte bemærkninger ikke indebærer en  

 begrænsning i retten til egen acces i generelle personalesager.
Sådanne sager  

 er ikke omfattet af lovforslaget, og retten til egen acces vil - også formelt  

 - gælde i samme omfang som i dag, smlg. herved pkt. 2 ovenfor.
Det er derimod rigtigt, at der efter lovforslagets bemærkninger vil være  

 tale om en vis »afsmittende« virkning på offentlighedens  

  adgang til aktindsigt i de nævnte sager.
Det gælder dog kun, for så vidt  

 angår dokumenter og oplysninger, som stammer fra konkrete personalesager,  

 eller som i øvrigt angår enkelte ansattes forhold, og som efter lovforslaget  

 ville kunne undtages fra aktindsigt i konkrete personalesager.
Sådanne  

 dokumenter m.v. vil efter lovforslagets bemærkninger i generelle  

 personalesager normalt kunne undtages fra aktindsigt i medfør af  

 offentlighedslovens generalklausul i § 13, stk. 1, nr. 6.
 Den nærmere baggrund herfor er følgende:
 Lovforslaget har til formål at beskytte de enkelte offentligt ansatte  

 gennem en begrænsning i offentlighedens adgang til aktindsigt i oplysninger  

 om deres forhold, jf. pkt. 1 i lovforslagets almindelige bemærkninger.  

 Lovforslaget har derimod ikke til formål at begrænse retten til aktindsigt i  

 dokumenter og oplysninger vedrørende generelle personalemæssige forhold, der  

 bl.a. kan belyse den offentlige forvaltnings personalepolitik.
Oplysninger om de enkelte ansatte vil i almindelighed ligge i konkrete  

 personalesager.
Den foreslåede bestemmelse i § 2, stk. 2, 2. pkt., knytter  

 sig derfor til sådanne sager.
Omvendt er generelle personalesager af de  

 ovenfor anførte grunde ikke omfattet af bestemmelsen og derfor som nævnt  

 undergivet aktindsigt efter lovens almindelige regler.
Som anført i de citerede bemærkninger vil det dog kunne forekomme, at  

 oplysninger vedrørende enkelte ansatte, som efter den foreslåede ordning  

 ville kunne undtages fra aktindsigt, hvis de lå i konkrete personalesager,  

 (også) ligger i generelle personalesager.
Lovforslagets formål taler i  

 sådanne tilfælde afgørende for, at det ikke er det formelle  

 sagstilhørsforhold, men derimod oplysningernes karakter, der er afgørende for  

 spørgsmålet om aktindsigt.
Det er på den baggrund, at det i de citerede  

 bemærkninger er anført, at der i så fald normalt vil kunne gives afslag på  

 aktindsigt efter § 13, stk. 1, nr. 6. Efter Justitsministeriets opfattelse er  

 der her ikke tale om noget »klart brud med offentlighedslovens  

 formål«, men om en naturlig konsekvens af den foreslåede ordning  

 vedrørende konkrete personalesager.
Det tilføjes, at det anførte svarer til, hvad der allerede gælder på andre  

 lignende områder.
Efter offentlighedslovens § 2, stk. 1, 1. pkt., gælder  

 loven f.eks. ikke for sager inden for strafferetsplejen.
I det omfang  

 oplysninger fra sådanne sager indgår i andre sager, der ikke er undtaget fra  

 lovens anvendelsesområde, kan bestemmelsen ikke anvendes på begæringer om  

 aktindsigt i sidstnævnte sager.
I sådanne tilfælde er det imidlertid  

 almindeligt antaget, at der efter omstændighederne kan gives afslag efter §  

 13, stk. 1, nr. 3 og 6, jf. nærmere John Vogter, Offentlighedsloven (1992),  

 side 69, og Hans Gammeltoft-Hansen m.fl., Forvaltningsret (1994), side 269.
 5. Spørgsmålet om konkretisering.
 5.1. Notatets bemærkninger.
 På side 14 ff. i notatet anføres bl.a. følgende:
 »Efter offentlighedslovens § 4, stk. 3, skal en begæring om  

 aktindsigt »angive de dokumenter eller den sag, som den pågældende  

 ønsker at blive gjort bekendt med«.
 Ifølge betænkning 325/1963 om offentlighed i forvaltningen skal  

 bestemmelsen »modvirke, at nogen ved henvendelse til en  

 forvaltningsmyndighed mere på det uvisse søger at opspore dokumenter, som  

 muligvis kan være af interesse for ham.« Ifølge forarbejderne til den  

 gældende lov betyder bestemmelsen, »at der ikke kan forlanges adgang til  

 at gennemgå en forvaltningsmyndigheds journalmateriale med henblik på  

 herigennem at finde frem til sager, hvis dokumenter man kan have interesse i  

 at blive bekendt med« (Folketingstidende 1985-86, Tillæg A, sp. 212).
 Offentlighedslovens forarbejder tyder ikke på, at journaliseringsteknikken  

 hos en myndighed skal have betydning for retten til aktindsigt, men det har  

 den fået i praksis.
Advokat Bent Unmack Larsen har i et responsum af 19. marts 1996 gjort rede  

 for, at offentlighedslovens krav om sagsidentifikation - rigtigt anvendt -  

 rummer nøglen til løsning af det problem, som den offentlige diskussion om  

 snagen i personalemapper har handlet om.
Folketingets Retsudvalg anmodede  

 justitsministeren om at kommentere Bent Unmack Larsens responsum.
Justitsministeriets svar på spørgsmålet (nr. 252/96-97) er optrykt som  

 bilag til den aktuelle betænkning om aktindsigt i personalesager.
Det er  

 overraskende, at Justitsministeriet i sit svar lægger stor vægt på den  

 administrative journaliseringspraksis.
Justitsministeriet skriver, »at  

 en begæring om aktindsigt i »personalesagen« vil derfor i  

 journalteknisk forstand angå en enkelt sag.
Det vil være nemt for myndigheden  

 at finde sagen frem, og ansøgeren vil være bekendt med, at sagen findes.  

 Udgangspunktet må derfor være, at konkretiseringskravet er opfyldt'.
Sagsbegrebet har to betydninger.
En sag er for det første et abstrakt  

 begreb, som betegner et anliggende, et problem eller lignende.
Dette  

 sagsbegreb, der både omfatter afgørelsessager og anden  

 forvaltningsvirksomhed, er nemmest at kon- kretisere, for så vidt angår  

 afgørelsessager.
En ansøgning om orlov og afgørelse herom er een sag,  

 lønforhold for en ansat er en anden sag, en tjenstlig påtale er en tredje  

 sag, og en afskedigelse er en fjerde sag.
 For det andet anvendes sagsbegrebet til at betegne en konkret, fysisk  

 foreteelse, nemlig et kartonomslag med få eller mange dokumenter, f.eks. en  

 personalemappe.
 Den megen blæst, der har været i medierne om aktindsigt i  

 »personalemapper«, tyder på, at sagsbegrebet ved personalesager  

 typisk bliver opfattet som synonymt med journaliseringsenheden, og  

 Justitsministeriet har som refereret støttet denne praksis.
Forarbejderne til offentlighedsloven støtter som nævnt ikke denne praksis,  

 og meget taler for, at den bygger på en misforståelse.
Det fremgår således  

 udtrykkeligt af offentlighedslovens § 2, at sager om »ansættelse og  

 forfremmelse« er særlige sagstyper.
Oplysninger om disse sager findes  

 typisk i personalemappen, og hvis alt i personalemappen skulle opfattes som  

 een sag, måtte undtagelsen i § 2 formuleres på en anden måde (undtagelsen  

 ville i så fald gælde for en del af en sag). I det aktuelle lovforslag  

 tilføjes i § 2, stk. 2, at »det samme gælder for andre sager om  

 enkeltpersoners ansættelsesforhold«.
Flertalsformen tyder på, at der er  

 flere sager om den enkelte ansatte.
En del personalesager er i øvrigt  

 afgørelsessager, som er forholdsvis nemme at skelne fra hinanden, fordi der i  

 hver sag skal træffes en afgørelse, f.eks. om ansættelse, løn, tjenstlig  

 påtale, orlov m.v.
 Myndigheden skal vejlede borgeren, der søger aktindsigt, med henblik på,  

 at borgeren får adgang til indsigt i de sager/dokumenter, borgeren har  

 interesse i.
Hvis journaliseringsformen bestemmer offentlighedslovens sagsbegreb, så  

 får det næsten absurde konsekvenser.
Borgere, der anmoder om aktindsigt,  

 fordi de er interesserede i en bestemt sag vedrørende en ansat, vil få  

 udleveret en masse oplysninger, som de ikke har den fjerneste interesse i.
Og  

 en myndighed kan føle sig nødsaget til at oprette flere personalemapper for  

 den enkelte ansatte for at undgå udlevering af alle oplysninger.
Hvis journaliseringsformen tillægges generel betydning for aktindsigt, så  

 kan myndigheden til enhver tid holde vigtige oplysninger skjult - endda  

 lovligt - de skal blot journaliseres i en særlig mappe, som ingen finder på  

 at spørge til.' 5.2. Justitsministeriets bemærkninger.
 I Justitsministeriets besvarelse af 30. juni 1997 af spørgsmål nr. 252 fra  

 Folketingets Retsudvalg (alm. del - bilag 773) anføres bl.a. følgende:
»Offentlighedsloven indeholder ikke en definition af sagsbegrebet -  

 heller ikke i relation til bestemmelsen i § 4, stk. 3. Nogen præcis  

 definition af begrebet lader sig næppe heller opstille.
Groft sagt kan  

 udtrykket »en sag« siges at sigte til en flerhed af dokumenter og  

 oplysninger, hvor der består en sådan samhørighed, at det er naturligt og  

 hensigtsmæssigt at behandle de pågældende dokumenter og oplysninger som en  

 afgrænset enhed.
Administrativ praksis må tillægges en vis vejledende  

 betydning for spørgsmålet om, hvorvidt en flerhed af dokumenter på denne måde  

 udgør en enhed og dermed en enkelt sag, eller om der er tale om flere  

 forskellige sager.
Det typiske er formentlig, at en forvaltningsmyndigheds  

 journaliseringssystem er indrettet således, at alle eller de fleste  

 oplysninger om den enkelte medarbejders personalemæssige forhold er samlet på  

 een sag (»personalesagen«). En begæring om aktindsigt i  

 »personalesagen« vil derfor i journalteknisk forstand angå en  

 enkelt sag.
Det vil være nemt for myndigheden at finde sagen frem, og  

 ansøgeren vil være bekendt med, at sagen findes.
Udgangspunktet må derfor  

 være, at konkretiseringskravet i § 4, stk. 3, er opfyldt, smlg. pkt. 2-3  

 ovenfor.
 Det kan ikke udelukkes, at der kan forekomme tilfælde, hvor en samling af  

 dokumenter, der i journalteknisk henseende behandles som een sag, i  

 realiteten omfatter en sådan ubestemt flerhed af emner og spørgsmål m.v., at  

 en begæring om aktindsigt i sagen alligevel vil kunne afslås med hjemmel i §  

 4, stk. 3.
I de her omhandlede tilfælde, hvor »personalesagen« angår en  

 enkelt person og alene indeholder oplysninger af en nærmere bestemt og  

 afgrænset karakter (personalemæssige forhold), er der imidlertid efter  

 Justitsministeriets opfattelse ikke i retskilderne grundlag for at fravige  

 det anførte udgangspunkt.
Det bemærkes i den forbindelse særligt, at det  

 forhold, at ansøgeren eventuelt ikke på forhånd har nærmere kendskab til de  

 forskellige oplysninger, der ligger i sagen (adresseoplysninger, løn, intern  

 rokering, karriereforløb m.v.), ikke i sig selv kan føre til et andet  

 resultat.
Et formål med offentlighedsloven er netop at sætte offentligheden i  

 stand til at gøre sig bekendt med hidtil ukendte oplysninger i forvaltningens  

 dokumenter, jf. nærmere Betænkning 325/1963 om Offentlighed i Forvaltningen,  

 side 42 ff.
På den baggrund er Justitsministeriet ikke enig i, at offentlighedslovens  

 § 4, stk. 3, normalt vil kunne anvendes som hjemmel til at afslå begæringer  

 om aktindsigt i navngivne medarbejderes personalesager.' Det, som Justitsministeriet har anført, er således, at administrativ  

 praksis vedrørende journalisering må tillægges »en vis vejledende  

 betydning« ved vurderingen af, om en begæring om aktindsigt kan anses  

 for tilstrækkeligt konkretiseret efter offentlighedslovens § 4, stk. 3.  

 Justitsministeriet har forstået notatet således, at denne retsopfattelse  

 bestrides.
Baggrunden for den nævnte opfattelse er, at en myndigheds  

 journaliseringspraksis i almindelighed vil afspejle, hvilken indholdsmæssig  

 samhørighed der er mellem myndighedens dokumenter.
Det forhold, at en samling  

 af dokumenter journalteknisk behandles som een sag, kan således normalt - som  

 følge af hele journaliseringsordningens formål - tages som udtryk for, at  

 myndigheden anser dokumenterne for at have en sådan indbyrdes samhørighed, at  

 det er naturligt og hensigtsmæssigt at behandle dem som en afgrænset enhed.
Notatet kan give det indtryk, at Justitsministeriet står alene med den  

 anførte retsopfattelse.
Der kan derfor være grund til at nævne, at det også i  

 Folketingets Ombudsmands praksis er antaget, at myndighedernes  

 journaliseringspraksis har vejledende betydning ved fastlæggelsen af  

 offentlighedslovens sagsbegreb, jf. f.eks. ombudsmandens beretning for 1991,  

 side 47 ff. (særligt side 48 f.), vedrørende udtrykket »sager om  

 lovgivning« i lovens § 2, stk. 2.
 Samtidig er det i Justitsministeriets besvarelse udtrykkeligt anført, at  

 der kan tænkes tilfælde, hvor en samling af dokumenter, der journalteknisk  

 behandles som een sag, i realiteten omfatter en sådan ubestemt flerhed af  

 emner og spørgsmål m.v., at en begæring om aktindsigt i sagen alligevel vil  

 kunne afslås med hjemmel i offentlighedslovens § 4, stk. 3. For så vidt angår  

 personalesager, er der imidlertid - af de grunde, der anføres i besvarelsen -  

 efter Justitsministeriets opfattelse ikke grundlag for at komme til andet  

 resultat, end at en begæring om aktindsigt i en bestemt offentligt ansats  

 »personalesag« må anses for tilstrækkeligt konkretiseret efter § 4,  

 stk. 3. Det modsatte resultat ville efter Justitsministeriets opfattelse  

 heller ikke være foreneligt med de generelle synspunkter vedrørende  

 konkretiseringskravet, som Folketingets Ombudsmand har givet udtryk for i  

 beretningen for 1994, side 79 ff. (gengivet i Justitsministeriets  

 besvarelse).
Det bemærkes endelig, at det efter Justitsministeriets opfattelse ikke er  

 korrekt, når det i notatet (side 16) anføres, at Justitsministeriets  

 opfattelse fører til, at myndighederne ved at journalisere oplysninger  

 »i en særlig mappe, som ingen finder på at spørge til« kan holde  

 vigtige oplysninger skjult.
I tilfælde, hvor en begæring om aktindsigt i  

 »personalesagen« - som følge af, at dokumenterne vedrørende den  

 pågældende ansattes personalemæssige forhold journalteknisk er fordelt på en  

 række forskellige sager - ikke måtte anses for tilstrækkeligt konkretiseret,  

 vil det således påhvile myndigheden at vejlede den pågældende om, hvilke  

 oplysninger der skal tilvejebringes for at opfylde konkretiseringskravet, jf.  

 Justitsministeriets vejledning om offentlighedsloven (1986), pkt. 17, og John  

 Vogter, a.st., side 94. Begæres der herefter f.eks. aktindsigt i dokumenter  

 om den pågældende ansattes »lønforhold«, »arbejdsopgaver«  

 eller lignende, vil en sådan begæring ikke kunne afslås efter § 4, stk. 3,  

 uanset på hvilken måde dokumenterne måtte være journaliseret.
 Der kan i den forbindelse i øvrigt henvises til besvarelsen af spørgsmål  

 nr. 6.
 På den anførte baggrund kan Justitsministeriet fortsat henholde sig til de  

 synspunkter, som der er givet udtryk for i besvarelsen af 30. juni 1997.
 6. Et alternativt løsningsforslag.
 6.1. Notatets forslag.
 På side 17 f. i notatet anføres bl.a. følgende:
 »Hvis der ønskes en løsning, som kan imødekomme de mest udbredte  

 klagepunkter fra offentligt ansatte uden at bryde med offentlighedslovens  

 principper, kan følgende forslag anbefales:
 - Offentlighedslovens § 12, stk. 1, nr. 1, justeres, således at  

 oplysninger om private adresser, telefonnumre og civil stand, bliver omfattet  

 af undtagelsen vedrørende private forhold.
- Det præciseres ved en tilføjelse til § 10 - et nyt pkt 6 - at retten til  

 aktindsigt ikke omfatter referater af personaleudviklingssamtaler og  

 personalebedømmelser, der sker som led i den almindelige medarbejder- og  

 stillingsudvikling.
Der kræves dertil en lille justering i § 4, stk. 2, for  

 at undgå, at egen acces bliver begrænset.
 - Det præciseres i bemærkningerne til lovforslaget, at kravet om  

 sagsidentifikation har samme betydning ved anmodninger om aktindsigt i  

 personalesager som ellers, og at journaliseringsformen er uden betydning for  

 offentlighedslovens sagsbegreb.
Hvis disse forslag lægges til grund, løser man det problem, som  

 lovforslaget tager sigte på at løse, men uden de problematiske virkninger,  

 som knytter sig til dette.
På den ene side forhindrer man, at  

 aktindsigtsreglerne fremtidig kan misbruges til at chikanere offentligt  

 ansatte, og på den anden side opretholder man det, som hele tiden har været  

 offentlighedslovens grundprincip: Adgang for den enkelte, som direkte  

 berøres, og for offentligheden til at se den offentlige forvaltnings papirer  

 er kun begrænset, hvor dette tilsiges af tungtvejende grunde.« 6.2. Justitsministeriets bemærkninger For så vidt angår det nævnte spørgsmål om journaliseringsformens betydning  

 i forhold til offentlighedslovens konkretiseringskrav, henvises til pkt. 5  

 ovenfor.
Som det fremgår heraf, er der ikke tale om, at Justitsministeriet på  

 personalesagsområdet har tillagt myndighedernes journaliseringspraksis en  

 anden betydning, end den også i andre sager må antages at have, jf. herved  

 bl.a. den nævnte ombudsmandsudtalelse.
 Om en række af de indvendinger, som anføres i notatet - og som det  

 alternative løsningsforslag har til formål at tage højde for - henvises til  

 pkt. 2-4 ovenfor.
 I øvrigt bemærkes følgende om det alternative forslag:
Forslaget vil indebære, at oplysninger om privatadresser, telefonnumre og  

 civilstand samt referater af personaleudviklingssamtaler og  

 personalebedømmelser er undtaget fra aktindsigt.
Herudover vil der være ret  

 til aktindsigt i personalesager efter samme regler som i dag.
Forslaget har således en mere begrænset rækkevidde end det foreliggende  

 lovforslag.
Forslaget imødekommer bl.a. ikke det behov for en vis begrænsning  

 i retten til aktindsigt i disciplinærsager m.v., som en enig arbejdsgruppe  

 har peget på, jf. betænkningen, side 69-71.
 Det alternative forslag er heller ikke egnet til at skabe den samme  

 klarhed med hensyn til, hvilke oplysninger der er undergivet aktindsigt i  

 denne type sager, som en gennemførelse af det foreliggende forslag vil skabe.
Hertil kommer, at forslaget bl.a. vil indebære, at en række oplysninger i  

 personalesager, der må anses for at være uden reel interesse for  

 offentligheden, fortsat vil være omfattet af offentlighedsloven.
Som  

 eksempler kan nævnes ferieoversigter, kørselstilladelser, oplysninger om  

 flyttegodtgørelse, beregninger af tjeneste- og jubilæumsanciennitet m.v.
Det  

 må antages, at det også er retten til aktindsigt i sådanne dokumenter - der  

 normalt må anses for at være uden saglig interesse for offentligheden - som  

 har medført den usikkerhed og utryghed blandt de offentligt ansatte, der er  

 baggrunden for lovforslaget, jf. herved betænkningens kapitel 5 og  

 arbejdsgruppens bemærkninger på side 63 i betænkningen.
Heroverfor står lovforslagets model, hvorefter de oplysninger i  

 personalesager, som efter en enig arbejdsgruppes opfattelse kan være af reel  

 interesse for offentligheden, og som samtidig kan offentliggøres uden  

 væsentlige skadevirkninger for de ansatte eller for den pågældende  

 ansættelsesmyndighed, fortsat vil være omfattet af offentlighedsloven, jf.  

 nærmere betænkningen, side 68 f.
Viser der sig senere at være et behov for,  

 at også andre oplysninger i personalesager er omfattet af loven, vil den  

 foreslåede bemyndigelsesbestemmelse i § 2, stk. 4, eventuelt kunne anvendes.
Lovforslagets formål er - under hensyn til den nævnte usikkerhed og  

 utryghed blandt de offentligt ansatte - at yde de ansatte en effektiv  

 beskyttelse, samtidig med at det sikres, at der i videst muligt omfang  

 fortsat er ret til aktindsigt i dokumenter og oplysninger, som kan være af  

 reel interesse for offentligheden.
Justitsministeriet finder af de ovenfor  

 anførte grunde, at dette formål varetages bedre og på en mere klar måde af  

 den ordning, som lovforslaget indebærer, end af den ordning, som foreslås i  

 notatet.
Bilag 3 Ad L 76 Spørgsmål nr. 29:
 Der ønskes en redegørelse for, hvad bemyndigelsesbestemmelsen kan bruges  

 til med eksempler.
 Svar:
 Efter den foreslåede bestemmelse i § 2, stk. 4, kan justitsministeren  

 bestemme, at offentlighedsloven i konkrete personalesager tillige skal gælde  

 for andre oplysninger end dem, der er nævnt i stk. 3.
 I bemærkningerne til bestemmelsen anføres bl.a. følgende:
 »Det kan vise sig, at der er andre oplysninger i konkrete  

 personalesager end dem, der er nævnt i stk. 3, som bør være undergivet  

 aktindsigt.
 På den baggrund foreslås det, at justitsministeren ved bekendtgørelse kan  

 udvide anvendelsesområdet for bestemmelsen i stk. 3. Det forudsættes, at der  

 er tale om oplysninger, som efter deres karakter kan have reel interesse for  

 offentligheden, og at hensynet til de ansatte og til myndighedens  

 personalemæssige interesser ikke i væsentlig grad taler imod, at  

 oplysningerne undergives aktindsigt.
Bestemmelsen indeholder ikke hjemmel til at fastsætte, at oplysninger, som  

 der er taget stilling til ovenfor, skal være omfattet af loven.
Det kan  

 f.eks. ikke bestemmes, at oplysninger om disciplinære reaktioner over for  

 ansatte i underordnede stillinger eller oplysninger om de nærmere  

 omstændigheder i forbindelse med tildeling af tillæg m.v. skal være omfattet  

 af loven.
Bestemmelsen tager i stedet sigte på oplysninger, som det senere  

 måtte vise sig, at man ikke har været tilstrækkeligt opmærksom på ved  

 udarbejdelsen af arbejdsgruppens betænkning og det foreliggende  

 lovforslag.« Som følge af det anførte er det ikke på nuværende tidspunkt muligt at give  

 konkrete eksempler på oplysninger i personalesager, der i medfør af  

 bestemmelsen vil kunne inddrages under offentlighedslovens anvendelsesområde.
Det kan imidlertid mere generelt anføres, at bemyndigelsesbestemmelsen har  

 et meget snævert anvendelsesområde.
Der henvises herom nærmere til  

 besvarelsen af spørgsmål nr. 2 og 5.
 En oversigt over, hvilke dokumenter m.v. der typisk ligger i  

 personalesager, findes i betænkningens kapitel 4, pkt. 1.
 Spørgsmål nr. 30:
Hvad er den juridiske begrundelse for, at Justitsministeriet ikke vælger  

 at anvende professor Claus Haagen Jensens m.fl. anbefaling om at fastholde  

 den hidtidige hovedregel i offentlighedsloven? Svar:
Spørgsmålet om, hvorvidt lovforslagets model eller den model, som Claus  

 Haagen Jensen og Oluf Jørgensen foreslår, skal vælges til at gennemføre en  

 begrænsning i retten til aktindsigt i personalesager, er et spørgsmål om,  

 hvilken nærmere retstilstand der ønskes indført.
Spørgsmålet er således ikke  

 af juridisk, men af retspolitisk karakter.
 Der henvises i øvrigt til besvarelsen af spørgsmål nr. 25, pkt. 6.
 Spørgsmål nr. 32:
 Ministeren bedes oplyse, om de foreslåede regler vedrørende aktindsigt i  

 personalesager medfører ændringer i, hvad der må opfattes som private eller  

 fortrolige oplysninger i henhold til forvaltningsloven.
 Svar:
 1. Dansk rets almindelige bestemmelse om tavshedspligt findes i  

 straffelovens § 152:
 »§ 152. Den, som virker eller har virket i offentlig tjeneste  

 eller hverv, og som uberettiget videregiver eller udnytter fortrolige  

 oplysninger, hvortil den pågældende i den forbindelse har fået kendskab,  

 straffes med bøde, hæfte eller fængsel indtil 6 måneder.
 Stk. 2. Straffen kan stige til fængsel indtil 2 år, hvis forholdet  

 er begået med forsæt til at skaffe sig eller andre uberettiget vinding eller  

 der i øvrigt foreligger særligt skærpende omstændigheder.
Stk. 3 . En oplysning er fortrolig, når den ved lov eller anden  

 gyldig bestemmelse er betegnet som sådan, eller når det i øvrigt er  

 nødvendigt at hemmeligholde den for at varetage væsentlige hensyn til  

 offentlige eller private interesser.« Spørgsmålet om, hvilke oplysninger der må anses for fortrolige, er nu  

 nærmere reguleret i forvaltningslovens § 27, jf. om bestemmelsen bl.a.
John  

 Vogter, Forvaltningsloven (2. udg., 1992), side 311 ff., og Hans  

 Gammeltoft-Hansen m.fl., Forvaltningsret (1994), side 137 f.
Oplysninger, som er undergivet almindelig aktindsigt efter  

 offentlighedsloven, kan normalt ikke anses for fortrolige, jf.
John Vogter,  

 a.st., side 322 og 327, og Vagn Greve m.fl., Kommenteret Straffelov, Speciel  

 Del (6. udg., 1997), side 98.
 2. Oplysninger i personalesager, som efter den gældende  

 offentlighedslov er undergivet aktindsigt, men som nu foreslås undtaget fra  

 lovens anvendelsesområde, kan ikke i dag anses for fortrolige, jf. ovenfor  

 pkt. 1 om forholdet mellem offentlighed og tavshedspligt.
 Lovforslaget indebærer ingen ændring af reglerne om tavshedspligt.
Hertil kommer, at det i lovforslaget og betænkningen er anført, at der  

 efter princippet om meroffentlighed også fremover - efter en konkret  

 afvejning - vil kunne gives aktindsigt i de nævnte oplysninger.
Det gælder  

 særligt i forhold til medierne, jf. nærmere lovforslaget, side 8, og  

 betænkningen, side 72.
Det er her forudsat, at oplysningerne heller ikke efter en gennemførelse  

 af lovforslaget vil være fortrolige.
Det skyldes, at der ikke kan gives  

 meroffentlighed i strid med reglerne om tavshedspligt, jf. herved  

 offentlighedslovens § 4, stk. 1, 2. pkt., og at det i almindelighed vil være  

 et brud på tavshedspligten at videregive fortrolige oplysninger til f.eks.  

 medierne, jf.
Vagn Greve m.fl., a.st.
3. På den anførte baggrund er det Justitsministeriets opfattelse,  

 at en vedtagelse af lovforslaget ikke indebærer nogen ændring i, hvilke  

 oplysninger i personalesager der må anses for fortrolige.
Selve det forhold,  

 at de pågældende oplysninger undtages fra retten til aktindsigt, medfører  

 således ikke, at de bliver fortrolige og dermed undergivet tavshedspligt.
 Spørgsmål nr. 33:
Ministeren bedes oplyse, om den foreslåede ændring af offentlighedsloven  

 medfører nogen ændring i de bestemmelser, der kan være fastsat eller aftalt  

 om høring, f.eks. i forbindelse med afsked og f.eks. i tjenestemandsloven? Svar:
 Efter tjenestemandslovens § 22, stk. 1, skal der, hvis det må antages, at  

 en disciplinærsag slutter med overførelse til andet arbejdssted eller til  

 anden stilling inden eller uden for ansættelsesområdet, degradation eller  

 afsked, gives vedkommende centralorganisation meddelelse om sagens stilling,  

 således at organisationen kan afgive en udtalelse, inden sagen afgøres.
 Lovforslaget indebærer ingen ændringer i denne eller eventuelle andre  

 lignende bestemmelser i lovgivningen.
Lovforslaget vil efter Justitsministeriets opfattelse heller ikke indebære  

 ændringer i myndighedernes mulighed for at opfylde aftale- eller  

 overenskomstbestemte høringspligter i forbindelse med sager om afskedigelse  

 m.v.
Der henvises i den forbindelse til besvarelsen ovenfor af spørgsmål nr.  

 32, hvorefter en vedtagelse af lovforslaget ikke kan antages at indebære  

 nogen ændring af myndighedernes tavshedspligt i personalesager.
Der vil  

 således være den samme adgang som i dag til at videregive oplysninger fra  

 sådanne sager til personaleorganisationer m.v.
 Spørgsmål nr. 34:
 Ministeren bedes oplyse, hvilken status følgende personalemæssige  

 oplysninger vil have i fremtiden: ansættelsesgrundlag (overenskomst eller  

 lignende), ansættelsesbrev, afskedigelsesårsag, ferieoversigt, for sent  

 fremmøde, disciplinære foranstaltninger, at den pågældende er gerådet i  

 samarbejdsvanskeligheder (ombudsmandens udtryk).
 Svar:
For så vidt angår ansættelsesbreve og oplysninger om   

 ansættelsesgrundlag bemærkes, at offentlighedslovens regler om aktindsigt  

 efter § 2, stk. 1, 2. pkt., ikke gælder for sager om ansættelse og  

 forfremmelse i det offentliges tjeneste, jf. nærmere betænkningen, side 15  

 ff., og John Vogter, Offentlighedsloven (1992), side 71 ff.
Lovforslaget  

 indebærer ingen ændring på dette punkt.
 I det omfang de nævnte dokumenter m.v. - som det typisk vil være tilfældet  

 - indgår i en ansættelses- eller forfremmelsessag, vil de derfor også  

 fremover være undtaget fra offentlighedsloven efter den anførte bestemmelse.  

 Indgår de tillige i andre konkrete personalesager, vil de efter den  

 foreslåede bestemmelse i § 2, stk. 2, 2. pkt., være undtaget fra loven,  

 medmindre de indeholder oplysninger som nævnt i stk. 3, 1. pkt.
 For så vidt angår oplysninger i konkrete personalesager om   

 afskedigelsesårsag, for sent fremmøde, disciplinære foranstaltninger og  

samarbejdsvanskeligheder bemærkes, at disse oplysninger kun vil være  

 omfattet af offentlighedsloven i det omfang, det følger af den foreslåede  

 bestemmelse i § 2, stk. 3, 2. og 3. pkt., vedrørende oplysninger om  

 disciplinære reaktioner.
Er betingelserne i denne bestemmelse ikke opfyldt - f.eks. fordi de  

 pågældende samarbejdsvanskeligheder alene har givet anledning til  

 diskretionære reaktioner, eller fordi den disciplinære foranstaltning ikke  

 vedrører en ansat i en chefstilling - vil oplysningerne således ikke være  

 omfattet af loven og derfor ikke undergivet aktindsigt.
Om bestemmelsens  

 nærmere indhold henvises i øvrigt til lovforslaget, side 7 ff.
 For så vidt angår ferieoversigter i konkrete personalesager, følger det af  

 den foreslåede bestemmelse i § 2, stk. 1, 2. pkt., sammenholdt med stk. 3, 1.  

 pkt., at sådanne oversigter ikke vil være omfattet af offentlighedsloven.
Bilag 4 Ad L 33 Spørgsmål nr. 2:
Hvad er forskellen på begrebet »sag« i svaret på spørgsmål 6 til  

 L 76 og den afvisning af dette begreb, således som det kom frem i kommentaren  

 til advokat Bent Unmack Larsens opdeling af en »personalemappe« i  

 en lang række enkeltsager, som hver for sig krævede en eller anden form for  

 identifikation, før aktindsigt skulle gives? Svar:
1. Indledningsvis bemærkes, at Justitsministeriet ikke i  

 kommentaren til advokat Bent Unmack Larsens synspunkter har  

 »afvist« sagsbegrebet.
Diskussionen har derimod drejet sig om,  

 hvordan begrebet som anvendt i offentlighedslovens § 4, stk. 3, nærmere skal  

 afgrænses, når talen er om personalesager.
 Justitsministeriets besvarelse af 30. juni 1997 af spørgsmål nr. 252 fra  

 Folketingets Retsudvalg (Alm. del - bilag 773) vedrørende de synspunkter, som  

 Bent Unmack Larsen har givet udtryk for, angår de typiske tilfælde, hvor alle  

 eller de fleste oplysninger om den pågældende medarbejder journalmæssigt er  

 samlet på een sag (»personalesagen«).
 Det spørgsmål, der behandles i besvarelsen, er, om en begæring om  

 aktindsigt i en bestemt ansats »personalesag« i sådanne tilfælde  

 kan antages at opfylde konkretiseringskravet i offentlighedslovens § 4, stk.  

 3. Dette spørgsmål må efter Justitsministeriets opfattelse besvares  

 bekræftende, jf. herved også pkt. 5 i besvarelsen af 20. januar 1998 af  

 spørgsmål nr. 25 fra Folketingets Retsudvalg (L 76 - bilag 9).
I modsætning hertil angår 3. og 4. afsnit i besvarelsen af det nævnte  

 spørgsmål nr. 6 tilfælde, hvor der ikke søges aktindsigt i  

 »personalesagen«, men i bestemte, specificerede oplysninger om den  

 pågældende ansatte, og hvor disse oplysninger ikke nødvendigvis ligger på den  

 »almindelige« personalesag, men f.eks. på en eller flere  

 journalmæssigt særskilte sager.
Det anføres i besvarelsen, at der også i  

 sådanne tilfælde er ret til aktindsigt i de pågældende oplysninger i det  

 omfang, det følger af de foreslåede bestemmelser.
 2. Justitsministeriet finder i øvrigt anledning til mere generelt  

 om sagsbegrebets betydning på dette område at bemærke følgende:
 Det spørgsmål, som Justitsministeriet og bl.a. advokat Bent Unmack Larsen  

 har været uenige om, er, hvorvidt en begæring om aktindsigt i en  

 »personalesag« i de typiske tilfælde, hvor alle eller de fleste  

 oplysninger om den pågældende medarbejder journalmæssigt er samlet på een sag  

 (»personalesagen«), kan anses for tilstrækkeligt konkretiseret, jf.  

 offentlighedslovens § 4, stk. 3.
 Der kan være grund til at fremhæve, at selv om man lagde Bent Unmack  

 Larsens retsopfattelse til grund, ville det ikke - som Unmack Larsen synes at  

 antage i sit responsum af 19. marts 1996 - »løse problemet« i den  

 forstand, at myndighederne herefter blot kunne meddele endeligt afslag på  

 aktindsigt med hjemmel i den nævnte bestemmelse.
 Det skyldes, at det som led i den almindelige vejledningspligt efter  

 forvaltningslovens § 7, stk. 1, påhviler myndighederne at vejlede den, der  

 søger aktindsigt, om, hvilke oplysninger der skal tilvejebringes for, at  

 konkretiseringskravet kan anses for opfyldt, jf. også pkt. 17 i  

 Justitsministeriets vejledning om offentlighedsloven (1986). I  

 overensstemmelse hermed anfører Hans Gammeltoft-Hansen m.fl. i  

 Forvaltningsret (1994), side 266, at den almindelige vejledningspligt må  

 forpligte myndighederne til at hjælpe en ansøger med at angive en  

 aktindsigtsbegæring tilstrækkeligt præcist.
 I givet fald måtte myndighederne derfor yde den, der søger aktindsigt i en  

 personalesag, den vejledning, som er nødvendig for, at begæringen herefter  

 ville kunne angives så præcist, at konkretiseringskravet måtte anses for  

 opfyldt.
Hertil kommer, at offentlighedslovens § 4, stk. 3, ikke vil kunne anvendes  

 som hjemmel for at nægte aktindsigt i tilfælde, hvor en begæring - også efter  

 den af Unmack Larsen anlagte forståelse - fra først af eller efter behørig  

 vejledning opfylder konkretiseringskravet.
Afslag på en specifik begæring om  

 aktindsigt i f.eks. oplysninger om en bestemt offentligt ansats privatadresse  

 vil således forudsætte, at offentlighedsloven indeholder en materiel  

 undtagelsesbestemmelse, der giver hjemmel for et sådant afslag.
Det kan derfor sammenfattende anføres, at spørgsmålet om, hvilken af de  

 nævnte retsopfattelser vedrørende § 4, stk. 3, der er den korrekte, ikke er  

 afgørende for, hvorvidt en begæring om aktindsigt i personaleoplysninger kan  

 afslås, men mere for, hvilken fremgangsmåde der skal følges af myndighederne  

 ved modtagelsen af en sådan begæring.
Det følger bl.a. heraf, at en reel  

 begrænsning i offentlighedens adgang til aktindsigt i personalesager ikke  

 ville kunne opnås ved at lægge Bent Unmack Larsens retsopfattelse til grund,  

 men alene ved en materiel ændring af offentlighedslovens  

 undtagelsesbestemmelser.
 Spørgsmål nr. 5:
Har ministeren overvejet i stedet for den omstændelige vej med at ændre på  

 offentlighedslovens systematik at søge hjemmel til at fastsætte regler for,  

 hvad der må opbevares i en personalesag samt hvor længe? Svar:
Justitsministeriet forstår den ordning, der skitseres i spørgsmålet,  

 således, at de dokumenter m.v., der ikke må opbevares i  

 »personalesagen«, i stedet skal opbevares i andre sager i  

 myndigheden.
Justitsministeriet går således ud fra, at det ikke er tanken, at  

 de pågældende dokumenter m.v. slet ikke må opbevares hos myndigheden og  

 derfor f.eks. i givet fald ville skulle kasseres straks efter  

 udarbejdelsen/modtagelsen.
 Efter Justitsministeriets opfattelse ville en sådan regulering af, i  

 hvilke sager hos myndigheden de forskellige personalemæssige oplysninger m.v.  

 skal opbevares, ikke være egnet til at opnå den tilsigtede begrænsning i  

 adgangen til aktindsigt i oplysninger om personalemæssige forhold.
 I tilfælde, hvor der ikke søges aktindsigt i »personalesagen«,  

 men i bestemte, specificerede oplysninger vedrørende den pågældende ansatte,  

 ville begæringen således skulle imødekommes i overensstemmelse med  

 offentlighedslovens almindelige regler, uanset i hvilke sager hos myndigheden  

 oplysningerne måtte ligge.
 I det omfang en begæring om aktindsigt i »personalesagen« under  

 de anførte omstændigheder ikke måtte anses for tilstrækkeligt konkretiseret,  

 jf. offentlighedslovens § 4, stk. 3, ville det påhvile myndighederne at yde  

 den, der søger aktindsigt, den vejledning, som er nødvendig for, at  

 begæringen herefter ville kunne angives så præcist, at konkretiseringskravet  

 måtte anses for opfyldt.
 Der kan i den forbindelse henvises til pkt. 5.2 i.f. i Justitsministeriets  

 besvarelse af 20. januar 1998 af spørgsmål nr. 25 fra Folketingets Retsudvalg  

 (L 76 - bilag 9) samt til pkt. 2 i besvarelsen af spørgsmål nr. 2 ovenfor.
 Den i spørgsmålet skitserede ordning ville derfor ikke kunne stå alene,  

 men måtte i givet fald suppleres med materielle aktindsigtsbestemmelser, dvs.  

 bestemmelser om, hvilke personaleoplysninger - i eller uden for  

 personalesagen - der kan undtages fra aktindsigt.
 På den anførte baggrund finder Justitsministeriet ikke, at en ordning af  

 den skitserede karakter - der i øvrigt næppe kunne anses for mindre  

 omstændelig end den foreslåede ordning - bør gennemføres.
 Spørgsmål nr. 8:
 Under henvisning til vedlagte sag fra Folketingets Ombudsmand, jf.  

 beretningen for 1991, side 47 ff., bedes ministeren vurdere, om ombudsmandens  

 udtalelse entydigt støtter Justitsministeriets udlægning af sagsbegrebet i  

 forbindelse med personalesager.
 Svar:
 1. Justitsministeriet har forstået spørgsmålet således, at der  

 sigtes til det, der er anført under pkt. 5 i Justitsministeriets besvarelse  

 af 20. januar 1998 af spørgsmål nr. 25 fra Folketingets Retsudvalg (L 76 -  

 bilag 9) vedrørende spørgsmålet om, hvorvidt en begæring om aktindsigt i en  

 bestemt offentligt ansats »personalesag« kan antages at opfylde  

 konkretiseringskravet i offentlighedslovens § 4, stk. 3.
 I den nævnte besvarelse anføres - efter en gengivelse af  

 Justitsministeriets besvarelse af 30. juni 1997 af spørgsmål nr. 252 fra  

 Folketingets Retsudvalg (Alm. del - bilag 773) - bl.a. følgende:
 »Det, som Justitsministeriet har anført, er således, at administrativ  

 praksis vedrørende journalisering må tillægges »en vis vejledende  

 betydning« ved vurderingen af, om en begæring om aktindsigt kan anses  

 for tilstrækkeligt konkretiseret efter offentlighedslovens § 4, stk. 3.  

 Justitsministeriet har forstået notatet (Claus Haagen Jensens og Oluf  

 Jørgensens notat af 26. november 1997) således, at denne retsopfattelse  

 bestrides.
Baggrunden for den nævnte opfattelse er, at en myndigheds  

 journaliseringspraksis i almindelighed vil afspejle, hvilken indholdsmæssig  

 samhørighed der er mellem myndighedens dokumenter.
Det forhold, at en samling  

 af dokumenter journalteknisk behandles som een sag, kan således normalt - som  

 følge af hele journaliseringsordningens formål - tages som udtryk for, at  

 myndigheden anser dokumenterne for at have en sådan indbyrdes samhørighed, at  

 det er naturligt og hensigtsmæssigt at behandle dem som en afgrænset enhed.
Notatet kan give det indtryk, at Justitsministeriet står alene med den  

 anførte retsopfattelse.
Der kan derfor være grund til at nævne, at det også i  

 Folketingets Ombudsmands praksis er antaget, at myndighedernes  

 journaliseringspraksis har vejledende betydning ved fastlæggelsen af  

 offentlighedslovens sagsbegreb, jf. f.eks. ombudsmandens beretning for 1991,  

 side 47 ff. (særligt side 48 f.), vedrørende udtrykket »sager om  

 lovgivning« i lovens § 2, stk. 2.' 2. Den udtalelse fra Folketingets Ombudsmand, som der henvises til  

 i besvarelsen (og i det nu stillede spørgsmål), drejede sig om, hvorvidt  

 Boligministeriets og Finansministeriets sager vedrørende en eventuel flytning  

 af Danmarks Statistik til nye lokaler kunne anses for omfattet af udtrykket  

 »sager om lovgivning, herunder bevillingslove« i  

 offentlighedslovens § 2, stk. 2, og dermed undtaget fra lovens  

 anvendelsesområde.
 På side 48-49 anfører ombudsmanden bl.a. følgende generelle betragtninger  

 om offentlighedslovens sagsbegreb:
 »Holdbarheden af det meddelte afslag på aktindsigt afhænger herefter  

 af, om de omhandlede dokumenter vedrørende evt. flytning af Danmarks  

 Statistik korrekt er henført under begrebet »sager om lovgivning,  

 herunder bevillingslove«.
Offentlighedslovens sagsbegreb er ikke defineret i lovteksten og er heller  

 ikke søgt præciseret i forarbejderne.
Loven må således antages at henholde  

 sig til almindelig sprogbrug og tilsvarende administrative traditioner.
Det  

 giver sjældent fortolkningsproblemer, når der begæres aktindsigt i sager i  

 gængs forstand, dvs. konkrete afgørelsessager.
Er der derimod tale om  

 forvaltningens faktiske virksomhed, om mere omfattende enkeltdispositioner  

 eller om forvaltningens generelt prægede virksomhed, er sagsbegrebet helt  

 upræcist og i realiteten indholdsløst som selvstændigt kriterium for  

 fastlæggelse af lovens anvendelsesområde.
Den journalmæssige og praktiske (sagsomslag mv.) behandling og opbevaring  

 af dokumenterne er vejledende, men kan selvsagt ikke i sig selv være  

 afgørende for, hvorvidt der skal gives aktindsigt.' 3. Det, som Justitsministeriet i den nævnte besvarelse har anvendt  

 ombudsmandens udtalelse til, er at illustrere, at Justitsministeriet ikke  

 står alene med den opfattelse, at myndighedernes journaliseringspraksis har  

 en vis vejledende betydning ved fastlæggelsen af offentlighedslovens  

 sagsbegreb i konkrete tilfælde.
 Samtidig er det klart, at journaliseringspraksis ikke kan være   

 afgørende . F.eks. kan en offentlig myndighed selvsagt ikke bringe sager,  

 der ikke vedrører lovgivning, ind under undtagelsesbestemmelsen i  

 offentlighedslovens § 2, stk. 2, ved at journalisere sagsakterne på en  

 lovgivningssag.
På den baggrund er der efter Justitsministeriets opfattelse ikke nogen  

 modstrid mellem det, der er anført i den nævnte besvarelse, og det, der er  

 anført i ombudsmandens udtalelse.
Det er tværtimod begge steder (i relation  

 til forskellige bestemmelser i offentlighedsloven - henholdsvis § 4, stk. 3,  

 og § 2, stk. 2) kommet til udtryk, at myndighedernes journaltekniske  

 behandling har vejledende - men ikke i sig selv afgørende - betydning for  

 fastlæggelsen af lovens sagsbegreb.
Det tilføjes, at den foreslåede lovændring ikke berører fastlæggelsen af  

 lovens sagsbegreb.
Om begæringer om aktindsigt i personalesager m.v. kan  

 anses for tilstrækkeligt konkretiserede, vil således også efter en  

 gennemførelse af lovforslaget skulle afgøres efter bestemmelsen i  

 offentlighedslovens § 4, stk. 3. Der henvises i den forbindelse til pkt. 2 i  

 besvarelsen af spørgsmål nr. 2 ovenfor.
 Spørgsmål nr. 9:
 Udvalget anmoder om teknisk bistand til udformning af ændringsforslag, der  

 sikrer, at offentligt ansatte automatisk bliver orienteret om, hvem der har  

 søgt aktindsigt i deres personalemapper, og om, hvilke oplysninger der er  

 blevet videregivet.
 Svar:
 Et ændringsforslag som det nævnte kunne udformes således:
»Til § 1 1) Efter nr. 1 indsættes som nyt nummer:
 01. I § 16 indsættes efter stk. 2 som nyt stykke:
»Stk. 3. Fremsættes der begæring om aktindsigt i sager som  

 nævnt i § 2, stk. 2, 2. pkt., underretter myndigheden snarest den ansatte  

 herom med angivelse af, hvem der har fremsat begæringen.
Når der er truffet  

 afgørelse om aktindsigt, underretter myndigheden den ansatte om, hvilke  

 oplysninger i sagen der er udleveret.
Stk. 3 bliver herefter stk. 4.« Til det anførte skal Justitsministeriet bemærke, at det i arbejdsgruppen  

 nøje blev overvejet, om en sådan bestemmelse burde indsættes.
En enig  

 arbejdsgruppe fandt, at der ikke var grundlag herfor, jf. nærmere  

 betænkningen, side 71 f.
Justitsministeriet er enig i dette synspunkt, jf.  

 lovforslagets almindelige bemærkninger, pkt. 5.
 Hertil kommer, at det i lovforslagets bemærkninger til den foreslåede  

 bestemmelse i § 2, stk. 3, udtrykkeligt er anført, at det forudsættes, at de  

 pågældende medarbejdere under alle omstændigheder orienteres m.v. i  

 overensstemmelse med principperne om god forvaltningsskik.
 På den baggrund kan Justitsministeriet ikke tilslutte sig et sådant  

 ændringsforslag.
Bilag 5 Henvendelse af 21. marts 1997 fra advokat Bent Unmack Larsen.  

 Folketinget 1996-97, Retsudvalget, alm. del - bilag 678 Den 21. marts 1997 Folketingets retsudvalg Folketinget Christiansborg København K.
 Den offentlige diskussion i disse dage om aktindsigt i personalesager har  

 foreløbig haft det positive resultat, at bestemmelsen i offentlighedslovens §  

 13, stk. 1, nr. 6, som i mange år har sovet Tornerose-søvn, er blevet pustet  

 i live igen.
 Man kan altså - også i disse sager - nægte aktindsigt ud fra en  

 interesseafvejning.
 Det er derimod forstemmende, at Justitsministeriet i sine svar til  

 Udvalget helt synes at have glemt bestemmelsen i offentlighedslovens § 4,  

 stk. 3, som i virkeligheden rummer nøglen til løsning af det problem, som den  

 offentlige diskussion drejer sig om, nemlig snagen i personalesager i håb om  

 derved at finde noget på den pågældende.
Jeg fremsender derfor hermed til udvalgets orientering i anonymiseret form  

 kopi af et af mig tidligere afgivet responsum om spørgsmålet om aktindsigt i  

 personalesager.
Pointen i denne sammenhæng er navnlig, at en begæring om  

 aktindsigt i en navngivet ansats »personalesag« ikke opfylder  

 kravene i henhold til offentlighedslovens § 4, stk. 1, jf. stk. 3, til  

 indholdet af en begæring om aktindsigt og derfor kan/skal afvises under  

 henvisning hertil.
 Hvis man tager konsekvensen heraf og samtidig holder bestemmelsen i  

 offentlighedslovens § 13, stk. 1, nr. 6, i live, vil de problemer, som  

 diskussionen drejer sig om, efter min opfattelse kunne løses uden  

 lovændringer.
Med venlig hilsen Bent Unmack Larsen Den 19. marts 1998 DANSK SYGEPLEJERÅD Vimmelskaftet 38 Postboks 1084, 1008 København K.
FORENINGEN AF SPECIALLÆGER Domus Medica Trondhjemsgade 9 2100 København Ø.
Vedr.: Begæring om aktindsigt i forskellige personalesager fremsat af  

 X overfor X Foreningen af Speciallæger og Dansk Sygeplejeråd har i anledning af  

 ovennævnte begæring om aktindsigt anmodet mig om en redegørelse vedrørende  

 spørgsmålet om tredjemands adgang til aktindsigt i personalesager og om  

 bistand i forhold til X på de berørte medlemmers vegne vedrørende den aktuelt  

 foreliggende begæring om aktindsigt.
 Jeg skal i den anledning fremkomme med følgende bemærkninger:
1. Begæringen om aktindsigt er udformet som en anmodning om tilsendelse af  

 kopi af nedennævnte 3 ansattes »personalesag fra X«.
I det ene  

 tilfælde går anmodningen ud på at personalesagens akter ønskes fremsendt til  

 Sundhedsministeriet/Sundhedsstyrelsen til brug i forbindelse med en i  

 Sundhedsstyrelsen ifølge anmodningen verserende tilsynssag mod X, i hvilken  

 der angives at være meddelt aktindsigt.
 Anmodningen om aktindsigt er for de pågældende 3 ansatte udformet således:
1.1. »...... X's personalesag fra X ...... Heri indkluderes X's  

 personalesag fra forflyttelsen fra X med de notater der er på denne sag fra  

 daværende X m.v.« 1.2. »...... X's personalesag......bilagt overflytningssagen fra X  

 fra nogle år tilbage, hvor...... afdelingen blev lukket af disciplinære  

 årsager.« 1.3. »X's personalesag ...... bilagt overflytningssagen fra X fra  

 nogle år tilbage, hvor ...... afdelingen blev lukket af disciplinære  

 årsager.« 2. De pågældende 3 ansattes personalesager indeholder udover enkelte  

 interne notater og forskellige meddelelser om rent tjenstlige forhold,  

 aflønning m.v., som til dels vedrører ansættelse på andre kommunale  

 hospitaler, følgende dokumenter, med hensyn til hvilke spørgsmål om  

 imødekommelse af begæringen om aktindsigt kræver en særskilt stillingtagen:
 2.1. X:
 Personalesagen indeholder, så vidt ses, ikke dokumenter vedrørende den af  

 X omtalte »forflyttelse ...... med ...... notater fra daværende X«  

 eller i øvrigt dokumenter, hvis udlevering vil kunne stride mod hans  

 interesser.
 2.2. X:
 - Dokumenter vedrørende en ham i 1983 ifølge X med urette tildelt  

 »næse«.
 Derimod indeholder personalesagen, så vidt ses, ikke dokumenter vedrørende  

 den af X omtalte »overflytningssag«.
2.3. X - Dokumenter vedrørende en af X udvist skødesløshed ved opbevaring af X  

 fra 1981, som tjenstligt er påtalt overfor hende.
 - Dokumenter vedrørende den i 1983 indledte og i 1985 afsluttede, af X,  

 gennemførte disciplinære undersøgelse mod X og X, i anledning af 2  

 tjenesteforseelser (den ene X).
 Derimod indeholder personalesagen, så vidt ses, ikke dokumenter vedrørende  

 den af X omtalte »overflytningssag«.
 3. For så vidt angår spørgsmålet om udlevering af oplysningerne fra X's  

 personalesag, har advokat X i et brev af X til direktør X, givet udtryk for  

 den opfattelse, at der efter hans vurdering på det foreliggende grundlag  

 hverken efter offentlighedsloven eller andre lovbestemmelser er noget til  

 hinder for en udlevering af oplysningerne fra X's personalesag fra 1985. Der  

 henvises hermed til de i peronalesagen foreliggende oplysninger om den i 1985  

 afsluttede disciplinære undersøgelse i henhold til tjenestemandsregulativets  

 regler, som resulterede i meddelelse af en irettesættelse til X.
 I det omtalte responsum omtales som grundlag for denne vurdering alene  

 undtagelsesbestemmelsen i offentlighedslovens § 12, stk. 1, nr. 1,  

 sammenholdt med lovens hovedregel om ret til aktindsigt i § 4.
Herudover beskæftiger X sig i sit responsum med spørgsmålet om, hvorvidt  

 reglen i statstjenestemandslovens § 21, stk. 8-9, som på  

 statstjenestemandsområdet af ham antages at måtte medføre, at oplysninger  

 fremkommet under en disciplinær undersøgelse kan undtages fra aktindsigt,  

 finder tilsvarende anvendelse på det kommunale tjenestemandsområde.
Dette  

 spørgsmål mener X må besvares benægtende.
Det omtales i denne forbindelse af  

 ham, at denne opfattelse deles af Kommunernes Landsforening, med hvem han  

 telefonisk har drøftet spørgsmålet.
 Derimod omtaler X i sit responsum hverken spørgsmålet, om en  

 »personalesag« kan anses som en sag i offentlighedslovens forstand,  

 eller spørgsmålet om undtagelsesbestemmelsen i offentlighedslovens § 13, stk.  

 1, nr. 6, og/eller den tilsvarende bestemmelse i forvaltningslovens § 15, om  

 undtagelse af oplysninger fra aktindsigt i forhold til parten i en  

 forvaltningssag er til hinder for imødekommelsen af begæringen om aktindsigt.
 4. I henhold til offentlighedslovens § 5, stk. 1 omfatter retten til  

 aktindsigt alle dokumenter, »der vedrører sagen« og  

 journaltilførsler m.v. »vedrørende den pågældende sags dokumenter«.
Denne angivelse i § 5 skal ses i sammenhæng med lovens § 4, stk. 1,  

 hvorefter retten til aktindsigt omfatter »dokumenter, der er indgået til  

 og oprettet af en forvaltningsmyndighed som led i administrativ  

 sagsbehandling i forbindelse med dens virksomhed.« I Hans Gammeltoft-Hansen m.fl., Forvaltningsret, 1994, s. 266 anføres det  

 som kommentar til § 4, stk. 1, jf. § 4, stk. 3, hvorefter anmodningen om  

 aktindsigt »skal angive de dokumenter eller den sag, som den pågældende  

 ønsker at blive gjort bekendt med«:
»Ansøgere er således ikke berettiget til at gå på »fishing  

 expeditions« i myndighedernes arkiver eller journalister.
På den anden  

 side kan der heller ikke stilles krav om, at ansøgerne kender journal nr.  

 eller dato på de dokumenter, der anmodes om.
Det må være tilstrækkeligt til  

 at opfylde identifikationskravet, at begæringen indeholder de oplysninger,  

 der efter indretningen af myndighedens journaler og registre er nødvendige  

 for, at myndigheden kan finde frem til sagen.' Tilsvarende anføres det i Asbjørn Jensen m.fl., Offentlighedsloven, 1986,  

 s. 76:
»Det er i bestemmelsen præciseret, at en begæring om aktindsigt skal  

 indeholde en angivelse enten af den sag eller af de dokumenter, den  

 pågældende ønsker at blive gjort bekendt med.
Grundbetingelsen er således, at  

 den, der ønsker aktindsigt, må have kendskab til sagens eller dokumentets  

 eksistens før henvendelsen til vedkommende myndighed, jf.
Carl Aage  

 Nørregaard, Forvaltningsret, Sagsbehandling, 2. udgave ved Jens Garde, s.  

 153.
Dette krav medfører bl.a., at der ikke kan forlanges adgang til at  

 gennemgå en forvaltningsmyndigheds registre, journalmateriale,  

 regnskabsmateriale eller andet tilsvarende materiale af generel karakter med  

 henblik på herigennem at finde frem til sager, hvis dokumenter man kan have  

 interesse i at blive gjort bekendt med.
Bestemmelsen i stk. 3 giver endvidere  

 ikke adgang til at gennemse alle sager af en bestemt art eller alle sager,  

 der er blevet journaliseret i en bestemt periode, jf.......
I øvrigt er det vanskeligt at præcisere, hvor specificeret angivelsen af  

 en sag eller et dokument skal være.
Det må anses for tilstrækkeligt, at  

 begæringen indeholder de oplysninger, der efter indretningen af den  

 pågældende myndigheds journaler, registre m.v. er nødvendige for, at man kan  

 finde frem til sagen, jf.
F.T. 1969/70, tillæg A, sp. 587. Angivelse af en  

 sags journalnummer er ikke nødvendig.
Det er imidlertid heller ikke i alle  

 tilfælde tilstrækkeligt, at der opgives et journalnummer, når  

 omstændighederne viser, at ansøgeren reelt ikke er bekendt med den pågældende  

 sags eksistens, men f.eks. blot gætter eller slutter sig frem til, at et  

 sådant journalnummer må dække over en sag.« Betydningen af det hermed omtalte krav som betingelse for adgang til  

 aktindsigt er efter min opfattelse, at en begæring om adgang til  

 aktindsigt i en navngiven ansats »personalesag« i almindelighed  

 ikke kan imødekommes.
Der skyldes, at der med udtrykket »personalesag«, anvendt i  

 denne forbindelse, ikke er henvist til en bestemt sag i offentlighedslovens  

 forstand.
Begrebet »personalesag«, som ofte også anvendes internt  

 af offentlige myndigheder, refererer i virkeligheden ikke til en bestemt sag,  

 men til en samlemappe og/eller et fælles journalnummer, hvori/-under alle  

 sager vedrørende en bestemt ansat peson henlægges/journaliseres.
 Der henvises således med dette udtryk, anvendt i en begæring om  

 aktindsigt, ikke til en bestemt sag i forvaltningen, men til en række sager  

 (sagen vedrørende den pågældende ansættelse, sager vedrørende senere  

 ændringer i løn- og ansættelsesforhold, sager vedrørende tjenstlige  

 undersøgelser, sager vedrørende disciplinær påtale, sager vedrørende  

 advarsler i anledning af kritisable forhold uden karakter af  

 tjenesteforseelse m.v.).
»Personalesagen« vil herudover kunne indeholde orienteringsbreve  

 vedrørende den ansatte modtaget fra andre offentlige myndigheder, som ikke  

 har dannet grundlag for sagsbehandling, og som derfor ikke hos vedkommende  

 offentlige myndighed i offentlighedslovens forstand henhører til nogen sag, i  

 hvilken der haves krav på aktindsigt i forhold til denne offentlige  

 myndighed.
Det vil eksempelvis for lægers og sygeplejerskers vedkommende  

 kunne være kommuniceringsbreve fra Patientklagenævnet, der vedrører den  

 ansatte.
 En begæring om aktindsigt i en ansats »personalesag«, som ikke  

 herudover indeholder nogen angivelse af, i hvilken sag aktindsigt begæres,  

 vil derfor normalt kunne/skulle afvises under henvisning til  

 offentlighedslovens § 4, stk. 3, med den begrundelse, at der ikke i  

 begæringen er angivet, i hvilken sag aktindsigt begæres.
Som det fremgår af det ovenfor under punkt 2 anførte må dette føre til  

 afvisning af den af X fremsatte begæring om aktindsigt i de 3 ansattes  

 »personalesager«, bortset fra den af ham ved udtrykkelig omtale  

 heraf konkretiserede sag »fra forflyttelsen fra X« for så vidt  

 angår X, og »overflytningssagen fra X fra nogle år tilbage, hvor deres  

 afdeling blev lukket af disciplinære årsager«, for så vidt angår X og X.  

 For så vidt angår disse 3 konkret angivne sager findes der, som omtalt under  

 punkt 2, så vidt ses, ingen dokumenter i de 3 personalesager.
Hvis disse 3  

 sager eksisterer må dokumenterne vedrørende dem søges andre steder.
 På grund af spørgsmålets principielle karakter vil jeg til trods for det,  

 der ovenfor er anført om den ved offentlighedslovens § 4 fastsatte betingelse  

 for aktindsigt, at begæringen om aktindsigt angår en konkret sag, nedenfor  

 omtale spørgsmålet om 3. mands adgang til aktindsigt, og specielt den af X's  

 fremsatte anmodning herom for de 3 ansatte ved X under den forudsætning, som  

 altså kun på et enkelt punkt er opfyldt i det foreliggende tilfælde, at  

 begæringen om aktindsigt præciserer hver enkelt af de af  

 »personalesagen« omfattede sager i offentlighedslovens forstand.
 5. Som omtalt i advokat X's responsum af 26. januar 1996 antages det i  

 almindelighed, at der ikke i bestemmelsen i offentlighedslovens § 12, stk. 1,  

 nr. 1, hvorefter retten til aktindsigt ikke omfatter oplysninger om  

 enkeltpersoners private, herunder økonomiske forhold, er hjemmel til generelt  

 at anse oplysninger i personalesager vedrørende offentligt ansatte for  

 undtaget fra aktindsigt.
 Undtagelsesbestemmelsen i § 12, stk. 1, nr. 1, kan således også i  

 personalesager, under forudsætning af fornøden konkretisering af hver enkelt  

 sag, alene begrunde, at visse oplysninger om vedkommende ansattes private  

 forhold undtages fra aktindsigt.
 5.1. Offentlighedslovens § 12 er imidlertid i loven under overskriften  

 »Undtagelse af oplysninger« placeret sammen med § 13, som har  

 følgende ordlyd:
 »Stk. 1. Retten til aktindsigt kan begrænses i det omfang,  

 det er nødvendigt til beskyttelse af væsentlige hensyn til:
1) statens sikkerhed eller rigets forsvar, 2) rigets udenrigspolitiske eller udenrigsøkonomiske interesser, herunder  

 forholdet til fremmede magter eller mellemfolkelige institutioner, 3) forebyggelse, opklaring og forfølgning af lovovertrædelser,  

 straffuldbyrdelse og lignende samt beskyttelse af sigtede, vidner eller andre  

 sager om strafferetlig eller disciplinær forfølgning, 4) gennemførelse af offentlig kontrol, regulerings- eller  

 planlægningsvirksomhed eller af påtænkte foranstaltninger i henhold til  

 skatte- og afgiftslovgivningen, 5) det offentliges økonomiske interesser, herunder udførelsen af det  

 offentliges forretningsvirksomhed, eller 6) private og offentlige interesser, hvor hemmeligholdelse efter  

 forholdets særlige karakter er påkrævet.
Stk. 2 . Gør hensyn som nævnt i stk. 1 sig kun gældende for en del  

 af et dokument, skal den pågældende gøres bekendt med dokumentets øvrige  

 indhold.« Da det naturligt nok er almindeligt antaget, at retten til offentlig  

 aktindsigt er mindre vidtgående end retten til aktindsigt for parten i en  

 forvaltningssag, jf.
Poul Andersen, Juristen, 1964, s. 439 ff, bør denne  

 bestemmelse ses i sammenhæng med den tilsvarende bestemmelse om undtagelse af  

 oplysninger i forvaltningslovens kapitel 4 om partens aktindsigt, som findes  

 i lovens § 15, og som har følgende ordlyd:
 »Stk. 1. Retten til aktindsigt kan i øvrigt begrænses, i det  

 omfang partens interesse i at kunne benytte kendskab til sagen dokumenter til  

 varetagelse af sit tarv findes at burde vige for afgørende hensyn til den  

 pågældende selv eller til andre private eller offentlige interesser,  

 herunder:
1) statens sikkerhed eller rigets forsvar, 2) rigets udenrigspolitiske eller udenrigsøkonomiske interesser, herunder  

 forholdet til fremmede magter eller mellemfolkelige institutioner, 3) forebyggelse, opklaring og forfølgning af lovovertrædelser,  

 straffuldbyrdelse og lignende samt beskyttelse af sigtede, vidner eller andre  

 sager om strafferetlig eller disciplinær forfølgning, 4) gennemførelse af offentlig kontrol, regulerings- eller  

 planlægningsvirksomhed eller af påtænkte foranstaltninger i henhold til  

 skatte- og afgiftslovgivningen, eller 5) det offentliges økonomiske interesser, herunder udførelsen af det  

 offentliges forretningsvirksomhed.
Stk. 2 . Gør hensyn som nævnt i stk. 1 sig kun gældende for en del  

 af et dokument, skal den pågældende gøres bekendt med dokumentets øvrige  

 indhold.« Som det fremgår heraf, skal der ved behandlingen af begæringer om  

 aktindsigt, hvad enten sådan begæring fremkommer fra parten i en  

 forvaltningssag eller fra tredjemand, ske en afvejning af den interesse, som  

 den, der begærer aktindsigt har i at få oplysninger i en sag, der behandles  

 af forvaltningen, herunder en personalesag, overfor hensynet ikke blot til  

 andre offentlige, men også til private interesser.
Aktindsigt kan således kun  

 gives, hvor hensynet til den, der ønsker aktindsigt, opvejer hensynet til den  

 private eller offentlige interesse, som vil blive tilsidesat ved  

 imødekommelse af begæringen.
 I tilfælde hvor der er tale om begæring om aktindsigt i henhold til  

 offentlighedsloven, det vil sige fra en person, som ikke er part i den  

 pågældende sag, og hvor interesseafvejningen foretages af hensyn til  

 beskyttelse af modstående private interesser, må det antages, at  

 interesseafvejningen skal ske på samme måde og med tilsvarende resultater som  

 ved begæring om aktindsigt inden for retsplejen ved domstolene.
Her er adgangen til aktindsigt i henhold til retsplejelovens § 41 betinget  

 af, at den der ønsker udlevering af skriftlige oplysninger har en  

 »retlig interesse« heri.
Herved forstås, at den, der begærer  

 aktindsigt har en oplyst anerkendelsesværdig interesse at få adgang til i de  

 pågældende dokumenter.
 I betragtning af, at de oplysninger, dokumenterne indeholder, indenfor  

 retsplejen som følge af retsplejelovens offentlighed normalt tidligere har  

 været omtalt i retsmøder, der var åbne for offentligheden, vil der endda  

 under henvisning hertil kunne argumenteres for en mere snæver adgang til  

 aktindsigt i henhold til offentlighedsloven, end i henhold til  

 retsplejelovens § 41.
 Det bør i denne forbindelse for forståelsens skyld understreges, at den  

 ved offentlighedslovens § 13 og forvaltningslovens § 15 hjemlede undtagelse  

 fra aktindsigt ikke, som det er tilfældet med hensyn til de ved  

 offentlighedslovens § 12 hjemlede undtagelser, beror på arten af de  

 oplysninger, der er tale om, men ligesom i henhold til retsplejelovens § 41  

 på den interesse, der for det offentlige eller for private knytter sig til,  

 at der ikke gives aktindsigt.
 5.2. Den ved offentlighedslovens § 13, stk. 1, nr. 6, hjemlede undtagelse  

 fra aktindsigt er i Hans Gammeltoft-Hansen m.fl., Forvaltningsret, 1994, kun  

 kort og stedmoderligt omtalt i en bemærkning på side 291, hvilket muligt kan  

 være forklaringen på, at bestemmelsen er uomtalt i advokat X's responsum.
 Det anføres i denne forvaltningsretlige fremstilling blot, at der er tale  

 om en opsamlingsbestemmelse med »et snævert anvendelsesområde«, og  

 der nævnes her alene tre eksempler til illustration af bestemmelsens  

 anvendelse, alle vedrørende offentlige interesser, som ikke er omtalt under  

 de forudgående bestemmelser i § 13, stk. 1.
I Asbjørn Jensen m.fl., Offentlighedsloven, 1986, side 174 ff, omtales  

 bestemmelsen i § 13, stk. 1, nr. 6, noget mere udførligt.
Det nævnes her med  

 henvisning til forarbejderne til en tilsvarende bestemmelse i  

 offentlighedsloven af 1970, at bestemmelsen er forudsat kun at ville blive  

 anvendt i tilfælde, »hvor hemmeligholdelse af hensyn til det offenliges  

 eller enkeltpersoners interesser er klart påkrævet«.
Om praksis med  

 hensyn til bestemmelsens anvendelse siges det, at bestemmelsen navnlig synes  

 at være blevet benyttet til at tilgodese beskyttelsesinteresser, der er  

 anerkendt ved udformningen af lovens øvrige undtagelsesbestemmelser, men hvor  

 de udtrykkelige bestemmelser har vist sig utilstrækkelige.
Kommentaren  

 beskæftiger sig i øvrigt så godt som udelukkende med bestemmelsens anvendelse  

 til beskyttelse af offentlige interesser og omtaler som de eneste eksempler  

 på beskyttelse af private interesser, at en vælger, der har deltaget i  

 anmeldelse af et nyt folketingsparti, må have krav på, at hans deltagelse i  

 anmeldelsen ikke kommer til offentlighedens kendskab, og at offentligheden i  

 almindelighed må kunne afskæres fra at gøre sig bekendt med indholdet af  

 skriftlige besvarelser af eksamensopgaver ved offentligt afholdte eksamener.
 I John Vogter, Forvaltningsloven, 1992, omtales det i kommentarerne til  

 denne lovs § 15, side 193 ff, bl.a., at hensynet til offentlige eller private  

 interesser for at kunne begrunde indskrænkning i partens adgang til  

 aktindsigt efter § 15 må være af en sådan styrke, at de i de konkrete  

 tilfælde bedømmes som afgørende modhensyn, hvortil må kræves, at der er  

 nærliggende fare for, at privates eller det offentliges interesser vil lide  

 skade af væsentlig betydning, hvis begæringen om aktindsigt imødekommes.
Det fremhæves i tilslutning hertil, at det forhold, at oplysningen skønnes  

 at være uden betydning for partens mulighed for at varetage sine interesser i  

 forbindelse med sagens behandling, ikke i sig selv kan begrunde undtagelse  

 fra adgangen til aktindsigt, hvis der ikke foreligger modstående hensyn af  

 tilstrækkelig vægt.
Hertil knyttes der dog med henvisning til Poul Andersen,  

 Juristen 1964, side 448, en advarsel mod at tillægge de modstående hensyn for  

 ringe vægt, og der peges i denne forbindelse på, at der ved overvejelserne  

 om, hvorvidt der i medfør af § 15 bør gøres indskrænkning i en parts adgang  

 til aktindsigt, også bør tages hensyn til, at der efter lovgivningen ikke i  

 almindelighed er noget til hinder for, at parten offentliggør de oplysninger,  

 han kommer i besiddelse af gennem aktindsigten.
 I omtalen af, hvilke private interesser, der kan begrunde undtagelse fra  

 en parts adgang til aktindsigt, anføres det bl.a., at oplysninger, der ikke  

 ville kunne undtages efter bestemmelserne i offentlighedslovens § 12, aldrig  

 vil kunne undtages efter forvaltningslovens § 15, stk. 1. Hvorvidt dette som  

 en fortolkning af § 15 må anses for rigtigt, kan i sig selv diskuteres, jf.  

 straks nedenfor, men det er i denne sammenhæng vigtigere, som ovenfor nævnt,  

 at understrege, at adgangen til aktindsigt for en part i almindelighed  

 antages at være videre end offentlighedens adgang til aktindsigt, hvorfor  

 denne betragtning, som det i øvrigt direkte fremgår af offentlighedslovens §  

 13, ikke lader sig overføre til fortolkningen af denne bestemmelse.
 I tilslutning hertil bemærkes, at det ved afgørelsen i UfR 1978.554 Ø,  

 (fra forvaltningsloven af 1985) i strid med den lige omtalte opfattelse, som  

 er kommet til udtryk i kommentaren, blev statueret, at navnene på nogle  

 personer, der havde klaget til Monopoltilsynet over et firmas salgsprovision  

 for udenlandske tidsskrifter, ikke var undergivet partsoffentlighed.
 5.3. Som det fremgår af foranstående bemærkninger, beror afgørelsen af, om  

 en begæring om aktindsigt i sager, der er omfattet af en ansats  

 »personalesag«, under forudsætning af fornøden konkretisering af  

 disse sager bør tages til følge, i henhold til offentlighedeslovens § 13, på,  

 om der foreligger vægtige modhensyn til den ansatte, i hvis  

 »personalesager« der er begæret aktindsigt, som kan begrunde, at  

 aktindsigt nægtes som resultat af en interesseafvejning.
Afgørelse herom må træffes særskilt for hver enkelt oplysning eller  

 kategori af oplysninger, som fremgår af de dokumenter, der foreligger i hver  

 enkelt af de af »personalesagen« omfattede sager.
Dette følger ikke  

 blot af, at de i den enkelte personalesag foreliggende dokumenter vedrører en  

 række enkeltsager, som blot af praktiske grunde er samlet i den enkelte  

 personalesag, men også af, at afvejningen i henhold til offentlighedslovens §  

 13 må foretages som en konkret afvejning for hvert enkelt dokument, jf.  

 herved den ovenfor omtalte kommentar til forvaltningsloven, side 193 ff.
 Ved denne interesseafvejning må der på den ene side tages hensyn  

 til det eventuelt opgivne eller antagelige formål med begæringen om  

 aktindsigt.
Af de mig foreliggende papirer herom, hidrørende fra X, synes begæringen  

 om aktindsigt i det foreliggende tilfælde at udspringe af interesse for de  

 patienter, som har været underkastet X på X.
X synes på denne baggrund ikke  

 at have nogen særlig interesse i oplysninger fra personalesager, som er uden  

 enhver sammenhæng med vedkommende ansattes eventuelle deltagelse i sådanne X:
Det bemærkes i denne forbindelse, at det af et mig forelagt brev af X fra  

 X til X vedrørende en af X fremsat begæring om aktindsigt i en personalesag  

 på X fremgår, at det af X's politi overfor X i den pågældende sag er oplyst,  

 at den pågældende ansatte ifølge politiets opfattelse var udsat for  

 forfølgelse og chikane fra X's. side.
Selvom der i det tilfælde forelå  

 specielle omstændigheder, som ikke foreligger i den nu foreliggende sag,  

 rejser dette i hvert fald det spørgsmål, om X i det nu foreliggende tilfælde  

 kan have fremsat begæring om aktindsigt i de pågældende personalesager i håb  

 om derved at kunne finde noget på de pågældende ansatte, som eventuelt af ham  

 vil kunne anvendes i usagligt/chikanøst øjemed.
På den anden side skal der ved afgørelsen om aktindsigt tages  

 hensyn til den åbenbare og selvfølgelige interesse, de pågældende ansatte har  

 i, at uvedkommende ikke får kendskab til og eventuelt offentliggør eventuelle  

 ufordelagtige oplysninger om dem som måtte fremgå af den enkelte ansattes  

 personalesag.
Dette må, hvis den, der begærer aktindsigt, ikke har oplyst  

 nogen begrundelse for ønsket om aktindsigt, uden videre føre til, at  

 aktindsigten i alle tilfælde nægtes, for så vidt angår sådanne ufordelagtige  

 oplysninger.
 Specielt hvad angår disciplinære undersøgelser og sanktioner mod  

 vedkommende ansatte må de hensyn både til det offentlige og til vedkommende  

 ansatte, som i lige grad gør sig gældende i statslige og kommunale  

 ansættelsesforhold, og hvis berettigelse er anerkendt af lovgivningsmagten  

 ved reglerne i statstjenestemandslovens § 21, stk. 8-9, desuden efter min  

 opfattelse føre til i almindelighed at undtage oplysninger herom fra  

 aktindsigt både på det statslige og det kommunale område - i begge tilfælde  

 med hjemmel i offentlighedslovens § 13, idet tjenestemandslovens bestemmelse  

 direkte alene angår offentliggørelse, som ikke sker i henhold til begæring om  

 aktindsigt.
Det må desudsen helt bortset herfra tages med i betragtning som et hensyn,  

 der i de her omtalte tilfælde taler mod imødekommelse af begæringer om  

 aktindsigt, at der efter de principper, som gælder med hensyn til udstedelse  

 af straffeattester, i henhold til de af Justitsministeriet herom fastsatte  

 regler kan udstedes blank straffeattest, selv om den pågældende person er  

 straffet, når straffen er af ældre dato.
Dette synes på tilsvarende måde også  

 i de tilfælde, hvor man undtagelsesvis kunne tænke sig begæringen om  

 aktindsigt i disciplinærsager imødekommet på grund af en særlig  

 anerkendelsesværdi interesse heri, at måtte begrunde en særlig  

 tilbageholdenhed med at imødekomme begæringer om aktindsigt i sådanne sager,  

 hvis de er af ældre dato.
Det skal i tilslutning hertil nævnes, at retspraksis i henhold til  

 retsplejelovens § 41 viser, at domstolene udviser meget stor tilbageholdenhed  

 med at imødekomme begæringer om aktindsigt i straffesager.
Aktindsigt  

 meddeles stort set kun i tilfælde, hvor begæring om aktindsigt fremkommer fra  

 den ved forbrydelsen forurettede, og denne har brug for de ønskede  

 oplysninger for at kunne gennemføre et erstatningskrav i anledning af  

 forbrydelsen.
 Aktindsigt med hensyn til dokumenter vedrørende disciplinære  

 foranstaltninger bør derfor kun imødekommes, hvor meget tungtvejende hensyn  

 til trods for den ansattes modstridende interesse kan begrunde det, og bør  

 formentlig altid nægtes i tilfælde, hvor dokumenterne vedrører forhold  

 længere tilbage i tid.
 6. Sammenfattende må jeg således på baggrund af foranstående  

 bemærkninger konkludere, at den af X fremsatte begæring om aktindsigt i de  

 omtalte 3 personalesager ikke bør imødekommes.
 Sådan som begæringen om aktindsigt er udformet af X vil afvisning af  

 begæringen under henvisning til offentlighedslovens § 4, stk. 3, kunne ske  

 med den hovedbegrundelse, at han ikke i sin begæring har givet (nærmere)  

 oplysning om hvilken sag i forvaltningen han ønsker aktindsigt i.
 For så vidt angår de af ham i begæringen omtalte sager vedrørende  

 henholdsvis »forflyttelse« og »overflytning«, vil de i  

 personalesagerne foreliggende breve om ændring af tjenestetid mellem X og X i  

 henhold til begæringen uden videre kunne udleveres til ham, da de ikke  

 indeholder oplysninger, som nødvendiggør en interesseafvejning i henhold til  

 offentlighedslovens § 13.
 Det bør formentlig yderligere undersøges, om der udenfor  

 »personalesagen« eksisterer sager vedrørende  

 »forflyttelse«/»overflytning«, med hensyn til hvilke det  

 i henhold til begæringen skal overvejes, om der bør gives aktindsigt.
 Hvis dette ikke er tilfældet, bør X i svaret til ham oplyses herom.
Hvis det derimod er tilfældet, og der i de pågældende sager er  

 ufordelagtige oplysninger om nogen af de 3 ansatte, vil der efter høring af  

 disse i overenstemmelse med de under punkt 5 omtalte principper skulle tages  

 stilling til spørgsmålet om imødekommelse af begæringen på grundlag af en  

 interesseafvejning.
Denne afvejning vil, efter hvad der under punkt 5 er  

 omtalt om X's formodede begrundelse for begæringen om aktindsigt, antagelig  

 føre til, at aktindsigt må nægtes ham for så vidt angår de pågældende sager.
Begrundelsen herfor bør i så fald udformes således, at der ikke dermed  

 gives oplysning om det, der netop skulle holdes skjult.
Det vil eksempelvis  

 kunne ske ved, at det blot i svaret til X angives, at adgangen til aktindsigt  

 er begrænset i henhold til offentlighedslovens § 13, stk. 1, nr. 6.
 Jeg håber med foranstående bemærkninger at have besvaret Foreningernes  

 forespørgsel til mig, men er naturligvis villig til, hvis ønsket, at uddybe  

 besvarelsen, skriftligt eller mundtligt.
Med venlig hilsen Bent Unmack Larsen Folketinget 1996-97, Retsudvalget, alm. del - bilag 1014 Spørgsmål:
 Ministeren bedes kommentere henvendelsen af 21. marts 1997 fra advokat  

 Bent Unmack Larsen vedrørende aktindsigt i personalesager, jf. alm. del -  

 bilag 678.
 Svar:
1. I sin henvendelse til Folketingets Retsudvalg anfører advokat  

 Bent Unmack Larsen, at Justitsministeriet »i sine svar til Udvalget helt  

 synes at have glemt bestemmelsen i offentlighedslovens § 4, stk. 3, som i  

 virkeligheden rummer nøglen til løsning af det problem, som den offentlige  

 diskussion drejer sig om, nemlig snagen i personalesager i håb om derved at  

 finde noget på den pågældende.« Efter den nævnte bestemmelse skal en begæring om aktindsigt angive de  

 dokumenter eller den sag, som den pågældende ønsker at blive gjort bekendt  

 med, jf. nærmere nedenfor pkt. 2.
 Til støtte for sit synspunkt henviser Bent Unmack Larsen til et af ham  

 udarbejdet responsum af 19. marts 1996. Heri hedder det bl.a. følgende (side  

 6 ff.):
 »Betydningen af det hermed omtalte krav som betingelse for adgang til  

 aktindsigt er efter min opfattelse, at en begæring om adgang til aktindsigt i  

 en navngiven ansats »personalesag« i almindelighed ikke kan  

 imødekommes.
Det skyldes, at der med udtrykket »personalesag«, anvendt i  

 denne forbindelse, ikke er henvist til en bestemt sag i offentlighedslovens  

 forstand.
Begrebet »personalesag«, som ofte også anvendes internt  

 af offentlige myndigheder, refererer i virkeligheden ikke til en bestemt sag,  

 men til en samlemappe og/eller et fælles journalnummer, hvori/-under alle  

 sager vedrørende en bestemt ansat person henlægges/journaliseres.
 Der henvises således med dette udtryk, anvendt i en begæring om  

 aktindsigt, ikke til en bestemt sag i forvaltningen, men til en række sager  

 (sager vedrørende den pågældendes ansættelse, sager vedrørende senere  

 ændringer i løn- og ansættelsesforhold, sager vedrørende tjenstlige  

 undersøgelser, sager vedrørende disciplinær påtale, sager vedrørende  

 advarsler i anledning af kritisable forhold uden karakter af  

 tjenesteforseelse m.v.).
»Personalesagen« vil herudover kunne indeholde orienteringsbreve  

 vedrørende den ansatte modtaget fra andre myndigheder, som ikke har dannet  

 grundlag for sagsbehandling, og som derfor ikke hos vedkommende myndighed i  

 offentlighedslovens forstand henhører til nogen sag, i hvilken der haves krav  

 på aktindsigt i forhold til denne offentlige myndighed.
Det vil eksempelvis  

 for lægers og sygeplejerskers vedkommende kunne være kommuniceringsbreve fra  

 Patientklagenævnet, der vedrører den ansatte.
En begæring om aktindsigt i en ansats »personalesag«, som ikke  

 herudover indeholder nogen angivelse af, i hvilken sag aktindsigt begæres,  

 vil derfor normalt kunne/skulle afvises under henvisning til  

 offentlighedslovens § 4, stk. 3, med den begrundelse, at der ikke i  

 begæringen er angivet, i hvilken sag aktindsigt begæres.' 2. Efter offentlighedslovens § 4, stk. 1, kan enhver med de  

 undtagelser, der er nævnt i lovens §§ 7-14, forlange at blive gjort bekendt  

 med dokumenter, der er indgået til eller oprettet af en forvaltningsmyndighed  

 som led i administrativ sagsbehandling i forbindelse med dens virksomhed.
 Bestemmelsens stk. 3 har følgende ordlyd:
»Stk. 3. Begæring efter stk. 1 og 2 skal angive de dokumenter  

 eller den sag, som den pågældende ønsker at blive gjort bekendt med.« Den oprindelige offentlighedslov fra 1970 (lov nr. 280 af 10. juni 1970 om  

 offentlighed i forvaltningen) indeholdt i § 1, stk. 2, en tilsvarende  

 bestemmelse.
Herom anføres i Betænkning nr. 325/1963 om Offentlighed i  

 Forvaltningen, der lå til grund for loven, bl.a. følgende (side 64):
»Men oplysning kan kun kræves om dokumenter, som vedrører »den i  

 begæringen angivne sag«.
Bestemmelsen vil modvirke, at nogen ved  

 henvendelse til en forvaltningsmyndighed mere på det uvisse søger at opspore  

 dokumenter, som muligvis kan være af interesse for ham.
Men begæringen kan  

 godt omfatte flere, nærmere angivne sager.' I forarbejderne til § 4, stk. 3, i den gældende offentlighedslov hedder  

 det bl.a. følgende (Folketingstidende 1985-86, Tillæg A, sp. 212):
 »Bestemmelsen i stk. 3 svarer til den gældende lovs § 1, stk.  

 2. Det er præciseret, at en begæring om aktindsigt skal indeholde en  

 angivelse enten af den sag eller af de dokumenter, den pågældende ønsker at  

 blive gjort bekendt med.
Bestemmelsen medfører, at den, der ønsker aktindsigt, må have kendskab til  

 sagens eller dokumentets eksistens før henvendelsen til vedkommende  

 myndighed.
Dette betyder imidlertid ikke, at myndigheden er berettiget til at  

 afslå en begæring om aktindsigt alene under henvisning til en manglende  

 angivelse af sagstilhørsforholdet, hvis myndigheden er i stand til på andet  

 grundlag at identificere den sag eller de dokumenter, der ønskes aktindsigt  

 i.
Der henvises til beskrivelsen af bestemmelsens anvendelse i praksis i  

 betænkningen side 118 ff. og offentlighedsudvalgets overvejelser på side 129  

 ff.
Kravet om angivelse af sagen eller dokumenter i denne betyder bl.a, at der  

 ikke kan forlanges adgang til at gennemgå en forvaltningsmyndigheds  

 journalmateriale med henblik på herigennem at finde frem til sager, hvis  

 dokumenter man kan have interesse i at blive gjort bekendt med.« 3. Bestemmelsen i offentlighedslovens § 4, stk. 3, er omtalt en  

 række steder i den forvaltningsretlige litteratur og praksis.
 John Vogter anfører i Offentlighedsloven (1992), side 93 f., bl.a.  

 følgende:
»Det er i bestemmelsen præciseret, at en begæring om aktindsigt skal  

 indeholde en angivelse enten af den sag eller af de dokumenter, den  

 pågældende ønsker at blive gjort bekendt med.
Grundbetingelsen er således, at  

 den, der ønsker aktindsigt, må have kendskab til sagens eller dokumentets  

 eksistens før henvendelsen til vedkommende myndighed, jf.
Carl Aage Nørgaard  

 og Jens Garde, Forvaltningsret, Sagsbehandling, 3. udgave, side 177.
Dette krav medfører bl.a., at der ikke kan forlanges adgang til at  

 gennemgå en forvaltningsmyndigheds registre, journalmateriale,  

 regnskabsmateriale eller andet tilsvarende materiale af generel karakter med  

 henblik på herigennem at finde frem til sager af en bestemt art eller alle  

 sager, der er blevet journaliseret i en bestemt periode, jf.
Eilschou Holm,  

 side 36 I øvrigt er det vanskeligt at beskrive, hvor specificeret angivelsen af en  

 sag eller et dokument skal være.
Det må anses for tilstrækkeligt, at  

 begæringen indeholder de oplysninger, der efter indretningen af den  

 pågældende myndigheds journaler, registre m.v. er nødvendige for, at man kan  

 finde frem til sagen, jf.
F.T. 1969/70, tillæg A, sp. 587. Angivelse af en  

 sags journalnummer er ikke nødvendig.
Det er imidlertid heller ikke i alle  

 tilfælde tilstrækkeligt, at der opgives et journalnummer, når  

 omstændighederne viser, at ansøgeren reelt ikke er bekendt med den pågældende  

 sags eksistens, men f.eks. blot gætter eller slutter sig frem til, at et  

 sådant journalnummer må dække over en sag.
Det påhviler vedkommende forvaltningsmyndighed at vejlede publikum om,  

 hvilke oplysninger der i de enkelte tilfælde må tilvejebringes for at opfylde  

 disse krav, jf. vejledningen til offentlighedsloven, pkt. 17.« I Hans Gammeltoft-Hansen m.fl., Forvaltningsret (1994), side 266, anføres  

 bl.a. følgende:
»Begæringer om aktindsigt skal angive de dokumenter eller den sag,  

 som den pågældende ønsker at blive gjort bekendt med, jf. § 4, stk. 3.  

 Ansøgere er således ikke berettiget til at gå på »fishing  

 expeditions« i myndighedernes arkiver eller journaler.
På den anden side  

 kan der heller ikke stilles krav om, at ansøgerne kender j.nr. eller datoer  

 på de dokumenter, der anmodes om.
Det må være tilstrækkeligt til at opfylde  

 identifikationskravet, at begæringen indeholder de oplysninger, der efter  

 indretningen af myndighedens journaler og registre er nødvendige for, at  

 myndigheden kan finde frem til sagen.' Folketingets Ombudsmand har i en sag om aktindsigt i postlister, der er  

 gengivet i beretningen for 1994, side 79 ff., udtalt sig mere generelt om  

 bestemmelsen i offentlighedslovens § 4, stk. 3. I udtalelsen hedder det bl.a.  

 følgende:
 »Kravet om identifikation af enten sager eller dokumenter bygger især  

 på hensynet til myndighedens praktiske administration af aktindsigtsreglerne.  

 Derimod ses der ikke at være holdepunkter for at antage, at bestemmelsen  

 skulle udgøre en selvstændig indholdsmæssig beskæring af en ellers bestående  

 adgang til aktindsigt.
Tværtimod er det antaget, at bestemmelsen i § 4, stk. 3, er opfyldt, hvis  

 aktindsigtsbegæringen indeholder de oplysninger, som er nødvendige for, at  

 myndigheden kan finde frem til sagen, jf.
John Vogter, Offentlighedsloven med  

 kommentarer, 2. udgave, s. 93 f.
Der ses endvidere ikke i forarbejderne til bestemmelsen at være givet  

 udtryk for ønsket om at hindre eller besvære journalisters systematiske  

 anvendelse af aktindsigtsreglerne til opdagelse eller afdækning af sager i  

 den offentlige forvaltning.« 4. Advokat Bent Unmack Larsens synspunkt er, at en begæring om  

 aktindsigt i en bestemt offentligt ansats »personalesag« i  

 realiteten henviser til en række forskellige sager, og at begæringen derfor  

 ikke opfylder konkretiseringskravet i offentlighedslovens § 4, stk. 3. Der  

 henvises til pkt. 1 ovenfor.
 Hertil skal Justitsministeriet bemærke følgende:
Offentlighedsloven indeholder ikke en definition af sagsbegrebet - heller  

 ikke i relation til bestemmelsen i § 4, stk. 3. Nogen præcis definition af  

 begrebet lader sig næppe heller opstille.
Groft sagt kan udtrykket »en  

 sag« siges at sigte til en flerhed af dokumenter og oplysninger, hvor  

 der består en sådan samhørighed, at det er naturligt og hensigtsmæssigt at  

 behandle de pågældende dokumenter og oplysninger som en afgrænset enhed.  

 Administrativ praksis må tillægges en vis vejledende betydning for  

 spørgsmålet om, hvorvidt en flerhed af dokumenter på denne måde udgør en  

 enhed og dermed en enkelt sag, eller om der er tale om flere forskellige  

 sager.
Det typiske er formentlig, at en forvaltningsmyndigheds  

 journaliseringssystem er indrettet således, at alle eller de fleste  

 oplysninger om den enkelte medarbejders personalemæssige forhold er samlet på  

 een sag (»personalesagen«). En begæring om aktindsigt i  

 »personalesagen« vil derfor i journalteknisk forstand angå en  

 enkelt sag.
Det vil være nemt for myndigheden at finde sagen frem, og  

 ansøgeren vil være bekendt med, at sagen findes.
Udgangspunktet må derfor  

 være, at konkretiseringskravet i § 4, stk. 3, er opfyldt, smlg. pkt. 2-3  

 ovenfor.
 Det kan ikke udelukkes, at der kan forekomme tilfælde, hvor en samling af  

 dokumenter, der i journalteknisk henseende behandles som een sag, i  

 realiteten omfatter en sådan ubestemt flerhed af emner og spørgsmål m.v., at  

 en begæring om aktindsigt i sagen alligevel vil kunne afslås med hjemmel i §  

 4, stk. 3.
I de her omhandlede tilfælde, hvor »personalesagen« angår en  

 enkelt person og alene indeholder oplysninger af en nærmere bestemt og  

 afgrænset karakter (personalemæssige forhold), er der imidlertid efter  

 Justitsministeriets opfattelse ikke i retskilderne grundlag for at fravige  

 det anførte udgangspunkt.
Det bemærkes i den forbindelse særligt, at det  

 forhold, at ansøgeren eventuelt ikke på forhånd har nærmere kendskab til de  

 forskellige oplysninger, der ligger i sagen (adresseoplysninger, løn, intern  

 rokering, karriereforløb m.v.), ikke i sig selv kan føre til et andet  

 resultat.
Et formål med offentlighedsloven er netop at sætte offentligheden i  

 stand til at gøre sig bekendt med hidtil ukendte oplysninger i forvaltningens  

 dokumenter, jf. nærmere Betænkning 325/1963 om Offentlighed i Forvaltningen,  

 side 42 ff.
 På den baggrund er Justitsministeriet ikke enig i, at offentlighedslovens  

 § 4, stk. 3, normalt vil kunne anvendes som hjemmel til at afslå begæringer  

 om aktindsigt i navngivne medarbejderes personalesager.
 Det er således fortsat Justitsministeriets opfattelse, at hjemmelen for  

 helt eller delvis at nægte aktindsigt i personalesager i almindelighed må  

 søges i andre bestemmelser i offentlighedsloven, herunder i § 13, stk. 1, nr.  

 6, som Bent Unmack Larsen også har behandlet i sit responsum af 19. marts  

 1996.
