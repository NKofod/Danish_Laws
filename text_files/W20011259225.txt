Landsskatteretskendelse 10-mandsprojekt.
Skovdrift, renteudgifter mm.
 A klager for indkomståret 1997 over, at de stedlige  

 skattemyndigheder ikke har godkendt selvangivet resultat af virksomhed  

 vedrørende I/S B samt over, at selvangivne renteudgifter  

 vedrørende samme virksomhed ikke er godkendt.
 Sagens faktiske omstændigheder:
Det fremgår af sagens oplysninger, at klageren sammen med 9  

 andre personer deltog i I/S B, der blev udbudt af C A/S i 1997, jf. den  

 stiftende generalforsamling den 19. oktober 1997. I/S B omfattede 70  

 ejerandele a 100.000 kr.
C A/S udbød 33 tilsvarende projekter i  

 I/S-form.
C A/S var et helejet datterselskab af D ApS.
D ApS var ejet af E,  

 der på daværende tidspunkt var ægtefælle til F, som  

 var en af idémændene bag projektet.
Efter det oplyste har de i 1997 udbudte interessentskaber overtaget de  

 fuldt tilplantede skovarealer, bestående af enten fredsskov eller  

 nåleskov, som i 1994/1995 var udbudt af C A/S til 20 kommanditselskaber  

 med 10 kommanditister i hvert selskab.
Disse kommanditselskaber var  

 oprindeligt budgetteret til at løbe over en 10-årsperiode, men  

 kommanditisterne trådte ud i 1997. Ejendommene blev herefter af C A/S  

 udbudt til 33 interessentskaber med op til 10 interessenter i hvert selskab.
 Det fremgår af et budget, der indgår i udbudsmaterialet, at  

 projektet var budgetteret til at løbe i 5 år, at projektet ville  

 have skattemæssigt underskud i 1997 og 1998 og skattemæssige  

 overskud i 1999, 2000 og 2001, samt at:
 "Salget af ejendommen er ikke indregnet, idet ejendommen afhændes  

 til anskaffelsessummen.
Beregningsgrundlaget for budgetterne stammer fra de beregninger, der er  

 blevet foretaget i forbindelse med projekt bæredygtig skov.
Tallene  

 bygger således på de nyeste erfaringstal fra privatskovbruget og  

 Skov- og Naturstyrelsen.
Tallene fra 1997 og 1998 bygger på  

 foreliggende konkrete tilbud.
Det nødvendige likviditetsbehov garanteres i hele perioden for  

 interessentskabet." Budgettet for hele perioden var som følger:
År Vedligeh.
 Afskrivn.
Læhegn Adm.
Renteudgifter Indtægter Resultat 1997 250.000 300.000 350.000 81.000 210.000 0 -1.191.000 1998 670.000 300.000 81.000 840.000 0 -1.891.000 1999 343.000 300.000 81.000 840.000 2.850.000 1.286.000 2000 323.000 300.000 81.000 840.000 3.430.000 1.886.000 2001 245.000 300.000 81.000 840.000 4.576.000 3.110.000 I alt 1.831.000 1.500.000 350.000 405.000 3.570.000 10.856.000 3.200.000 For så vidt angår hæftelsesforhold fremgår det af  

 udbudsmaterialet, "Information til investor"  under overskriften  

 "Hæftelse", at investorerne hæftede for et beløb svarende  

 til investorens forholdsmæssige andel af interessentskabets  

 nettogæld. - Det fremgår umiddelbart derefter under overskriften  

 "Sikkerhed for investeringen", at:
"Der er maksimal sikkerhed mod ekstraordinære betalinger samt  

 hæftelsen.
Den eneste "eksterne kreditor" er kreditforeningen med en  

 lovbestemt belåningsgrad på maksimalt 70 % af jordens pris og med  

 pant i jorden og beplantningen.
Risikoen for reel hæftelse overfor  

 selskabets "eksterne kreditorer" består således i, at jorden med  

 beplantningen ikke kan sælges til minimum 70 % jordens pris.
Eventuelt  

 korrigeret med en tillægsbelåning - såfremt selskabet  

 optager en sådan.
Hertil kommer hæftelsen overfor udbyder, hvor genplantningsgarantien  

 sikrer denne, idet udbyder/beplanter overfor investorerne har påtaget  

 sig en modregningsret i pantebrevet/betalingen af  

 beplantningen/vedligeholdelsen såfremt beplantningen ikke er 95 %  

 intakt ved afslutningen af projektet." Det fremgår endelig af udbudsmaterialet "... at selskaberne har til  

 formål at tjene penge - ikke at spare i skat.
Men de lovmæssige  

 fradrag er en væsentlig del af forrentningens grundlag de første  

 år, da interessentskabets udgifter overstiger indtægterne i denne  

 periode.
Senere i forløbet vil de forventede resultater være  

 positive, som De skal beskattes af.
B/C-selskaberne budgetterer med  

 udlodninger af interessentskabers likviditet til dækning af minimum  

 Deres skattebetaling...".
 Der er fremlagt kopi af interessentskabets vedtægter, dateret den  

 19. oktober 1997. Vedtægterne har følgende ordlyd (§§ 14, 15,  

 16, 17, 18, 19 og 28 er udeladt):
 "...
Vedtægter for interessentskabet B § 1 Navn.
 Interessentskabets navn er Interessentskabet (I/S) B.
§ 2 Hjemsted.
 Interessentskabets hjemsted er X Kommune.
§ 3 Formål.
Interessentskabets formål er at erhverve fast ejendom og om-  

 og/eller nyplante i henhold til reglerne om skovrejsning.
Ejendommen er  

 pålagt fredsskovpligt og skal indtil afhændelse drives som en  

 skovejendom.
Ejendommen drives efter skovlovens forskrifter.
§ 4 Kapitalforhold.
Interessentskabets formue er fordelt på 70 ejerandele.
Deltagerne  

 forpligter sig til at indbetale 1/12. del af de samlede årlige  

 indbetalinger, den 1. gang efter påkrav fra administrator og derefter  

 hver den 1. i måneden, jfr. det udleverede likviditetsbudget.
Med  

 hensyn til årligt fradrag, skatteværdi og kontant indskud  

 henvises til det udleverede tegningsmateriale og budget.
Yderligere kontant  

 indbetaling, ud over det i de endelige budgetter anførte, kan kun  

 fordres af generalforsamlingen i det omfang, dette er nødvendigt af  

 hensyn til interessentskabets drift.
Eventuelt overskud udbetales  

 først efter godkendelse af regnskab og ved flertalsbeslutning på  

 generalforsamling.
§ 5 Hæftelse.
Indbyrdes hæfter deltagerne forholdsmæssigt for  

 interessentskabets samlede kapitalgrundlag, i samme forhold som den enkelte  

 ejer andel i interessentskabet.
Hæftelsen kan alene forhøjes  

 efter aftale mellem interessentskabet og den enkelte deltager.
 Udadtil hæfter interessenterne solidarisk for selskabets gæld.  

 Interessentskabets kreditorer kan søge sig fyldestgjort for selskabets  

 gæld hos enhver af interessenterne efter at have søgt sig  

 forgæves fyldestgjort i interessentskabsformuen.
§ 6 Ejerforhold.
 Interessenterne er ejere og lodtagere i selskabet forholdsmæssigt i  

 forhold til ejerandel af interessentskabet.
 Der er i interessentskabet 70 ejerandele fordelt på maksimalt 10  

 interessenter.
§ 7 Finansiering.
Den fornødne kapital til erhvervelse af interessentskabets aktiver,  

 samt til driftsfinansiering fremskaffes gennem belåning af den faste  

 ejendom med maksimal belåning i realkreditinstitutter.
Den  

 øvrige driftsfinansiering opnås ved  

 leverandørfinansiering.
§ 8 Investering.
Der investeres i kalenderåret 1997 i skovejendom og beplantning af  

 skovejendom.
En del af købesummen er aftalt således, at  

 beplanteren får sikkerhed i pantebrev i den købte ejendom for  

 sit tilgodehavende og med modregningsret for genplantningsforpligtelsen.
§ 9 Fordeling af over-/underskud.
Over-/underskud deles mellem interessenterne i forhold til deres ejerandel  

 af interessentskabet.
Hver ejerandel er lodtager -forholdsmæssigt - i  

 forhold til andel og hæftelse.
§ 10 Registrering af interessenter.
Administrator fører en fortegnelse over interessenterne med  

 angivelse af disses adresse samt antallet af andele.
Fortegnelsen er ikke  

 tilgængelig for offentligheden, men alene for bestyrelsen samt  

 långivende realkredit- og pengeinstitut samt panthaver på  

 pantebrev til restfinansiering.
Interessenternes ret er knyttet til denne  

 registrering.
Et ejerandelsbevis, der må antages at være  

 tilintetgjort eller bortkommet, kan mortificeres uden dom, efter de for ikke  

 omsætningspapirer til enhver tid gældende regler.
§ 11 Overdragelse af ejerandele.
En interessent kan overdrage sin ejerandel og frigøre sig for  

 hæftelsen når erhververen af vedkommende ejerandel underskriver  

 en erklæring om, at vedkommende indtræder i overdragerens  

 retsstilling i enhver henseende.
En overdragelse forudsætter  

 såvel bestyrelsens og administrators godkendelse.
Begge er berettiget  

 til skønsmæssigt at nægte at godkende en overdragelse,  

 såfremt erhververens soliditet ikke findes betryggende.
Overdragelsen  

 af ejerandelen har først retsvirkning når administrator har  

 noteret overdragelsen i deltagerfortegnelsen.
Administrator er berettiget til  

 at beregne sig et ekspeditionsgebyr på kr. 500 med tillæg af moms  

 i forbindelse med overdragelsen.
Overdragelse i forbindelse med skifte  

 sidestilles med salg.
§ 12 Interessentselskabets ledelse.
Generalforsamlingen er interessentskabets højeste myndighed.  

 Interessentskabet ledes af en bestyrelse.
Den daglige administration af  

 selskabet foreståes af administrator i henhold til  

 administrationsaftale mellem interessentskabet og administrator, der  

 tiltrædes af interessentskabets bestyrelse.
§ 13 Generalforsamling.
Generalforsamlingen er interessentskabets højeste myndighed.
En  

 ordinær generalforsamling afholdes hvert år i Danmark inden  

 udgangen af maj måned.
Forslag til generalforsamlingen må for at  

 kunne gøres til genstand for behandling på generalforsamlingen  

 indsendes til administrators kontor senest 2 måneder efter  

 regnskabsårets udgang, d.v.s. inden 1. marts.
På  

 generalforsamlingen kan beslutning kun tages om de forslag, der har  

 været optaget på dagsordenen, samt ændringsforslag hertil.  

 Indkaldelse til generalforsamling forestås af administrator og skal ske  

 med mindst 2 uger og maksimalt 3 ugers varsel ved almindeligt brev til  

 samtlige deltagere, der er noteret i administrators fortegnelse.
Indkaldelsen skal indeholde oplysninger om dag, sted og tid for  

 generalforsamlingen, dagsorden og meddelelse om de til behandling indkomne  

 forslag.
Såfremt der skal behandles forslag, hvis vedtagelse  

 kræver særlig stemmeflerhed, skal dette angives i indkaldelsen.  

 Skal der på generalforsamlingen behandles forslag til  

 vedtægtsændringer, skal det væsentligste indhold af disse  

 angives i indkaldelsen.
Senest 8 dage før enhver generalforsamling  

 fremlægges hos administrator til eftersyn for deltagerne dagsorden og  

 de fuldstændige forslag, der fremsættes på  

 generalforsamlingen.
Senest samtidig med indkaldelse til den ordinære  

 generalforsamling skal deltagerne fra administrator modtage  

 årsregnskab, forsynet med påtegning af revisor.
 ...
 ...
§ 20 Bestyrelsen.
Bestyrelsen består af 3 medlemmer, der vælges for et år.  

 Genvalg kan finde sted.
Der vælges 2 bestyrelsesmedlemmer på  

 generalforsamlingen, medens 1 bestyrelsesmedlem udpeges af administrator.
Der  

 vælges tillige suppleant.
De 2 af generalforsamlingen valgte  

 bestyrelsesmedlemmer vælges ved en afstemning blandt de på  

 generalforsamlingen fremmødte, således, at der stemmes på  

 en person pr. ejerandel.
Hver ejerandel kan stemme på en person til  

 hver af de to pladser.
På tilsvarende måde vælges  

 suppleant.
Interessentskabets første bestyrelse vælges på  

 den stiftende generalforsamling.
§ 21 Det af administrator udpegede bestyrelsesmedlem er født formand for  

 bestyrelsen.
Bestyrelsen er kun beslutningsdygtig når alle 3 medlemmer  

 er til stede.
Såfremt et medlem ikke kan deltage i et indkaldt  

 møde, kan formanden eller administrator indkalde suppleanten.
Der  

 afholdes bestyrelsesmøder efter behov.
Bestyrelsesformanden  

 foranlediger dagsorden udsendt til bestyrelsesmedlemmerne senest en uge for  

 mødet tillige med en kort rapport over, hvad der er hændt siden  

 sidste bestyrelsesmøde.
Ethvert bestyrelsesmedlem kan kræve  

 emner optaget på dagsordenen og behandlet på  

 bestyrelsesmødet.
Når det pågældende emne er  

 fremsendt til bestyrelsesformanden senest 2 uger for bestyrelsesmødet.  

 Bestyrelsens beslutninger træffes ved simpel stemmeflerhed.
Bestyrelsen  

 fører en forhandlingsprotokol, der tiltrædes af samtlige  

 bestyrelsesmedlemmer.
Forhandlingsprotokollen skal fortløbende  

 nummereres.
Forhandlingsprotokollen skal stedse forefindes på  

 selskabets kontor.
Selskabets revisor skal, når blot et  

 bestyrelsesmedlem kræver det, være til stede under  

 bestyrelsesmødet.
§ 22 Tegningsret.
De tre bestyrelsesmedlemmer tegner i forening interessentskabet.  

 Bestyrelsen kan meddele prokura.
Det påhviler interessentskabets  

 bestyrelse at påse, at administrator opfylder sine forpligtelser i  

 henhold til administrationsaftalen.
Bestyrelsen er bemyndiget til at  

 underskrive samtlige dokumenter i forbindelse med interessentskabets  

 finansiering.
Bestyrelsen træffer beslutning om køb af ejendom.  

 Bestyrelsen påser, at ejendommen opfylder de i prospektet  

 anførte forudsætninger.
Bestyrelsen har fuldt indseende med alle interessentskabets forhold,  

 herunder interessentfortegnelse m.v.
Ethvert bestyrelsesmedlem samt  

 långivende pengeinstitut kan forlange de oplysninger fra revisor, som  

 den pågældende måtte ønske.
Bestyrelsen har  

 tavshedspligt vedrørende alt, hvad den måtte erfare i kraft af  

 bestyrelsesarbejder.
Bestyrelsesmedlemmernes eventuelle vederlag  

 fastsættes af generalforsamlingen efter indstilling fra  

 bestyrelsen.
§ 23 Interessentskabets daglige administration.
Der indgås en administrationsaftale med administrator for et  

 år af gangen.
Administrator forestår interessentskabets daglige  

 drift samt forsikringsforhold, likviditetsstyring samt kassebogføring.  

 Administrator skal endvidere forestå registrering af deltagere samt  

 varetage den løbende kommunikation med disse, herunder udsendelse at  

 informationsmateriale, regnskaber mv.
Administrator skal endelig påse,  

 at der udarbejdes budgetter samt årsregnskaber for interessentskabet.  

 Dispositioner af usædvanlig art eller stor betydning skal  

 forelægges bestyrelsen.
Administrator har tavshedspligt  

 vedrørende alt, hvad administrator måtte erfare i kraft af  

 administrationsarbejdet.
Administrator fører tilsyn/kontrol med  

 beplantningens beskaffenhed og vedligeholdelsens omfang i henhold til  

 administrations- og vedligeholdelsesaftalens bestemmelser.
§ 24 Årsregnskab og revision.
Interessentskabets regnskabsår løber fra 1. januar til 31.  

 december.
Første regnskabsår dog fra stiftelsen og til 31.12.  

 Der udarbejdes et årsregnskab, der skal opfylde  

 årsregnskabslovens krav.
Interessentskabets første regnskab  

 udarbejdes af en af administrator udpeget statsautoriseret eller registreret  

 revisor.
§ 25 Interessentskabets stiftelse.
 Administrator må ikke tegne andele i forbindelse med stiftelsen.
§ 26 Interessentskabets opløsning.
Interessentskabet opløses ved generalforsamlingens beslutning  

 herom.
Opløsningen forudsætter dog, at den interessentskabet  

 tilhørende ejendom er solgt.
Generalforsamlingen kan alene  

 træffe beslutning om salg af ejendommen med samme kvalificerede flertal  

 som ved vedtægtsændringer jfr. § 17. Så længe  

 interessentskabet ejer ejendommen, er interessentskabet uopløseligt,  

 og interessenterne henvises til at sælge deres andele, såfremt de  

 ønsker at udtræde.
I forbindelse med interessentskabets  

 ophør udarbejder selskabets revisor afsluttende regnskab med  

 tilhørende oversigt over likvidationsprovenu og regnskabet  

 forelægges på en afsluttende generalforsamling.
Intet provenu kan  

 udbetales, førend samtlige kreditorer er betalt.
§ 27 Misligholdelse.
Indbetalinger kan alene betragtes som værende rettidige,  

 såfremt beløbet er administrator i hænde senest d. 4. i  

 hver måned.
Der må ikke opstå restance med de  

 månedlige indbetalinger, med mindre dette sker med accept fra  

 administrator.
Kommer en interessent alligevel i ikke godkendt restance, vil  

 manglende indbetaling medføre at interessenten ekskluderes.  

 Eksklusionen vil kunne ske efter, administrator ved skriftligt påkrav  

 har givet 7 hverdage til berigtigelsen af restancen.
Påkravet kan gives  

 4 hverdage efter normal forfaldsdag.
Ved 1. gangs påkrav  

 pålægges et påkravsgebyr på 300.- kr. og 500.- kr.  

 ved 2. gangs påkrav.
Endvidere pålægges normale morarenter.  

 Såfremt restancen herefter ikke indbetales sker eksklusion ved brev fra  

 administrator.
Eksklusionen har virkning fra interessentens indtræden i  

 selskabet.
Efter eksklusionen kan bestyrelsen eller administrator frit  

 overdrage den ekskluderede interessents ejerandel til anden side.
Uanset eksklusionen bevarer selskabet krav mod den ekskluderende  

 interessent såfremt den ekskluderede interessents kapitalkonto er  

 negativ.
Selskabets bestyrelse og/eller administrator kan foretage  

 opgørelse af kapitalkonto ved vurdering af den faste ejendom samt  

 opgørelse over øvrige aktiver og passiver.
Denne  

 opgørelse lægges til grund for et eventuelt krav mod den  

  ekskluderede interessent.
..." Der er fremlagt kopi af klagerens tegningsaftale for Interessentskabet B  

 for 5 ejerandele á 100.000 kr.
Tegningsaftalens ordlyd er som  

 følger:
 "...
§ 1 Undertegnede erklærer at være bekendt med interessentskabets  

 vedtægter og beskrivelse af projektet.
§ 2 Undertegnede erklærer at være bekendt med, at hver interessent  

 hæfter personligt og direkte for hele gælden i interessentskabet  

 med regres overfor de øvrige deltagere, dog ikke for de  

 månedlige indbetalinger.
§ 3 Undertegnede erklærer at være bekendt med administrations-,  

 beplantnings og vedligeholdelsesaftaler.
§ 4 Undertegnede bemyndiger ved min underskrift bestyrelsen til at erhverve  

 den beskrevne ejendom, optage lån til finansiering af ejendommen som  

 forudsat, herunder underskrive købsaftale, skøde, pantebreve,  

 kreditforeningspantebreve, gældsovertagelseserklæringer og andre  

 nødvendige dokumenter (herunder vedtægter, administrations-,  

 beplantnings- og vedligeholdelsesaftaler).
§ 5 Undertegnede er bekendt med, at der i interessentskabets levetid skal  

 indbetales den i vedtægternes § 4 beskrevne ydelse månedligt til  

 administrator og at administrator er berettiget til at transportere retten  

 til de månedlige indbetalinger til administrationspengeinstitut.
§ 6 Undertegnede er bekendt med, at økonomiske oplysninger i form af  

 årsopgørelser mv. skal stilles til rådighed for  

 administrator.
§ 7 Undertegnede er bekendt med eksklusionsbestemmelsen i vedtægternes §  

 27, hvorefter restance kan medføre eksklusion med virkning fra  

 undertegnedes indtræden i interessentskabet.
X, den 28. december 1997 Underskrifter ..." Klageren har ikke foretaget nogen indbetalinger vedrørende  

 projektet.
Advokaten har oplyst, at klagerens betaling afventer afklaring af  

 selskabernes skattestatus, og at klageren ikke er blevet ekskluderet af  

 interessentskabet.
K/S B solgte ved endeligt skøde af 22. december 1997 omhandlede  

 arealer m.m. til G ApS.
Overtagelsesdagen var ifølge skødet den  

 15. oktober 1997, og skødet blev tinglyst den 23. juli 1998.
Der blev indgået endeligt skøde af 29. december 1997,  

 hvorefter G ApS solgte arealerne til I/S B.
Overtagelsesdagen var  

 ifølge skødet den 15. oktober 1997, og skødet blev  

 tinglyst den 23. juli 1998. Det endelige skøde har følgende  

 ordlyd:
 "...
ENDELIGT SKØDE Undertegnede G A/S  

 sælger, skøder og endeligt overdrager herved til I/S B  

 den selskabet ifølge tinglyst adkomst tilhørende ejendom matr.  

 nr. ....
 Ejendomsværdien pr. 1. januar 1997 andrager kr. 1.250.000,00, heraf  

 grundværdi kr. 316.800,00.
 Handlen er i øvrigt indgået på følgende  

 nærmere aftalte vilkår:
 § 1.
 Ejendommen er et ubebygget landbrugsareal, tilplantet med skov og  

 pålagt fredskovspligt, hvorefter landbrugspligten er ophævet.
 § 2.
Arealet overdrages med alt sit rette tilliggende og tilhørende i  

 enhver henseende og med de samme rettigheder, byrder og forpligtelser,  

 hvormed den har tilhørt sælger.
Med hensyn til de ejendommen  

 påhvilende servitutter, henvises til ejendommens blad i tingbogen.
 § 3.
 Overtagelsen fandt sted den 15. oktober 1997 fra hvilken dato arealet har  

 henligget for købers regning og risiko i enhver henseende.
 Med overtagelsesdagen som skæringsdag udfærdiges  

 sædvanlig refusionsopgørelse over alle ejendommens  

 påhvilende renter, skatter og andre afgifter, og saldoen ifølge  

 denne opgørelse udlignes kontant.
 § 4.
 Købesummen er aftalt til kr. 5.500.000,00, skriver kroner  

 femmillionerfemhundredetusinde 00/100 berigtiges på følgende  

 måde:
 Køber overtager pr. 15.10.1997 til fortsat forrentning og  

 amortisering eller indfrielse på de vilkår man med kreditor kan  

 komme overens følgende på ejendommen tinglyste prioriteter:
 Pantebrev opr. og iflg. tingbogen 896.000,00 kr.  til rente 8,4719 % p.a.,  

 hvilket ikke fremgår af tingbogen.
Ved uaflyste afdrag pr. 01.10.1997 er restgælden nedbragt til kr. 888.947,73 Pantebrev til samme, opr. og iflg. tingbogen 250.000,00, obl. lån  

 til rente 6 % p.a.
Ved uaflyste afdrag pr. 1/9 1997 nedbragt til kr. 242.5587,69 Pantebrev til privat person, opr. og iflg.tingbogen   

 kr. 256.000,00, til rente 9 %.  

 Ved uaflyste afdrag pr. 11/9 1997 nedbragt til Pantebrevet har særlige  

 vilkår kr. 242.568,72 Restkøbesummen  

 berigtiges ved overtagelse af pantebrev stort kr. 4.388.823,10.
kr.   4.126.895,86 KØBESUM I ALT kr.    5.500.000,00 Af købesummen udgør kr. 1.250.000,00 værdien af den  

 faste ejendom og kr. 4.178.538,00 værdien af endnu ikke  

 færdigproduceret produktionsbeplantning, dvs. juletræer,  

 pyntegrønt m.v. samt betaling for garantiforpligtelse med. hensyn til  

 vækst.
 § 5.
 Køber erklærer under henvisning til § 1 i lov nr. 689 af 28.  

 december 1984, som ændret ved lov nr. 190 af 15. maj 1985, at  

 ejendommen er erhvervet i øjemed, der ikke er omfattet af lovens § 1,  

 idet ejendommen er erhvervet med henblik på drift af ejendommen som  

 fredskovsejendom.
 § 6.
 Omkostningerne ved oprettelse, stempling og tinglysning af  

 nærværende skøde betales af køberen alene.
 Mægler har ikke medvirket.
..." G ApS var efter det oplyste et helejet datterselskab af H ApS.
H ApS var  

 efter det oplyste ejet med 99,8 % af I ApS under konkurs (tidligere C ApS). I  

 ApS under konkurs var et helejet datterselskab af K ApS.
K ApS var ejet af  

 E.
Der er fremlagt kopi af det i skødet omhandlede pantebrev, opr.  

 stort 6.300.000 kr., udstedt den 30. oktober 1994 med H A/S som kreditor.
Det  

 fremgår heraf, at den oprindelige debitor var K/S L.
 Der er endvidere fremlagt kopi af gældsovertagelseserklæring  

 af 2. november 1997 vedrørende pantebrevet tilhørende H ApS.  

 Det fremgår af denne gældsovertagelseserklæring, at  

 ejendommen pr. 15. oktober 1997 blev overdraget til I/S B, at  

 køber indtrådte som pantedebitor, at pantebrevet blev  

 tinglyst for 6.300.000,00 kr. og overtaget med restgæld pr. 15. oktober  

 1997 for 4.126.895,86 kr. samt at  

 gældsovertagelseserklæringen var uden påtegning af  

 vitterlighedsvidner. - Det fremgår videre, at bestyrelsen i H ApS den  

 3. november 1997 godkendte I/S B´s gældsovertagelse til pantebrev opr.  

 nom. 6.300.000 kr.
I forbindelse med ejendomsoverdragelsen er endvidere fremlagt kopi af det  

 i skødet omhandlede pantebrev, opr. stort 256.000 kr., udstedt den 24.  

 januar 1997 med M som kreditor.
Det fremgår heraf, at den oprindelige  

 debitor var K/S L.
Der er endvidere fremlagt kopi af  

 gældsovertagelseserklæring af 2. november 1997 vedrørende  

 pantebrevet tilhørende M. - Det fremgår af denne  

 gældsovertagelseserklæring, at ejendommen pr. 15. oktober  

 1997 blev overdraget til I/S B, at køber indtrådte som  

 pantedebitor, at pantebrevet var tinglyst for 256.000,00 og overtaget  

 med restgæld pr. 11/9 1997 for 241.568,72 kr. samt at  

 gældsovertagelseserklæringen var uden påtegning af  

 vitterlighedsvidner.
 Kreditforeningen har ved brev af 4. december 1998 til I/S-advokaten  

 anerkendt modtagelsen af 10 underskrevne  

 selvskyldnerkautionserklæringer og kreditforeningen meddelte, at man  

 noterede den nye ejer (I/S B) som debitor for kreditforeningens lån. -  

 Der er fremlagt kopi af den selvskyldnerkautionserklæring som klageren  

 i den foreliggende sag har underskrevet den 4. august 1998 overfor  

 kreditforeningen.
 Der er fremlagt kopi af betinget skøde af 14. juni 1995 i henhold  

 til hvilket M til K/S L solgte et delareal på ca. 41 ha. af ejendommen.  

 Det fremgår af skødet af 14. juni 1995, at arealet var et  

 ubebygget landbrugsareal, der skulle tilplantes med skov og  

 pålægges fredsskovpligt, at overtagelsen fandt sted den 1.  

 marts 1995, idet det dog var sælger som forpagtede jorden indtil 1/9  

 1995 samt at købesummen var aftalt til 1.280.000 kr., dog med  

 evt. reguleringsforbehold for størrelsen af den endelige udstykning,  

 idet prisen var fastsat på baggrund af en pris på 32.000 kr. pr.  

 ha.
Omhandlede arealer m.m. var tidligere udbudt og solgt som  

 investeringsprojekt til kommanditselskabet K/S L.
I 1997 udtrådte  

 kommanditisterne og udbyderen G ApS solgte ejendommen til I/S B.
Der blev indgået en administrationsaftale af 19. oktober 1997  

 mellem interessentskabet og C A/S som administrator.
Det fremgår af  

 administrationsaftalen, at administrator valgtes for 1 år ad gangen  

 på interessentskabets ordinære generalforsamling, og at den  

 indgåede administrationsaftale var uopsigelig frem til  

 interessentskabets ordinære generalforsamling i 1998.
 Der er fremlagt Beplantnings- og vedligeholdelsesaftale af 2.  

 november 1997 mellem H ApS (beplanter) og interessentskabet om beplantning og  

 vedligeholdelse af den interessentskabet tilhørende ejendom.  

 Beplantnings- og vedligeholdelsesaftalen har følgende ordlyd:
 "...
 § 1.
 Beplantning:
Ejendommen indledes i 1997 omlagt til at sigte imod en langt mere  

 varieret og på sigt økologisk stabil skov med et stort  

 naturindhold, som kan ske dels ved naturlig foryngelse dels ved plantning  

 under skærm.
Til dette etableres i nødvendigt omfang  

 læhegn, som aftales særskilt mellem parterne efter en konkret  

 vurdering.
 § 2.
 Vedligeholdelse:
Beplanter vedligeholder beplantningen fra beplantningens  

 gennemførelse, således at minimum 95 % af beplantningen er  

 intakt i projektets levetid.
Vedligeholdelsen skal ske løbende med  

 hensyn til genbeplantning, sprøjtning, formklipning m.v.
Beplanter  

 vælges for et år af gangen på den ordinære  

 generalforsamling.
Nærværende aftale er uopsigelig frem til den  

 ordinære generalforsamling i 1998, bortset fra misligholdelse, herunder  

 manglende betaling, væsentlig misligholdelse af beplanters pligter.
 Administrator har ret til at foretage kontrol af vedligeholdelse og  

 genbeplantning.
 § 3.
 Vederlag for beplantning:
 Beplanter kan fakturere I/S B for beplantningen ved indgåelse af  

 nærværende aftale.
 Såfremt C A/S fremsætter krav herom, kan I/S B forpligtes til  

 at meddele denne transport til det negative tilsvar.
 Vederlaget for beplatning og genbeplantningsforpligtelser er fastsat til  

 kr. 1.500.000 og tilsvarende for læhegn kr. 350.000. Vederlaget kan  

 reguleres efter en endelig opmåling og optælling af  

 beplantningen.
 § 4.
 Vederlag for vedligeholdelse:
 Som vederlag for den løbende vedligeholdelse modtager beplanter  

 følgende:
År 1997 kr. 250.000 År 1998 kr. 670.000 Vederlaget forfalder månedsvis bagud.
Vederlaget tillægges den  

 til enhver tid gældende merværdiafgift.
 § 5.
 Modregningsret:
 Til sikkerhed for at beplanter overholder alle forpligtelser i henhold  

 til nærværende aftale, meddeles der I/S B fuld modregningsret i  

 gældsbrev/pantebrev udstedt til beplanter.
Dato 2/11 1997 Underskrifter ..." Beplanteren, H ApS, var efter det oplyste ejet af N ApS.  N ApS var ejet  

 af D ApS, der var ejet i sin helhed af E.
Interessentskabet har i regnskabet for 1997 fratrukket 250.000 kr. i  

vedligeholdelsesudgifter.
C A/S har oplyst, at vedligeholdelsen bl.a.  

 omfattede kemisk sprøjtning, klipning af dobbelttoppe, radrensning mv.  

 - C A/S har fremsendt 3 fakturaer til dokumentation af de faktisk afholdte  

 udgifter.
Det fremgår af indkaldelse af 26. marts 1999 fra C A/S til  

 ordinær generalforsamling for I/S B, at ligningsmyndighederne havde  

 nægtet fradragsret vedrørende interessenterne.
C A/S  

 anførte herved, at man anså det for urealistisk at fastholde  

 ejendommene og anbefalede derfor, at den enkelte investor udtrådte af  

 projektet.
Dette blev tilbudt i indkaldelsen til den enkelte investor, idet  

 der med indkaldelsen var vedlagt en overdragelsesaftale, hvorefter O ApS  

 overtog andelene  pr. 1. juni 1999. I tilbuddet indgik, at investor kunne  

 udtræde af projektet uden, at der kunne gøres nogen form for  

 hæftelse gældende overfor investor, hvis investor udtrådte  

 inden 30. april 1999.
 Der er endvidere fremlagt kopi af en annonce fra oktober 1999, hvorefter  

 den i den foreliggende sag omhandlede ejendom blev udbudt til salg for  

 1.940.000 kr.
 Det samlede skattemæssige resultat for I/S B for perioden fra den  

 15. oktober 1997 til den 31. december 1997 er opgjort som følger:
Udgifter Indtægter Pr. anpart Omsætning 0 kr.
Vedligeholdelse, planter 250.000 kr.
 3.572 kr.
Ejendomsskat 1.471 kr.
 21 kr.
Administration 81.000 kr.
 1.157 kr.
Revisor 5.000 kr.
 71 kr.
Læhegn 350.000 kr.
 5.000 kr.
Beplantning 1997 300.000 kr.
 4.286 kr.
 987.471 kr.
 14.107 kr.
Renteudgifter i alt 184.812 kr.
 2.640 kr.
Underskud 1.172.283 kr.
 16.747 kr.
 Revisoren har i revisionspåtegningen anført, at man ikke har  

 kontrolleret værdiansættelsen af de afholdte udgifter til  

 læhegn og beplantning samt tilgodehavender hos interessenterne.
 Skattemyndighedernes påstand og anbringender:
 De stedlige skattemyndigheder har ved den påklagede  

 ansættelse forhøjet klagerens personlige indkomst for  

 indkomståret 1997 med 70.533 kr. og kapitalindkomsten med 13.201 kr.,  

 jf. statsskattelovens  6 a og ligningslovens § 5.
Skattemyndighederne har som begrundelse herfor bl.a. anført, at  

 investeringsprojektet I/S B skal tilsidesættes skattemæssigt,  

 idet projektet er tilrettelagt uden driftsøkonomisk risiko for  

 interessenterne, og idet virksomheden i øvrigt er uden  

 forretningsmæssigt indhold.
Klageren skal som følge heraf ikke  

 indrømmes fradrag for underskud af virksomheden hverken i  

 medfør af statsskattelovens § 6 a eller fradrag for renteudgifter i  

 medfør af ligningslovens § 5.
 Skatteforvaltningen har under sagsbehandlingen stillet Skov- og  

 Naturstyrelsen følgende spørgsmål:
 "...
1) Hvad vil den skønsmæssige vedligeholdelsesudgift på  

 området være pr. år i perioden 1997-2001, svarer den til de  

 budgetterede tal? 2) Er der behov for nyt læhegn i 1997, når der allerede er sat  

 hegn i 1995. Skal man ikke have tilladelse hertil og hvem skal i så  

 fald give denne.
Kan man forestille sig, at der er tale om reparation af gammelt hegn? 3) Hvad betyder det, jf. beplantningsaftalen, at ejendommen ..."indledes  

 omlagt...". Det kan ikke efter vores opfattelse umiddelbart ses af  

 Hedeselskabets plan, at der kan omlægges noget.
Skal man ikke have særlig tilladelse til at omlægge, samt en  

 plan for denne omlægning, og hvem skal give tilladelsen? I budgettet er der afsat 300.000 pr. år til  

 beplantning/genplantning.
Er denne udgift rimelig set ud fra en rentabel  

 drift.
Er der overhovedet behov (risiko for ) for at genbeplante for et  

 sådant beløb årligt, eller som anført i aftalen kr.  

 1.500.000 for en 5 årig periode.
4) Hvornår vil der komme indtægter fra et sådant  

 område, og hvilke typer indtægter.
Jf. de budgetterede  

 indtægter på ca. 10 mio. på 3 år.
Umiddelbart antager vi, at træerne må være for små  

 til at kunne give indtægter allerede i det 4. år efter  

 tilplantningen (ultimo 1995 til 1999) ..." Skov- og Naturstyrelsen har ved brev af 16. november 1998 besvaret de  

 stillede spørgsmål som følger:
 "...
1) De angivne vedligeholdsudgifter er helt på linie med de modeller som  

 Skov- og Naturstyrelsen operere med.
De årlige plejeudgifter for  

 vedligeholdelse af 40 ha må forventes at være ca.  

 75.000-100.000	kr. pr. år, altså vil den samlede  

 vedligeholdelse for perioden 1997-2001 være ca. 500.000 kr.
2) Et læhegn, som er plantet i 1995 vil kun i meget særlige  

 tilfælde skulle reetableres to år senere.
De kulturmodeller der  

 benyttes til læplantning er normalt meget sikre, og jeg kan ikke  

 erindre at have hørt om tilfælde hvor et hegn skulle  

 genetableres fra grunden efter to år. "Hullede" eller mislykkede hegn  

 vil normalt via efterbedring kunne bringes i forsvarlig stand.
3) Normalt bruges vendingen "omlægning" når et areal  

 overgår fra en driftsform til en anden fx. landbrug til skovbrug  

 el.lign.
Da tilplantningsplanerne fra henholdsvis 1995 og 1997 er identiske  

 er der ikke sket nogen omlægning af arealerne.
Ifølge Skovlovens § 17, stk. 4, må foryngelse af skov ikke  

 finde sted før bevoksningen er hugstmoden.
En omlægning af  

 fredsskovpligtigt skovrejsningsprojekt vil derfor kræve en tilladelse.  

 Tilladelsen skal gives af det lokale statsskovdistrikt som er en decentral  

 enhed af Skov- og Naturstyrelsen.
 En udgift på 300.000 kr. pr. år til  

 beplantning/gentilplantning på et areal på 41,3 ha vil svare til  

 en udgift, som er lig med etableringsudgiften for skovrejsningen, hvilket  

 svarer til den samlede etableringsudgift dog uden 50 % til særlige  

 omkostninger.
 Det må anses for meget urealistisk at der skulle blive behov for at  

 gentilplante for 1,5 mio. over en femårig periode.
4) De tidligste indtægter i forbindelse med skovrejsningsprojekt af  

 denne karakter vil komme fra nordmannstilplantningerne, der vil kunne bidrage  

 med indtægter fra salg af juletræer fra ca. 8. år fra  

 anlæg, dvs. fra omkring år 2003. Indtægter ved udlejning af  

 jagt kan normalt forventes at kunne give indtægter i  

 størrelsesorden max. 500 kr. /ha/år, dvs. at der på  

 aktuelle areal kan opnås en indtægt svarende til ca. 20.000 kr.  

 pr. år.
De budgetterede indtægter må anses at være  

 meget urealistiske.
 Desuden kan jeg oplyse, at der er pålagt fredskovspligt på  

 arealet i 1995. Skovtilsynet og administration af skovlov udføres af  

 det lokale statsskovdistrikt.
..." Myndighederne har herefter anført, at der ikke var tale om rentabel  

 drift, idet det er usandsynligt, at ejendommen ville give indtægter  

 svarende til de budgetterede ca. 10 mio kr. i perioden 1999 - 2001. Der er  

 herved henset til ovenstående udtalelse fra Skov- og Naturstyrelsen om,  

 at der først kan fældes på området fra 2003, jf.  

 bestemmelsen i skovlovens § 17.
Det er videre myndighedernes opfattelse, at dokumentationen i projektet i  

 det hele må anses for mangelfuldt.
Det er i denne forbindelse gjort  

 gældende, at det ikke er fyldestgørende dokumenteret, at  

 der i 1997 fandt nyplantning eller genplantning sted på ejendommen i et  

 omfang, der svarede til 1.500.000 kr., at det endvidere ikke er  

 fyldestgørende dokumenteret, at der blev afholdt  

 vedligeholdelsesudgifter på i alt 250.000 kr. samt udgifter til  

 læhegn med 350.000 kr., samt at det således ikke  

 fremgår af de indsendte fakturaer hvilke områder der var  

 vedligeholdt/foretaget nyplantning på, ligesom det heller ikke  

 fremgår om der var tale om vedligeholdelse i 1997 eller i 1998.
 Det er videre ved afgørelsen tillagt vægt, at Skov- og  

 Naturstyrelsen har anført, at de budgetterede udgifter til beplantning  

 og vedligeholdelse samt læhegn er urealistisk høje, idet  

 udgifterne ikke svarede til de reelle udgifter ved drift af et tilsvarende  

 skovområde udenfor I/S-netværket, at aftalerne i  

 øvrigt ikke kan anses for indgået mellem ligeværdige  

 parter, da det ikke kan forventes, at investorerne har haft en  

 forstmæssig viden, der muliggjorde en professionel vurdering af  

 projektet, samt at der ikke var tale om forhandlinger mellem parterne  

 om fastsættelse af priser og øvrige vilkår, men derimod om  

 udbud af et fuldt færdigt projekt, hvis indhold investorerne reelt ikke  

 havde haft indflydelse på, og hvor flere indbyrdes sammenhængende  

 selskaber deltog.
 Myndighederne har endelig anført, at projektet var et lukket  

 arrangement, der var tilrettelagt af skattemæssige årsager uden  

 en reel driftsøkonomisk risiko for interessenterne, og at virksomheden  

 i øvrigt var uden forretningsmæssigt indhold, at det  

 følger af praksis, at selv om der formelt foreligger en gælds-  

 og forrentningsforpligtelse i form af en civilretlig bindende  

 låneaftale, vil rentefradrag alene kunne anerkendes i skatteretlig  

 henseende, såfremt forpligtelsen også er et udsalg af  

 realøkonomiske realiteter, at gældsforpligtelsen ikke  

 umiddelbart synes at påhvile interessenterne, idet der ikke blev  

 indbetalt på interessentskabsandele i 1997, samt at der  

 foreligger en fiktiv værdiansættelse af ejendommens  

 anskaffelsessum, idet ejendommen anskaffedes i oktober 1997 for 5.500.000 kr.  

 og 2 år efter blev udbudt til salg for 1.940.000 kr.
 Klagerens påstand og anbringender:
 Klagerens repræsentant  har over for Landsskatteretten nedlagt  

 påstand om, at klagerens personlige indkomst for 1997 nedsættes  

 med 86.640 kr. og kapitalindkomsten for 1997 nedsættes med 15.841  

 kr.
For så vidt angår den skattemæssige relevans af I/S B  

 har advokaten gjort gældende, at dette må bero på en  

 vurdering af, hvorvidt de enkelte interessenter kan anses for  

 selvstændig erhvervsdrivende med hensyn til deres deltagelse i  

 interessentskabet.
Afgørende for denne vurdering er, om skatteyderen  

 for egen regning og risiko var indtrådt i projektet med  

 økonomisk udbytte for øje.
Det er i denne forbindelse uden  

 betydning, om skatteyderen i øvrigt havde status som  

 lønmodtager.
Vedrørende spørgsmålet, om klageren havde  

 påtaget sig en reel risiko har advokaten anført, at der i  

 Landsskatterettens kontors indstilling bl.a. er henvist til  

 Højesterets afgørelser offentliggjort i TfS 2000.1011 samt TfS  

 2000.374. Højesteret havde i disse sager tilsidesat nogle selskaber  

 skattemæssigt efter en konkret realitetsbedømmelse.
Advokaten er  

 enig i, at disse afgørelser måtte antages at være de  

 vigtigste domme på området.
De centrale momenter i dommene er: 1.  

 Om skatteyder var afskåret fra faktisk og retlig råden. 2.  

 Muligheden for drifts- eller likviditetsmæssigt overskud eller  

 underskud. 3. Om skatteyder løb en reel økonomisk risiko. 4. Om  

 projektet var usædvanligt.
Advokaten har om pkt. 1 bemærket, at klageren i  

 nærværende sag ikke havde været frataget den faktiske eller  

 retlige råden over selskabet.
Der er henvist til, at interessenterne i  

 medfør af vedtægterne havde stemmeret i forhold til antal  

 andele, og at administrator ikke havde stemmeret, ligesom administrator kun  

 var valgt for 1 år og i øvrigt kunne afsættes.
Det er  

 herefter advokatens opfattelse, at interessenterne ikke havde været  

 afskåret fra at udøve indflydelse på interessentskabet i  

 kraft af stemmeretten.
 For så vidt angår pkt. 2 har advokaten bemærket, at man  

 ifølge budgettet forventede underskud i de to første år,  

 mens man forventede overskud i 1999, 2000 og 2001. Endvidere fremgik det af  

 udbudsmaterialet, at formålet med selskabet ikke var at spare i skat,  

 men at tjene penge.
Med hensyn til muligheden for overskud har advokaten henvist til den af  

 Skov- og Naturstyrelsen udarbejdede besvarelse af de kommunale  

 skattemyndigheders spørgsmål 4, som ikke kan lægges  

 umiddelbart til grund.
Det er i denne forbindelse bemærket, at  

 Landsskatterettens kontor under sagen ikke havde fundet det  

 formålstjenligt, at der blev afholdt syn og skøn i  

 nærværende sag.
Advokaten har herefter henvist til den syns- og  

 skønsrapport, som er udarbejdet i en anden sag fra samme projekt, men  

 som vedrørte et tilsvarende område.
Af denne syns- og  

 skønsrapport fremgår, at udbytte måtte kunne  

 forventes indenfor 7 år på ca. 10-20 % af plantetallet, og  

at udbytteprocenten indenfor de første 7 år kunne have  

 været højere, såfremt der i træarterne  

 rødgran og omorika havde været udtaget klumpplanter.
Advokaten  

 har fremhævet, at de kommunale skattemyndigheder ikke havde spurgt om  

 eventuel indtægt ved salg som klumpplanter, hvorfor der må  

 næres betænkelighed ved at lægge det af Skov- og  

 Naturstyrelsen udarbejdede svar til grund, når der samtidigt  

 forelå en vurdering fra en uvildig syns- og skønsmand, som havde  

 vurderet, at der kunne opnås indtjening tidligere ved salg af  

 klumpplanter.
 Vedrørende risikoen for underskud har advokaten henvist til de  

 udarbejdede budgetter, hvorefter der forventedes et underskud i de  

 første 2 år, samt til de udarbejdede regnskaber, hvorefter der  

 reelt var betydelige underskud i selskabet.
Advokaten har for så vidt angår pkt. 3 bemærket, at  

 interessenterne havde påtaget en reel økonomisk risiko ved at  

 deltage i interessentskabet.
Der er i denne forbindelse henvist til,  

at kreditforeningen var panthaver med 1. og 2. prioritet, mens H A/S  

 alene havde 4. prioritet, at interessenterne havde underskrevet  

 selvskyldnererklæringer, at der normalt ved investering i fast  

 ejendom var en vis sikkerhed i ejendommen, at dette ikke kunne  

 udelukke klagerne fra at blive betragtet som selvstændige  

 erhvervsdrivende samt at der herudover var andre risici ved at deltage  

 i selskabet - bl.a. fare for værdiforringelse ved vildtskader m.v.
 Om pkt. 4 har advokaten anført, at han ikke anså klagerens  

 deltagelse i selskabet for "usædvanligt", og det er bemærket, at  

 der ikke er tale om investering i udenlandske driftsmidler, men alene  

 investering i dansk skov.
Interessentskabets repræsentant har bl.a. gjort gældende, at  

 det fremgår af ligningsloven § 8 K, stk. 1, at fradragsretten alene er  

 betinget af, at der tinglyses fredsskovpligt på arealet.
Det er  

 således udgifter, der medgår til nyplantning af skov,  

 således som f.eks. klargøring af arealet før plantning,  

 herunder rydningsudgifter og udgifter til planter, materialer,  

 lønudgifter til ansatte, udgifter til fremmed arbejdskraft samt  

 udgifter til leje af fremmed materiale, der kan foretages fradrag for efter  

 ligningslovens § 8 K, stk. 1. Denne bestemmelse er historisk indsat netop for  

 at undgå "hobby"sager og diskussion om rentabel drift af skove, der kun  

 vanskeligt lader sig fastlægge på grund af den meget lange  

 tidshorisont en sådan investering skal ses over og de øvrige  

 samfundsmæssige interesser/goder der er i skove.
Det er således  

 ifølge repræsentanten helt åbenlyst forkert, når  

 skatteforvaltningen tilsidesætter fradrag, der har udgangspunkt i  

 fredsskovpligtige arealer og alene af den grund kan fradragsretten  

 fastslås, jf. ligningslovens § 8 K, stk. 1, samt ligningsvejledningen,  

 afsnit E.E.4.6.1.
 Repræsentanten har videre anført, at der ikke bestod  

 noget interessefællesskab som anført af myndighederne, at  

 interessentskabet bestod af 10 investorer, der alle var helt uafhængige  

 af "C" og ikke havde indflydelse på C A/S overhovedet, at C A/S  

 omvendt ingen indflydelse havde på det enkelte I/S, at  

 administrator og vedligeholder af arealerne valgtes for et år ad gangen  

 på generalforsamlingen, samt at  interessenterne havde  

 tilstrækkelig mulighed for at vurdere indtægter og udgifter og  

 kunne vælge anden administrator og vedligeholder på arealerne for  

 et år ad gangen.
Der er henvist til "projekt-afgørelser" fra Told- og  

 Skattestyrelsen, j.nr. 93-305-42, og til Landsskatterettens kendelser af 17.  

 november 1995, j.nr. 671-1885-0068, og af 7. november 1995, j.nr.  

 671-1885-0034 (TFS 1996.34). Disse afgørelser fastslår  

 fradragsret.
Det er særligt bemærket, at der i  

 nærværende sag er tale om samme arealer som i styrelsens sag med  

 j.nr. 93-305-42, og at den eneste ændring er, at ejeren nu er I/S  

 selskaber, hvor der tidligere var tale om K/S selskaber.
 Repræsentanten har videre bemærket, at der er udført et  

 ganske betydeligt arbejde på arealerne i perioden fra den 15. oktober  

 1997 til den 31. december 2000. Totalt set er der angivet ca. 6 mio. kr. i  

 indgående afgift i dette selskab i nævnte periode, hvilket langt  

 overvejende stammer fra udgifter til underentreprenører for  

 vedligeholdelse m.m. på arealerne.
 Det er endelig gjort gældende, at virksomheden blev drevet med den  

 fornødne intensitet og seriøsitet, der foreskrives i skovloven  

 og som er en forudsætning for den tinglyste fredskovspligt, samt at  

 virksomhedens omfang og varighed har været af betydelig  

 størrelse.
For så vidt angår interessentskabets afholdelse af udgifter  

 til vedligeholdelse, læhegn, og beplantning m.m. har klagerens advokat  

 henvist til  8 fakturaer.
Det er advokatens opfattelse, at disse bilag i  

 tilstrækkelig grad dokumenterer de afholdte udgifter, hvorfor fradrag  

 skal godkendes.
Advokaten har anført, at det var H ApS, der fremsendte en af  

 fakturaerne til I/S B.
Fakturaen vedrørte bl.a. betaling af 1.500.000  

 kr. vedrørende omplantning.
Der er i denne forbindelse henvist til den  

 mellem interessentskabet og H ApS indgåede beplantnings- og  

 vedligeholdelsesaftale, hvoraf udgiften fremgik. - Advokaten har videre  

 forklaret, at det imidlertid blev opdaget, at fakturaen var udstedt til det  

 forkerte selskab, hvorfor H ApS rettede fejlen ved udstedelse af ny faktura.  

 Samtidigt blev fakturaen udsendt af H ApS til I/S B.
Fakturaen var dog  

 udstedt til forkerte adresse, hvorfor der er udstedt en ny faktura til rette  

 adresse, samtidig med kreditnota til annullering af faktura udstedt til den  

 forkerte adresse.
 Told- og Skattestyrelsens påstand og anbringender:
 Kammeradvokaten har på vegne Told- og Skattestyrelsen  

 indstillet, at klageren ikke har godtgjort, at I/S B overhovedet har afholdt  

 nogen udgifter til vedligeholdelse, læhegn og beplantning i  

 indkomståret 1997, hvorfor fradrag ikke kan godkendes efter  

 statsskattelovens § 6, stk. 1, litra a.
Kammeradvokaten har begrundet dette med, at der ifølge almindelige  

 bevisbyrderegler og fast retspraksis påhviler skatteyderen ved  

 fremlæggelse af fyldestgørende dokumentation at godtgøre,  

 at han faktisk har afholdt en udgift, som er fradragsberettiget efter  

 statsskattelovens § 6 a.
Denne bevisbyrde har klageren ifølge  

 kammeradvokaten ikke løftet i denne sag.
 Det er videre Kammeradvokatens opfattelse, at det ikke er  

 dokumenteret, at arbejdet overhovedet blev udført, at der ikke  

 foreligger nogen dokumentation for, at noget beløb er betalt fra  

 interessentskabet til en beløbsmodtager i form af kontoudtog eller  

 overførselskvitteringer fra bank eller lignende, at det derfor  

 er udokumenteret, hvem der skulle have fået udbetalt de  

 pågældende beløb, at der ikke er fremlagt  

 dokumentation for nogen faktiske pengestrømme fra de nævnte  

 fakturamodtagende selskaber til hverken de fakturaudstedende selskaber eller  

 til C A/S som angivelig transporthaver, at fakturaerne slet ikke  

 vedrører indkomståret 1997, at det ikke er godtgjort  

 hvilke dele af fakturabeløbene, der overhovedet måtte være  

 afholdt i I/S B's interesse samt at der er tale om urealistiske  

 beløb, jf. udtalelsen fra Skov- og Naturstyrelsen.
Kammeradvokaten har herefter gjort gældende, at der er tale om  

 interesseforbundne selskaber med samme ultimative ejer E, hvis  

 ægtefælle var en af idemændene bag I/S komplekset.
Det  

 følger af fast højesteretspraksis, jf.
UfR 1999, side 1031H og  

 UfR 2001, side 1219H, at der ved sådanne overførsler mellem  

 interesseforbundne parter påhviler skatteyderen at godtgøre, at  

 det omhandlede beløb dækkede driftsomkostninger.
Denne  

 bevisbyrde er ikke løftet på i nærværende sag.
 Det er videre gjort gældende, at der heller ikke kan gives fradrag i  

 medfør af ligningslovens § 8K, jf. synspunkterne ovenfor.
 For så vidt angår den skattemæssige relevans af I/S B  

 har Kammeradvokaten indstillet, at klagerens deltagelse i I/S B ikke  

 tillægges skattemæssig betydning.
Kammeradvokaten har til støtte herfor gjort gældende, at der  

 ikke foreligger sædvanlige forretningsmæssige og  

 økonomiske dispositioner, men derimod et skattearrangement i et  

 kompleks med 33 andre identiske arrangementer, som udelukkende var baseret  

 på "investorernes" forventede betydelig fradrag for skattemæssige  

 underskud på arrangementet.
Kammeradvokaten har uddybet dette med  

 følgende 5 momenter:
1. 	Arrangementet var underskudsgivende før skat.  

 Interessentskabet har aldrig haft nogen indtægter men har alene  

 foretaget fradrag for påståede afholdte udgifter.
Ifølge  

 budgettet fra C A/S var der ikke budgetteret med indtægter i hverken  

 1997 eller 1998 men derimod med betydelige indtægter i 1999-2001  

 på henholdsvis 2.850.000 kr., 3.450.000 kr. og 4.576.000 kr., i alt  

 10.856.000 kr.
Disse budgettal var ganske urealistiske, jf. bl.a. udtalelsen  

 fra Skov- og Naturstyrelsen, og klageren og udbyderne har trods opfordret  

 hertil af skattemyndighederne aldrig redegjort for eller dokumenteret,  

 endsige sandsynliggjort, at projektet ville medføre sådanne  

 indtægter, og præcis, hvilken indtægtsskabende aktivitet  

 indtægter af denne størrelse skulle hidrøre fra.
2. 	Der var heller ingen gevinstmulighed for investorerne ved  

 ophøret, for det var forudsat i prospektmaterialet, at arealerne ved  

 ophør skulle afstås til anskaffelsessummen.
Dette  

 usædvanlige vilkår indikerer, at interessenterne ikke selv skulle  

 have rådigheden over, hvornår, til hvem og til hvilken pris  

 ejendommen skulle afstås til.
3. 	Der var ingen reel risiko eller økonomisk hæftelse for  

 investorerne i forbindelse med arrangementet under den løbende drift.  

 Langt den største pantekreditor var H A/S.
Pantebrevet til dette  

 selskab var afdragsfrit i 8 år dvs. til og med ultimo oktober 2001, og  

 der foreligger ingen dokumentation i sagen for, at interessentskabet  

 nogensinde har betalt renteudgifter til selskabet.
Der foreligger heller ikke  

 dokumentation for, at kreditorselskabet nogensinde har foretaget  

 tvangsinddrivelsesskridt over for interessenterne i den anledning. -  

 Ifølge oplysningerne i sagen er prioritetsydelserne til de næste  

 eksterne panthavere, kreditforeningen og M, betalt af C A/S.
Det er ikke  

 godtgjort, at disse beløb er refunderet administrationsselskabet af  

 interessentskabet.
Ejendommens grundværdi dækkede formentlig  

 pantehæftelsen over for disse to panthavere, men derudover er det ikke  

 godtgjort, hvilken værdi ejendommen havde. - Det er herefter  

 fremhævet, at interessentskabet ifølge beplantningsaftalen  

 sammenholdt med pantebrevet til H A/S havde fuld modregningsret over for  

 pantekreditor vedrørende alle forpligtelser, som pantekreditor  

 samtidig påtog sig i henhold til beplantningsaftalen.
 4. 	Arrangementets manglende forretningsmæssige realitet  

 dokumenteres videre af, at interessenterne aldrig har indbetalt den skyldige  

 interessentskabskapital på i alt 7 mio. kr., uden at dette har  

 medført eksklusion af interessentskabet som foreskrevet i  

 vedtægterne, eller forsøg på tvangsinddrivelse af  

 beløbene fra administrationsselskabet eller andre af E kontrollerede  

 selskaber.
 5. 	Den manglende reelle hæftelse understreges endelig også  

 af, at interessenterne i juni 1999, efter at arrangementet var underkendt  

 skattemæssigt, fik lov til at slippe ud af arrangementerne ved at  

 overdrage deres andele til et nyt selskab med samme ejerkreds (E), uden at  

 nogen form for hæftelse blev gjort gældende.
 Kammeradvokaten har endelig henvist til højesteretspraksis om  

 skattemyndighedernes adgang til at korrigere eller helt tilsidesætte  

 værdiansættelser af afskrivningsberettigede aktiver samt praksis  

 vedrørende den skattemæssige bedømmelse af  

 skattearrangementer uden forretningsmæssig realitet.
 Landsskatteretten skal udtale:
 Vedr. dokumentation for regnskabets driftsudgifter:
 Landsskatteretten bemærker, at fradrag for driftsudgifter efter  

 statsskattelovens § 6 a forudsætter, at der fremlægges relevant  

 og tilstrækkelig dokumentation for udgiftsafholdelsen.
 Retten bemærker videre, at I/S B ifølge regnskabet for 1997  

 har afholdt udgifter til vedligeholdelse på 250.000 kr., til  

 læhegn på 350.000 kr. og til beplantning på 300.000 kr.  

 Interessentskabet har som dokumentation for udgifterne til vedligeholdelse,  

 læhegn, beplantning m.m. fremlagt faktura til H ApS af 20. juni 1998,  

 faktura til H ApS af 20. juni 1998 samt faktura til H ApS af 7. juli 1998.  

 Der er endvidere fremlagt 4 fakturaer udstedt til I/S B.
 Landsskatteretten finder efter en konkret vurdering, at nævnte  

 fakturaer ikke er tilstrækkelig dokumentation for de i regnskabet  

 angivne udgifter til vedligeholdelse, læhegn, beplantning m.m. i 1997.  

 Der er herved især henset til,  at det ikke er dokumenteret, at  

 arbejdet overhovedet blev udført, at det ikke er dokumenteret,  

 at noget beløb er betalt fra interessentskabet til en  

 beløbsmodtager i form af kontoudtog eller  

 overførselskvitteringer fra bank eller lignende, at der ikke er  

 fremlagt dokumentation for nogen faktiske pengestrømme fra de  

 nævnte fakturamodtagende selskaber til hverken de fakturaudstedende  

 selskaber eller til C A/S, at der er tale om urealistiske  

 beløb, jf. udtalelsen fra Skov- og Naturstyrelsen samt at der  

 er tale om interesseforbundne selskaber med samme ejer E, hvis  

 ægtefælle var en af idemændene bag I/S -komplekset.  - Det  

 bemærkes særligt, at der under sagens behandling har været  

 fremlagt / henvist til forskellige fakturaer.
 Retten kan herefter allerede som følge af manglende dokumentation  

 ikke godkende de selvangivne fradrag for driftsudgifter til vedligeholdelse  

 på 250.000 kr., til læhegn på 350.000 kr. og til  

 beplantning på 300.000 kr.
 Vedr. den skattemæssige relevans af I/S B:
 Landsskatteretten finder på baggrund af en konkret  

 realitetsbedømmelse af ejerforhold, låntagning, hæftelse,  

 risiko, mulighed for tab/gevinst m.m., at klagerens deltagelse i I/S B ikke  

 skal tillægges skattemæssig betydning, idet der ikke foreligger  

 sædvanlige forretningsmæssige og økonomiske dispositioner.
Retten lægger herefter til grund, at det ikke har været I/S  

 B's hensigt at erhverve en reel ejendomsret til omhandlede arealer, men at  

 interessentskabets primære hensigt var at opnå fradrag for de  

 store skattemæssige underskud på deltagernes selvangivelser.
Det  

 bemærkes i denne forbindelse, at I/S B var underskudgivende i  

 alle årene, at interessentskabet ikke havde nogen  

 indtægter samt at det fremgår af udbudsmaterialet, at  

 "selskaberne budgetterer med udlodninger af interessentskabers likviditet til  

 dækning af minimum Deres skattebetaling".
Landsskatteretten har ved den konkrete realitetsbedømmelse af I/S B  

 særligt henset til, at deltagerne reelt ikke havde nogen risiko for at  

 lide tab under den løbende drift m.m., idet den eneste  

 "eksterne" kreditor var kreditforeningen som havde sikkerhed i jorden og  

 beplantningen, idet investorerne aldrig indbetalte i overensstemmelse  

 med vedtægternes § 4, og idet en evt. skattebetaling ved  

 overskud af I/S B skulle dækkes via udlodninger fra selskabernes  

 likviditet.
Der henvises endvidere til Kammeradvokatens bemærkninger  

 herom.  

 Der er endvidere henset til, at der ikke forelå nogen gevinstmulighed  

 for interessenterne ved ophøret, idet det i prospektmaterialet  

 er forudsat, at arealerne ved ophør skal afstås til  

 anskaffelsessummen, hvilket indikerer, at interessenterne ikke selv skulle  

 have rådigheden over, hvornår, til hvem og til hvilken pris  

 ejendommen skulle afstås til - samt idet de for  

 interessentskabet opstillede budgetter ikke er realistiske, jf.  

 Kammeradvokatens bemærkninger herom, punkt 1.
Landsskatteretten har endvidere henset til, at centrale  

 bestemmelser i interessentskabets vedtægter ikke  blev efterlevet, jf.  

 bestemmelserne om indbetalinger og eksklusion i vedtægternes §§ 4 og  

 27, at kontrakterne, herunder skøderne blev indgået  

 ultimo 1997 - tinglysningerne først i juli 1998, at der  

 manglede vitterlighedsvidner på  

 gældsovertagelseserklæringer, at der er tale om  

 interesseforbundne parter, jf. bl.a. at sælgeren af arealerne havde  

 interessesammenfald med I/S B, samt at arealerne ifølge  

 skødet blev solgt for 5,5 mio. kr. og i 1999 udbudt til mindre end 2  

 mio. kr.
Retten har endelig henset til den mangelfulde dokumentation, der er  

 fremlagt for så vidt angår interessentskabets driftsudgifter, jf.  

 ovenfor.
Som følge af, at projektet I/S B ikke godkendes i  

 skattemæssig henseende kan det i regnskabet opgjorte underskud ikke  

 fradrages.
Den påklagede afgørelse vil herefter være at  

 stadfæste.
