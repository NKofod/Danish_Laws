Ajourføringsvejledning Indholdsfortegnelse 1. Indledning 1.1. Modernisering af udstykningsprocessen 1.2. Vejledningens indhold 2. Matrikelkortet 2.1. Opbygningen i det digitale matrikelkort.
 2.1.1. Nøjagtigheden i det digitale matrikelkort.
2.2 Historikken i det digitale matrikelkort 2.3 Udeståender 2.3.1 Afstemning af kommunegrænser 2.3.2 Matrikelkort i MS - standard 3. Grundlæggende principper 3.1. Indlægning af skel i matrikelkortet 3.1.1. Små afvigelser imellem målinger 3.1.2. Teknisk ændring 3.1.3. Ubetydelige knæk i skel 3.2. Landinspektørens stillingtagen til indlægningen 4. Ajourføring af matrikelkortet 4.1. Dynamisk ajourføring 4.2. Støttemateriale 4.3. Opmåling 4.3.1. Forberedelse 4.3.2. Opmåling i marken 4.4. Indlægningsmetoder 4.4.1. Indlægning af System 34 måling 4.4.1.1. M3 - standard 4.4.1.2. MS - standard 4.4.2 Indlægning af lokal måling 4.4.2.1. Indlægning efter de bestående skel 4.4.2.2. Indlægning efter støttemateriale 4.5. Korttilpasning / Kortopretning 4.5.1. Korttilpasning 4.5.2. Kortopretning 4.6. Kort og opmålingsdokumenter 4.6.1 Ændringskort 4.6.2 Det digitale indlægningskort 4.6.2.1. Simpelt indlægningskort 4.6.2.2. Fuldstændigt indlægningskort 4.6.3. Opmålingsdokumenter 4.7. Ajourføring i KMS.
Bilag 1 Eksempler på ændringskort Bilag 2. Krav til digitale indlægningskort B2.1 Datanøjagtighed B2.2 Databaseoplysninger B2.2.1 Administrative oplysninger B2.2.2 Kvalitetsregistrering.
Bilag 3 Udveksling af digitale data B3.1 Datamedier og datakompression B3.2 Tegnsæt B3.3 Navngivning af filer B3.4 Digitale indlægningskort B3.4.1 Udvekslingsformat B3.4.2 Oversigt over DSFL-koder for de matrikulære objekter B3.4.3 Tilknytning af tilstandsdata B3.4.4 Kvalitetsregistrering B3.5 Koordinatlister Bilag 4 Produktionsvejledningen B4.1 Produktbeskrivelse B4.1.1 Matrikulære/ejendomsretlige aspekter B4.1.2 Egenskaber B4.1.3 Grundmateriale B4.1.4 Kvalitet/nøjagtighed B4.1.5 Overordnet kortopbygning B4.2 Matrikelkortets indhold B4.2.1 Skelhieraki B4.2.2 Matrikelnumre/vejlitra B4.2.2.1 Master- matrikelnumre/vejlitra B4.2.2.2 Kosmetik- matrikelnumre/vejlitra B4.2.3 Punktmarkeringer B4.2.3.1 Fikspunkter B4.2.3.2 Skelpunkter B4.2.3.3 Afmærkningspunkter B4.2.4 Arealbetegnelser B4.2.5 Vejområder B4.2.5.1 Udskilte veje samt gadejord B4.2.5.2 Private fællesveje/punkterede veje B4.2.6 Vandområder B4.2.6.1 Kanaler B4.2.6.2 Kystlinie B4.2.6.3 Søer m.v.
B4.2.6.4 Vandløb B4.2.7 Skovområder B4.2.7.1 Fredskovsnoteringen afsluttet B4.2.7.2 Fredskovsnoteringen ikke afsluttet B4.2.8 Administrative grænser B4.2.8.1 Ejerlavsgrænser m.v.
B4.2.8.2 Rigsgrænser B4.2.8.3 Amts- og kommunegrænser B4.2.8.4 Sognegrænser B4.2.9 Opmålingsdistriktsgrænser B4.2.10 Tekst m.v.
B4.2.10.1 Tekst-former og størrelser B4.2.1.2 Placering af tekst B4.3 Kortopbygning B4.3.1 Produktionsmetode B4.3.1.1 Forberedelse B4.3.1.2 Fikspunkter B4.3.1.3 Konstruktion/digitalisering af økortområder B4.3.1.4 Digitalisering af rammekortområder B4.3.1.5 Transformation B4.3.1.6 Supplerende skriftpåsætning B4.3.1.7 Administrative grænser/opmålingsdistriktsgrænser B4.3.1.8 Kontrol B4.3.1.9 Opfølgning/færdiggørelse Bilag 5 Sognekoder 1. Indledning Denne vejledning knytter sig til bekendtgørelse om matrikulære arbejder.  

 Vejledningen supplerer vejledning om matrikulære arbejder for så vidt angår  

 ajourføringen af det digitale matrikelkort i forbindelse med den matrikulære  

 sagsbehandling.
Ved udgangen af 1997 foreligger matrikelkortet på digital form for hele  

 Danmark.
Sammen med de teknologiske muligheder er der herved åbnet nye  

 muligheder for matrikelkortets ajourføring.
Men samtidig dukker en række nye  

 problemstillinger op, som der skal tages højde for.
I § 39 i bekendtgørelse om matrikulære arbejder findes bestemmelser for  

 landinspektørens udarbejdelse af analoge ændringskort i matrikulære sager.  

 Fra 1. januar 1998 er der åbnet mulighed for, at landinspektøren sammen med  

 det analoge ændringskort kan indsende et digitalt indlægningskort til brug  

 ved ajourføring af det digitale matrikelkort i KMS.
Efter den 1. januar 1999  

 er det obligatorisk, jf. bekendtgørelsens § 44.
Det er hensigten, at data fra landinspektørens indlægningskort skal  

 overføres til det digitale matrikelkort i forbindelse med ajourføring i KMS.  

 Det er derfor vigtigt, at der er et godt samarbejde mellem landinspektøren og  

 KMS om ajourføringen, og at det er klart beskrevet, hvordan ajourføringsdata  

 udarbejdes og indsendes.
Desuden er det vigtigt, at landinspektørerne  

 allerede fra den matrikulære opmålings planlægning er opmærksom på de særlige  

 forhold, der gør sig gældende for det digitale matrikelkorts ajourføring.
Denne vejledning er primært rettet mod det ajourføringsarbejde, som  

 foregår hos de praktiserende landinspektører.
Vejledningen beskriver i mindre  

 omfang det ajourføringsarbejde, som sker i KMS.
 Vejledningen vil løbende blive ajourført på baggrund af de oplysninger,  

 der høstes i ajourføringsarbejdet hos de involverede parter.
1.1. Modernisering af udstykningsprocessen KMS er som matrikelmyndighed indstillet på at fremme den modernisering af  

 udstykningsprocessen, som er igangsat med henblik på at udnytte de  

 teknologiske muligheder mest muligt.
Moderniseringsarbejdet sker i samarbejde  

 med Praktiserende Landinspektørers Forening, Kommunernes Landsforening og  

 Kommunalteknisk Chefforening.
Det er hensigten, at et nyt  

 sagsbehandlingssystem kan tages i anvendelse hos de praktiserende  

 landinspektører for mindre sager inden udgangen af 1998.
I moderniseringsarbejdet indgår bl.a. den udveksling af data, der i  

 forbindelse med udstykningsprocessen sker mellem landinspektøren, kommunen og  

 KMS.
Der indgår også fastsættelse af form og formater for den matrikulære  

 sags dokumenter.
De krav til form og format, som KMS, jf. § 35 i  

 bekendtgørelse om matrikulære arbejder, har fastsat for indsendelse af  

 digitale indlægningskort fra 1. januar 1998, må som følge heraf forventes at  

 blive ændret.
Det har derfor været hensigten, at de fastsatte krav til form  

 og format for indlægningskortet ikke kræver store systemtilretninger hos  

 landinspektørerne.
1.2. Vejledningens indhold Vejledningens afsnit 2 indeholder en beskrivelse af det digitale  

 matrikelkort, herunder bl.a. hvordan det blev produceret, dets opbygning,  

 nøjagtigheden i kortet, den historiske dokumentation, som findes i  

 matrikelkortdatabasen, samt hvilke planer der er til forbedring af kortet.
 Afsnit 3 omtaler en række grundlæggende principper for ajourføringen og  

 for ændring af beliggenheden på matrikelkortet af registrerede skel.
 Afsnit 4 indeholder en beskrivelse af, hvordan det digitale matrikelkort  

 praktisk ajourføres, hvordan landinspektøren kan tilrettelægge sin del af  

 arbejdet, og hvordan ajourføringsarbejdet foretages i KMS.
 Bilag 1 indeholder eksempler på de forskellige analoge udtræk fra  

 matrikelkortdatabasen, der kan anvendes som analoge ændringskort i  

 matrikulære sager.
 Bilag 2 beskriver de krav, der stilles til de digitale indlægningskort.  

 Det drejer sig dels om datanøjagtighed, dels om databaseoplysninger til  

 ajourføring af matrikelkortet.
 Bilag 3 beskriver form og formater, som KMS i henhold til § 35 i  

 bekendtgørelse om matrikulære arbejder har godkendt anvendt ved indsendelse  

 af elektroniske dokumenter i forbindelse med sager om matrikulær forandring.
Bilag 4 indeholder en bearbejdet gengivelse af afsnit 2 - 4 i Kort &  

 Matrikelstyrelsens Vejledning for fremstilling af digitale matrikelkort, som  

 har dannet grundlag for produktionen af de digitale matrikelkort.
Afsnit, der  

 detaljeret beskriver kortets indhold og opbygning, er bearbejdet, således at  

 oplysninger, der direkte var rettet mod produktionen, er udeladt.
 Bilag 5 indeholder en liste over de sognekoder, der findes som  

 administrative oplysninger i matrikelkortdatabasen.
2. Matrikelkortet 2.1. Opbygningen i det digitale matrikelkort.
Det digitale matrikelkort er et sammenhængende kortværk, der er opbygget  

 på grundlag af referencenettet (System 34). Forud for omlægningen er der  

 gennemført en renovering af fikspunktnettet og en omregning af fikspunkternes  

 koordinater.
Herefter er sammenhængende vejmålinger og større  

 udstykningsmålinger indlagt i matrikelkortdatabasen på grundlag af målingen i  

 de matrikulære sager.
De resterende skelpunkter og øvrige elementer er  

 indlagt i kortdatabasen ved digitalisering af det analoge matrikelkort og en  

 efterfølgende transformation over udvalgte paspunkter.
Ved omlægningen af matrikelkortet til et digitalt kortværk er der sket en  

 forbedring af den geometriske nøjagtighed i kortet, og den indkrympning, som  

 analoge matrikelkort har i større eller mindre grad, er principielt fjernet i  

 forbindelse med omlægningen.
Der findes dog fortsat lokale unøjagtigheder og  

 vridninger, som er overført til det digitale matrikelkort, fordi dele af  

 kortet er tilvejebragt ved digitalisering af det analoge matrikelkort.  

 Nøjagtigheden i disse dele afhænger af digitaliseringsgrundlaget og dermed  

 af, om det analoge matrikelkort er et nymålt rammekort, et rammekort uden  

 nymåling eller et økort.
 2.1.1. Nøjagtigheden i det digitale matrikelkort.
Alle registrerede skelpunkter er i matrikelkortdatabasen angivet ved et  

 koordinatsæt.
Men dette koordinatsæt er ikke udtryk for skelpunktets  

 nøjagtige beliggenhed på stedet.
Kun når et skelpunkt er indlagt i databasen  

 i overensstemmelse med en måling på stedet, er koordinaterne udtryk for en  

 nøjagtighed, der svarer til målingens nøjagtighed.
Når skelpunkter er indlagt  

 i kortdatabasen ved indtastning af skelmålingen direkte fra målebladet,  

 eventuelt i form af skelpunktskoordinater, eller ved en digitalisering af  

 konstruktionen på målebladet, og målingen er knyttet til fikspunktnettet, er  

 skelpunkterne på et analogt udtræk fra matrikelkortdatabasen angivet med en  

 kreds omkring punktet. Øvrige skelpunkter er på det analoge udtræk angivet  

 som et ophold mellem to skellinier.
Hvordan et skelpunkt er indlagt i kortet,  

 fremgår også af de tilstandsoplysninger, som er knyttet til skelpunktet i  

 matrikelkortdatabasen.
Når skelmålingen er indtastet direkte fra målebladet, eventuelt i form af  

 skelpunktskoordinater, er der ikke tale om et nøjagtighedstab ved  

 indlægningen i matrikelkortdatabasen.
Nøjagtigheden vil derfor normalt være  

 bedre end 20 cm.
 Når skelmålingen er indlagt i matrikelkortdatabasen ved digitalisering af  

 konstruktionen på målebladet, kan nøjagtigheden forventes at være bedre end  

 50 cm.
 Når skelmålingen ikke er knyttet til fikspunktnettet, men indlægges over  

 fællesspunkter i støttemateriale, kan nøjagtigheden forventes at være bedre  

 end 2 m.
 Skelpunkter uden kredse på det digitale matrikelkort er indlagt i  

 matrikelkortdatabasen ved digitalisering af analoge matrikelkort.  

 Nøjagtigheden er varierende og afhængig af, om det analoge matrikelkort var  

 et rammekort i 1:1000, 1:2000 eller 1:4000 eller et økort i 1:4000.
Når digitaliseringsgrundlaget var rammekort i 1:1000 kan der ikke regnes  

 med, at nøjagtigheden på skelpunkterne er bedre end 50 cm.
Tilsvarende gælder  

 for rammekort i 1:2000 og 1:4000, hvor der ikke kan forventes en bedre  

 nøjagtighed end henholdsvis 1 m og 2 m.
Når digitaliseringsgrundlaget var økort i 1: 4000, kan det ikke forventes,  

 at nøjagtigheden for skelpunkter er bedre end 4 m.
Ved omlægningen af  

 matrikelkortet til et digitalt kortværk, blev ejerlavsgrænserne afstemt med  

 de tilgrænsende ejerlav.
Generelt må det forventes, at nøjagtigheden af skels  

 beliggenhed på matrikelkortet er ringere, når der er tale om en  

 ejerlavsgrænse, end når der er tale om andre skel.
 Ovenstående betragtninger om den forventede nøjagtighed af skelpunkters  

 beliggenhed i matrikelkortdatabasen kan sammenfattes i nedenstående skema.
 Der kan dog forekomme væsentlig større uoverensstemmelser på grund af  

 lokale unøjagtigheder.
2.2 Historikken i det digitale matrikelkort I matrikelkortdatabasen findes kortet fuldt historisk dokumenteret fra  

 ikrafttrædelsesdatoen og fremefter.
Ved enhver ændring af skel i matrikelkortet tilknyttes nye  

 tilstandsoplysninger i matrikelkortdatabasen.
De skelelementer, der ikke  

 længere er gældende, markeres som historiske.
De historiske elementer kan vises sammen med det gældende skelbillede, og  

 det vil være muligt at genskabe den matrikulære situation på et givet  

 tidspunkt efter det digitale matrikelkorts ikrafttræden.
Det er dog ikke  

 muligt at vise historiske elementer fra før 1993.
2.3 Udeståender Det digitale matrikelkort er ved udgangen af 1997 trådt i kraft for hele  

 landet, men der foreligger der to arbejdsopgaver, som det i produktionsfasen  

 af forskellige årsager ikke har været muligt at afslutte.
2.3.1 Afstemning af kommunegrænser For 80 % af det digitale matrikelkort er den grundlæggende del af  

 fremstillingen foretaget uden for KMS hos forskellige producenter.
Da en stor  

 del af denne produktion er foregået samtidig, har det ikke været muligt i  

 alle tilfælde at foretage en fuldstændig afstemning af skel i kommunegrænser.
 I KMS er tilpasning af disse grænser påbegyndt, og det er målet, at  

 opgaven er afsluttet ved udgangen af 1998.
2.3.2 Matrikelkort i MS - standard Da det digitale matrikelkort ved udgangen af 1997 trådte i kraft for hele  

 landet, forelå der 46 kommuner i MS-standard, mens den resterende del af landets 273 kommuner  

 (ekskl.
Københavns og Frederiksberg kommuner) forelå i M3-standard.
 Matrikelkort i M3-standard er udarbejdet på grundlag af et renoveret  

 referencenet, mens matrikelkort i MS-standard er udarbejdet på grundlag af et  

 ikke renoveret referencenet.
Årsagen til at matrikelkortet foreligger i to standarder er, at  

 renoveringen af referencenettet er foregået sideløbende med udarbejdelsen af  

 det digitale matrikelkort.
Renoveringen af referencenettet blev afsluttet ved  

 udgangen af 1997.
KMS vil i de kommende år opgradere MS-kommunerne til M3-standard, så hele  

 landet findes i samme standard.
Indtil denne opgradering er gennemført, er  

 det nødvendigt, at der tages hensyn hertil i forbindelse med ajourføringen.  

 (se afsnit 4.4.1).
 I nedenstående figur er det angivet, hvilke kommuner der pr. 1. januar  

 1998 er i MS-standard.
3. Grundlæggende principper 3.1. Indlægning af skel i matrikelkortet Ved indlægning af nye skel eller ændrede skel vil der normalt være større  

 eller mindre uoverensstemmelse mellem de målte eller beregnede koordinater  

 til skelpunkterne og koordinaterne til skelpunkterne i matrikelkortdatabasen.
 Landinspektøren skal tage stilling til, hvad sådanne uoverensstemmelser  

 skyldes, og hvordan indlægningen i matrikelkortet kan foretages.
Efter de tidligere gældende regler blev nye skel indlagt på det analoge  

 matrikelkort (økort) i forhold til nærliggende indmålte skelpunkter og under  

 hensyntagen til kortets indkrympning.
Skelmålingen blev således passet til i  

 forhold til skelbilledet på matrikelkortet.
 I det digitale matrikelkort indlægges skelmålingen direkte ved indtastning  

 af de beregnede fikspunktskoordinater i System 34 eller ved transformation af  

 skelpunktskoordinaterne over udvalgte paspunkter i System 34. Når  

 skelmålingen, der kan omfatte både nye, ændrede og ældre skel, er indlagt i  

 matrikelkortet, foretages en tilpasning af skelbilledet i det digitale  

 matrikelkort til skelmålingen.
Er der tale om en lokal skelmåling uden tilknytning til fikspunktnettet,  

 men indmålt i forhold til bygninger eller andre faste terrængenstande, kan  

 skelmålingen indlægges over bygninger m.v. i støttemateriale.
På dette  

 grundlag kan der ligeledes foretages en tilpasning af skelbilledet i det  

 digitale matrikelkort til skelmålingen.
 Der er i begge tilfælde tale om dynamisk ajourføring , hvor  

 matrikelkortet oprettes og forbedres i det område, der er omfattet af  

 skelmålingen.
Sådanne forbedringer af matrikelkortet kan matrikelmyndigheden til enhver  

 tid gennemføre.
Det svarer til de forbedringer, der er gennemført ved  

 omtegning af matrikelkort til rammekort og ved omlægning af matrikelkort til  

 digitale kort, hvorved kortet eller dele af kortet i geometrisk henseende  

 bliver mere nøjagtigt, fordi flere skel indlægges efter mål.
Men det  

 omtegnede eller digitaliserede kort har ikke en større eller en anden  

 betydning i retlig henseende.
I de tilfælde hvor en ejendomsgrænse skal  

 afsættes alene på grundlag af matrikelkortets oplysninger om beliggenheden,  

 skal det originale matrikelkort hvorpå skellet optræder første gang derfor  

 anvendes.
3.1.1. Små afvigelser imellem målinger Ved indlægning af skelpunktskoordinater, der er bestemt i System 34, kan  

 der som regel på grund af måleunøjagtighed m.m. konstateres små afvigelser i  

 forhold til skelpunktskoordinaterne i matrikelkortet, selv om sidstnævnte er  

 vist med kredse og således indlagt i kortet i overensstemmelse med en  

 tidligere måling på stedet.
 Når der foreligger to principielt lige gode målinger til de samme  

 skelpunkter, er det ved ajourføring af matrikelkortet hensigtsmæssigt at  

 anvende følgende praksis:
En ny måling er normalt bedre end en tidligere måling.
Derfor  

 indlægges skelmålingen i overensstemmelse med den nye måling.
Det er dog en forudsætning, at afvigelsen mellem målingerne er acceptabel  

 under hensyn til målenøjagtigheden og definitionen af de indmålte  

 skelpunkter.
Det kan således betyde, at også kredsede punkter ændrer  

 beliggenhed.
Det er endvidere en forudsætning, at der for den nye måling er  

 tale om indmåling af skel, hvis beliggenhed i marken er i overensstemmelse  

 med matriklens oplysninger.
3.1.2. Teknisk ændring Den opretning og forbedring af matrikelkortet, der foretages ved  

 »korttilpasning« eller »kortopretning« kan karakteriseres  

 som en teknisk ændring, jf. udstykningslovens § 31. Det er kendetegnende for  

 en teknisk ændring, at der ikke derved foretages nogen ændring af den eller  

 de berørte ejendommes retsforhold.
Der foretages heller ikke arealændringer  

 som følge af kortforbedring.
De to former for dynamisk ajourføring er mere  

 detaljeret beskrevet i afsnit 4.5.
3.1.3. Ubetydelige knæk i skel Af hensyn til matrikelkortets visuelle informationsværdi bør forbedringen  

 af matrikelkortet foretages således, at et skel, der er lige i marken, så  

 vidt muligt også fremtræder lige på kortet.
Medfører indlægningen, at der  

 fremkommer et synligt knæk i et skel, som er lige i marken, bør  

 korttilpasningen derfor foretages således, at knækket sløres (afsnit 3.2.,  

 eksempel 1).
3.2. Landinspektørens stillingtagen til indlægningen Når de retligt gældende skel er afsat, disse og de nye skel er indmålt og  

 konstrueret og parternes oplysninger foreligger, skal landinspektøren som  

 hidtil tage stilling til, hvilke matrikulære sagstyper der foreligger i  

 sagen, og hvordan indlægningen i det digitale matrikelkort kan foretages.
 I det følgende gennemgås nogle grundlæggende principper for ajourføringen  

 af det digitale matrikelkort og for ændring af beliggenheden på matrikelkort  

 af registrerede skel ved teknisk ændring og ved ejendomsberigtigelse eller  

 arealoverførsel.
 EKSEMPEL NR. 1: INDLÆGNING AF SKEL, DER ER INDMÅLT I FORHOLD TIL  

 FIKSPUNKTNETTET.
 Det antages, at skellene omkring matr.nr. 1a er fastlagt, afmærket og  

 indmålt i forhold til fikspunktnettet.
 Landinspektøren har konstateret, at forholdene på stedet er i  

 overensstemmelse med matriklens oplysninger.
 Når skelmålingen sammenholdes med skellene i det digitale matrikelkort  

 viser det sig, at de indmålte skelpunkter er beliggende, som vist med  

 stiplede forbindelseslinier.
Det antages endvidere, at skelpunkterne omkring matr.nr. 1a i det digitale  

 matrikelkort er indlagt på grundlag af en digitalisering af et økort.
Der kan  

 således ikke forventes en bedre nøjagtighed for skelpunkterne end 4 m.
 Der foretages herefter en forbedring af kortet i det pågældende område ved  

 at erstatte det registrerede skelbillede med de stiplede indmålte skel og ved  

 at dreje de tilstødende skel 2a/2b og 2b/1b på plads og forlænge skellet  

 1b/1c.
 I skellet mellem på den ene side 7p og på den anden side 2a, 1a og 1c  

 bliver der tale om at indføre et knæk i et skel, der på matrikelkortet er en  

 ret linie.
Hvis dette skel i marken er nogenlunde retlinjet, bør der ikke indføres et  

 tydeligt knæk i skellet på matrikelkortet.
Derfor bør omdrejningspunktet for  

 skellet 2a/7p placeres i en passende stor afstand fra treskelspunktet  

 2a/1a/7p og så vidt muligt i etknækpunkt, når det indmålte treskelspunkt  

 indlægges i det digitale matrikelkort i overensstemmelse med koordinaterne og  

 med en kreds omkring punktet.
 Er der på stedet i skellet mod 7p et tydeligt knæk i det indmålte  

 treskelspunkt eller i nærheden af dette punkt, må der gennemføres en  

 ejendomsberigtigelse eller en arealoverførsel efter de gældende regler herom.
I begge situationer må der være tale om et skel, som ikke tidligere er  

 fastlagt ved mål.
For hvis skellet tidligere er fastlagt ved mål, der er  

 tilstrækkelige til afsætningen af skellet, skal landinspektøren enten afsætte  

 skellet i marken i overensstemmelse med målene, inden indmålingen af matr.nr.  

 1a foretages, eller søge den registrerede grænse ændret ved  

 ejendomsberigtigelse eller arealoverførsel.
 Resultat efter tilpasning af matrikelkortet til målingen:
 EKSEMPEL NR. 2. INDLÆGNING AF LOKAL MÅLING OVER STØTTEMATERIALE.
Der er tale om en lokal måling, hvor skellene er indmålt i forhold til de  

 bygninger, der ligger på matr.nr.1a.
Der er ikke fikspunkter i nærheden, som  

 målingen skal knyttes til.
Hvis landinspektøren råder over støttemateriale, kan der foretages en  

 indlægning på grundlag af de indmålte bygninger.
Korttilpasning foretages  

 efter samme principper, som nævnt under eksempel nr. 1. Da bygningerne i  

 støttematerialet ikke forventes at have en større nøjagtighed end 1 m, kan  

 der ikke angives kredse omkring de indmålte skelpunkter.
Kredse anvendes kun,  

 når skelmålingen er indmålt i forhold til fikspunktnettet.
 EKSEMPEL NR. 3 INDFØRELSE AF UBETYDELIGE KNÆK VED KORTTILPASNING.
Det antages, at det nord-sydgående skel er afmærket og indmålt.
Skellet er  

 på den sydlige del sammenfaldende med et levende hegn og en grøft.
 Der er tale om afmærkning og indmåling af skel, der er tydelige i marken.  

 De skel, der ændres, er indlagt på matrikelkortet omkring 1880, og der findes  

 ikke tilstrækkelige mål til afsætning af skellene.
 I dette eksempel gennemføres tre ændringer af matrikelkortet.
 * Skellet mellem 16s og 16m ændres ved ejendomsberigtigelse.
 Det er tydeligt, at der på et tidspunkt er sket en ændring af skellet i  

 marken, hvorfor ændringen kun kan gennemføres som enten arealoverførsel eller  

 ejendomsberigtigelse afhængig af om der er tale om hævderhvervelse eller ej.
 * Der indføres et ubetydeligt knæk i skellet mellem 7h og 7y.
I den matrikulære sag indføres et knæk i skellet mellem 7h og 7y, der på  

 matrikelkortet er vist som et ret skel.
Der findes som nævnt ikke  

 tilstrækkelige mål til afsætning af skellet, hvorfor skellet i matriklen er  

 fastlagt på matrikelkortet i 1:4000. På denne baggrund er det knæk, der  

 indføres ubetydeligt i forhold til den nøjagtighed, hvormed skellet er  

 fastlagt i matriklen. Ændringen gennemføres derfor som en teknisk ændring og  

 giver ikke anledning til ændring af arealerne i matrikelregistret.
Hvis der  

 var tale om et tydeligt knæk i marken, som f.eks. lå 2 m uden for den rette  

 linie, skulle ændringen gennemføres som ejendomsberigtigelse med  

 arealændringer for de berørte ejendomme.
 * Skellet mellem på den ene side 16s og på den anden side 7h og 7i ændres  

 ved en korttilpasning.
Dette skel fastlægges ikke i denne sag, og der er ikke afgivet erklæringer  

 om dette skel.
Skellet ændres som følge af en flytning af treskelspunktet på  

 ca. 4 m, d.v.s. inden for den forventede nøjagtighed af skelpunkter, der er  

 indlagt på baggrund af en digitalisering af et ø-kort i 1:4000. Der er derfor  

 i princippet ikke tale om en ændring af skellets beliggenhed i  

 matrikelkortet, men en tilpasning af matrikelkortet til skelmålingen.  

 Ændringen gennemføres som en teknisk ændring og giver ikke anledning til  

 ændring af arealerne i matrikelregistret.
EKSEMPEL NR. 4 KORTTILPASNING CTR.
KORTOPRETNING.
 I dette eksempel er vist, hvordan der efter skelmålingens indlægning i  

 matrikelkortet kan foretages enten korttilpasning eller kortopretning.
Det antages, at bygningerne på matr.nr. 1a søges fraskilt ved udstykning.  

 Målingen er knyttet til referencenettet, og bygningerne på del nr. 1 er  

 indmålt.
Endvidere er det nordøstlige hjørne af 5c indmålt ved midte af hæk.  

 Når skelmålingen indlægges efter System 34 koordinaterne, viser der sig at  

 være uoverensstemmelse mellem matrikelkortet og forholdene på stedet for så  

 vidt angår det indmålte punkt i hækken ved 5c.
Støttemateriale bekræfter  

 landinspektørens måling og afslører en systematisk uoverensstemmelse mellem  

 matrikelkortet og forholdene på stedet.
 De nye skel omkring del nr. 1 indlægges efter koordinaterne, og  

 skelpunkterne angives med kreds omkring punktet.
Korttilpasning Når de nye skel omkring del nr. 1 er indlagt i matrikelkortet, tilpasses  

 den udlagte vej, således at dens beliggenhed i kortet langs sydskellet af del  

 nr. 1 bliver i overensstemmelse med skelmålingen.
 Det er ved korttilpasning ikke muligt at rette den systematiske fejl i  

 matrikelkortet, som afsløres ved sammenstilling med støttematerialet og som  

 bekræftes af landinspektørens indlægningsmål.
Kortopretning Ved kortopretning omtransformeres et område omkring skelmålingen.
Som  

 paspunkter ved transformationen vælges det nordøstlige hjørne af matr.nr. 5c,  

 hvortil der som nævnt er taget et indlægningmål, samt en række udvalgte  

 punkter i matrikelkortet indenfor en afstand af 200 - 500 m fra skelmålingen.  

 Transformationen kan eventuelt suppleres med udvalgte paspunkter i  

 støttematerialet.
 Som det fremgår af kortudsnittet ovenfor mindsker kortopretningen den  

 systematiske fejl i matrikelkortet indenfor transformationsområdet.
I dette eksempel er der kun taget eet indlægningsmål.
Til brug ved  

 kortopretningen ville det have været hensigtsmæssigt med flere.
4. Ajourføring af matrikelkortet Indlægning af skel, der skal registreres i matrikelkortet, foretages af  

 KMS på grundlag af landinspektørens oplysninger i sagen, herunder  

 ændringskort og indlægningskort.
KMS kan også ved indlægningen anvende eller  

 tage hensyn til andre foreliggende oplysninger, f.eks. oplysninger i  

 matrikelarkivet, støttemateriale i form af tekniske kort eller TOP10DK, der  

 indeholder oplysninger om indmålte bygninger, eller digitale ortofoto.
 Det digitale matrikelkort ændrer ikke ved det forhold, at KMS udfører  

 ajourføringen på grundlag af landinspektørens oplysninger, men det ændrer  

 karakteren af de oplysninger, som er nødvendige for ajourføringen, samt på  

 hvilken form ajourføringsdata skal foreligge.
Landinspektørerne kan fra den 1. januar 1998 indsende et digitalt  

 indlægningskort med forslag til indlægning af skel i matrikelkortet, herunder  

 tilpasning / opretning af matrikelkortet.
Fra den 1. januar 1999 skal  

 landinspektøren indsende et digitalt indlægningskort.
Indtil den 1. januar 1999 kan landinspektøren således vælge at udarbejde  

 sagens dokumenter efter de hidtil gældende regler.
Dog skal landinspektøren  

 fra den 1. januar 1998 indsende en digital koordinatliste ved målinger, der  

 omfatter mere end 20 indmålte punkter.
4.1. Dynamisk ajourføring Ved dynamisk ajourføring indlægges nye skelpunktskoordinater, som  

 beskrevet i afsnit 3, direkte i matrikelkortet og det omkringliggende  

 skelbillede tilpasses den nye måling, bl.a. på grundlag af indlægningsmål  

 samt eventuelle hjælpepunkter i støttemateriale.
 Lokale målinger kan indlægges i matrikelkortet ved transformation over  

 skelpunkter, som tidligere er indlagt i matrikelkortet på baggrund af  

 systemkoordinater samt hjælpepunkter i eventuelt støttemateriale.
I den ajourføring, som KMS hidtil har foretaget i det digitale  

 matrikelkort, har det vist sig, at der i langt den overvejende del af sagerne  

 kan udføres dynamisk ajourføring.
Det vurderes, at der i ca. 90 % af sagerne  

 kan foretages dynamisk ajourføring uden større problemer.
I den resterende del af sagerne kan dynamisk ajourføring udføres i et vist  

 omfang - dog ofte forbundet med en lidt større arbejdsindsats til f.eks.  

 fremfinding af måloplysninger.
I sådanne tilfælde må der foretages en konkret  

 vurdering af, om den konkrete sag kan bære den ekstra arbejdsindsats, der vil  

 være forbundet med dynamisk ajourføring.
 Det kan i nogle tilfælde være forbundet med så store vanskeligheder at  

 udføre dynamisk ajourføring, at skelmålingen må indlægges i matrikelkortet i  

 forhold til det eksisterende skelbillede.
4.2. Støttemateriale Støttemateriale i form af digitale tekniske kort kan med fordel anvendes  

 ved ajourføringen.
Støttemateriale kan dels danne grundlag for indlægning af  

 lokale målinger og dels danne grundlag for kortopretning.
Desuden kan  

 landinspektøren med fordel benytte det i forbindelse med planlægningen af den  

 matrikulære måling.
 Ved produktionen af det digitale matrikelkort har kommunale tekniske  

 grundkort i minimum T0/TK1 standard i stor udstrækning været anvendt som  

 støttemateriale.
 De temaer i støttematerialet, som primært kan anvendes ved ajourføringen,  

 er følgende:
* Hegn * Brugsgrænser * Veje * Bygninger Som støttemateriale kan f.eks. anvendes digitale tekniske kort, TOP10DK og  

 digitale ortofoto.
Ved anvendelse af støttemateriale er det vigtigt, at  

 landinspektøren vurderer, hvorvidt en afvigelse mellem matrikelkortets og  

 støttematerialets udvisende kan skyldes hævd, uberigtiget handel, hegn  

 plantet på egen grund eller unøjagtighed i matrikelkortet/støttematerialet.
 I bilag 4, side B4-30 er nærmere beskrevet, hvilke krav der ved  

 matrikelkortets fremstilling var fastsat til støttematerialets kvalitet og  

 dets anvendelse.
4.3. Opmåling Det digitale matrikelkort giver via systemrelateringen mulighed for en  

 fortsat kvalitetsforbedring på grundlag af landinspektørens måling i de  

 matrikulære sager.
Denne kvalitetsforbedring opnås bedst, hvis  

 landinspektøren allerede i forbindelse med forberedelse og gennemførelse af  

 den matrikulære måling gør sig overvejelser om, hvordan ajourføringen af  

 matrikelkortet skal udføres.
4.3.1. Forberedelse I forbindelse med planlægning af den matrikulære måling kan matrikelkortet  

 opdeles i områder efter følgende tre kvalitetsniveauer:
Kvalitetsniveau 1. (Bedre end 0,5 m) Kvalitetsniveau 1 dækker områder, hvor den absolutte nøjagtighed af  

 matrikelkortet må forventes at være bedre end 0,5 m.
I disse områder må  

 afvigelserne mellem de indmålte skelpunkter og skelpunkterne i matrikelkortet  

 forventes at være så små, at ajourføringen af matrikelkortet ikke vil medføre  

 de store problemer.
Områderne i kvalitetsniveau 1 kan normalt findes, hvor  

 matrikelkortets elementer stammer fra:
* systemrelaterede målinger (indtastede eller digitaliserede) - er vist  

 med kredsede skelpunkter * systemrelaterede konstruktioner Kvalitetsniveau 2. (Bedre end 2 m) Kvalitetsniveau 2 dækker områder, hvor den absolutte nøjagtighed af  

 matrikelkortet må forventes at være bedre end 2 m.
I disse områder vil der  

 være tilfælde, hvor afvigelserne mellem indmålte skelpunkter og skelpunkterne  

 i matrikelkortet er så store, at ajourføringen af matrikelkortet kan give  

 problemer.
Områderne i kvalitetsniveau 2 kan normalt findes, hvor  

 matrikelkortets elementer stammer fra:
* digitaliserede rammekort i stort målforhold (1:500 - 1:2000) * skelkort (digitale eller analoge) * digitaliserede rammekort i lille målforhold (1:4000) * lokale målinger indlagt over teknisk kort Kvalitetsniveau 3.
Kvalitetsniveau 3 dækker områder, hvor den absolutte nøjagtighed af  

 matrikelkortet ikke kan forventes at være bedre end 4 m.
Dynamisk ajourføring  

 i disse områder kan volde problemer og kan eventuelt kræve større  

 kortopretninger.
Områderne i kvalitetsniveau 3 findes normalt, hvor  

 matrikelkortets elementer stammer fra:
* digitaliserede Ø-kort På grund af lokale unøjagtigheder i matrikelkortet kan kvaliteten af  

 elementerne i matrikelkortet afvige i forhold til den foretagne opdeling i  

 kvalitetsniveauer.
Ved at vurdere kvaliteten af matrikelkortet i det aktuelle område er det -  

 allerede ved forberedelsen af den matrikulære sag på kontoret - i de fleste  

 tilfælde muligt at planlægge, hvordan ajourføringen af matrikelkortet skal  

 foretages.
Det giver bl.a. landinspektøren mulighed for at vurdere, hvilke  

 indlægningsmål der med fordel kan måles.
 Forberedelse af målingen kan ske på grundlag af en vurdering af følgende:
* Kvaliteten af matrikelkortet i området, herunder * - lokalisering af eventuelle målinger i området (systemrelaterede og  

 lokale), * - målingernes kvalitet (indtastet eller digitaliseret), og * - kvaliteten/oprindelsen af de øvrige (digitaliserede) skelelementer  

 (Ø-kort, rammekort, konstruktioner m.v.).
 * Skelbilledet i området umiddelbart omkring det aktuelle område med  

 henblik på at lokalisere eventuelle problemer.
Efter reglerne i § 29 i bekendtgørelse om matrikulære arbejder om  

 matrikulære målingers tilknytning til fikspunktsnettet vil der fortsat være  

 målinger, der ikke er knyttet til System 34, og som derfor ikke umiddelbart  

 kan indlægges i matrikelkortet.
Ved sådanne målinger er det vigtigt, at der  

 allerede i forbindelse med forberedelsen af målingen, planlægges egnede  

 indlægningsmål f.eks. til kredsede skelpunkter i matrikelkortet eller  

 veldefinerede punkter i støttemateriale, så det er muligt at anvende dynamisk  

 ajourføring ved ajourføring af matrikelkortet.
4.3.2. Opmåling i marken Reglerne for indmåling af skel findes i § 28 i bekendtgørelse om  

 matrikulære arbejder.
Det fremgår heraf, at målingen skal være så omfattende,  

 at skellet kan indlægges på matrikelkortet og genafsættes ud fra målene.  

 Målingen omfatter normalt:
* nye skelpunkter * eksisterende skelpunkter * fikspunkter * hegn * bygninger * andre faste terrængenstande af varig karakter Af hensyn til anvendelse af dynamisk ajourføring ved ajourføringen af  

 matrikelkortet, herunder eventuel opretning af matrikelkortet, kan det være  

 nødvendigt at supplere målingen med indlægningsmål.
Omfanget af sådanne mål  

 er i høj grad afhængig af kvaliteten af matrikelkortet i det pågældende  

 område.
I områderne i kvalitetsniveau 1 må kvaliteten af matrikelkortet - som  

 nævnt - forventes at være så høj, at målingen umiddelbart kan indlægges i  

 matrikelkortet.
Tilpasningen mellem måling og matrikelkort vil i disse  

 områder i de fleste tilfælde kunne klares ved korttilpasning.
Hvis en måling  

 ikke er i System 34 kan den i områder i kvalitetsniveau 1 normalt indlægges  

 på baggrund af matrikelkortet (uden at deformere målingen). I kvalitetsområde  

 1 behøver vil det ikke i større omfang være nødvendigt at supplere målingen  

 med indlægningsmål til brug ved ajourføringen.
I de resterende områder vil der i nogle tilfælde skulle ske  

 kortopretninger af matrikelkortet.
Det er i disse områder en fordel, at  

 målingen er så omfattende, at den nødvendige information til kortopretningen  

 er tilstede.
Hvis målingen ikke er knyttet til System 34, skal målingen  

 indlægges i kortet ud fra indlægningsmål til veldefinerede punkter i  

 matrikelkortet (eller støttemateriale).
Hvis støttemateriale er til rådighed kan omfanget af kortopretningen i de  

 fleste tilfælde vurderes ved en sammenstilling af matrikelkort og  

 støttemateriale.
Ved denne sammenstilling udpeges en række strategiske  

 skelpunkter, som indmåles, så de efterfølgende kan anvendes som  

 transformationspunkter ved kortopretningen.
Hvis skelpunkterne ikke er  

 afmærket kan skelpunkterne fastlægges ud fra forholdene i marken og indmåles  

 som indlægningsmål.
I nogle tilfælde kan det allerede ved sammenstilling af matrikelkort og  

 eventuelt støttemateriale konstateres, at den matrikulære sag ikke kan bære  

 det merarbejde, som er forbundet med opretning af matrikelkortet.
I disse  

 tilfælde kan eventuelle indlægningsmål anvendes ved en senere opretning.  

 Desuden kan landinspektøren eventuelt rette henvendelse til KMS med henblik  

 på at undersøge, om KMS kan foretage kortopretning i det pågældende område  

 forud for sagens gennemførelse.
4.4. Indlægningsmetoder Når skellene er indmålt skal skelpunkterne indlægges i matrikelkortet.
Der  

 er forskellige metoder hertil.
Valg af metode er bl.a. afhængig af, hvorvidt  

 målingen er systemrelateret samt af matrikelkortets standard og kvalitet.
Landinspektøren skal ved indlægningen være opmærksom på, at der i  

 matrikelkortet findes fikspunkter, der er indlagt ved digitalisering af de  

 analoge matrikelkort.
Disse fikspunkter kan ikke anvendes ved indlægning af  

 skelmålingen, og findes i digitalkortdatabasen anført som »Fikspunkter,  

 digitaliserede«.
4.4.1. Indlægning af System 34 måling Metoden til indlægning af de systemrelaterede målinger er afhængig af, om  

 matrikelkortet er i M3- eller MS-standard, se nedenfor.
4.4.1.1. M3 - standard Når målingen er knyttet til System 34 indlægges målingen direkte i  

 matrikelkortet, hvis koordinaterne til de anvendte fikspunkter svarer til de  

 gældende fikspunktskoordinater.
Hvis dette ikke er tilfældet transformeres  

 målingen ind i matrikelkortet over alle de anvendte fikspunkter ved en  

 Helmert-transformation.
Der bør herved ikke indføres større  

 målestoksændringer.
4.4.1.2. MS - standard 46 af landets kommuner er som nævnt i afsnit 2.3.2. i første omgang  

 produceret i MS-standard.
MS-kommunerne afviger fra M3-kommunerne derved, at  

 matrikelkortet i MS-kommunerne ikke er opbygget på baggrund af et renoveret  

 fikspunktsnet.
Renoveringen af fikspunktsnettet i disse kommuner blev  

 afsluttet ved udgangen af 1997. KMS vil efterhånden opgradere MS-kommuner  

 således, at hele landet bliver i M3-standard.
Indtil MS-kommunerne er opgraderet til M3-standard, vil der være  

 afvigelser mellem de gældende fikspunktskoordinater og matrikelkortets  

 fikspunktskoordinater, der som nævnt ikke renoverede.
Det er nødvendigt at  

 tage højde for denne forskel ved ajourføringen, idet det er vigtigt, at  

 målingen indlægges i samme referencesystem som de resterende elementer i  

 matrikelkortet.
Målingen transformeres ind i matrikelkortet over matrikelkortets  

 fikspunktskoordinater ved en Helmert-transformation.
Ved denne fremgangsmåde  

 bliver målingen således indlagt i samme referencesystem som matrikelkortet,  

 og vil i forbindelse med matrikelkortets opgradering til M3-standard blive  

 opgraderet sammen med matrikelkortets øvrige elementer.
4.4.2 Indlægning af lokal måling 4.4.2.1. Indlægning efter de bestående skel I nogle tilfælde vil det ikke være muligt eller hensigtsmæssigt at  

 indlægge målingen efter en af de ovenfor nævnte indlægningsmetoder.
Det kan  

 enten skyldes, at der ikke findes anvendelige indlægningsmål eller, at der er  

 så store afvigelser mellem måling og matrikelkort, at det på baggrund af det  

 foreliggende materiale ikke er muligt at foretage dynamisk ajourføring.
 I disse tilfælde er det nødvendigt at indlægge målingen i matrikelkortet i  

 forhold til de bestående skel som ved ajourføring af de analoge matrikelkort.  

 Der tages således hensyn til de nye skels relative nøjagtighed fremfor deres  

 absolutte nøjagtighed.
4.4.2.2. Indlægning efter støttemateriale Hvis støttemateriale er til rådighed, kan målingen indlægges i  

 matrikelkortet ved at flytte og dreje målingen således, at den bedst mulige  

 overensstemmelse mellem fællespunkter i måling og støttemateriale opnås  

 (Helmert-transformation med målestoksfaktor 1). Hvis landinspektøren ved  

 forberedelsen af målingen har anvendt støttemateriale og udvalgt nogle gode  

 indlægningspunkter, vil denne proces i de fleste tilfælde være enkel.  

 Indmålte bygninger vil ofte kunne anvendes til kontrol ved indlægningen.  

 Målingen indlægges herefter i matrikelkortet og de tilgrænsende skel i  

 matrikelkortet tilpasses målingen.
4.5. Korttilpasning / Kortopretning Når skelmålingen er indlagt i matrikelkortet, skal der efterfølgende  

 normalt foretages korttilpasning eller kortopretning i det område, der er  

 omfattet af målingen.
I nogle tilfælde kan omfanget af kortopretningen være så stort, at den  

 matrikulære sag ikke kan bære det merarbejde, som er forbundet hermed.
Som  

 anført i afsnit 4.3.2 kan landinspektøren i givet fald rette henvendelse til  

 KMS med henblik på at undersøge, om KMS kan foretage kortopretning i det  

 pågældende område forud for den matrikulære sags gennemførelse.
4.5.1. Korttilpasning Ved korttilpasning foretages en udokumenteret grafisk tilretning af  

 skelbilledet i matrikelkortet.
Korttilpasning bør normalt kun foretages for  

 punkter i umiddelbar nærhed af den nye måling.
Ved korttilpasning fastholdes skelpunkter i matrikelkortet, medmindre de  

 er omfattet af målingen, eller der er tale om at skel forskydes, drejes,  

 forkortes eller forlænges.
Korttilpasningen kan medføre, at der i  

 matrikelkortet indføres mindre knæk i skel, der i marken fremtræder som rette  

 linier.
Knækkene bør dog ikke være synlige i målforholdet 1:4000.
Ved korttilpasning er der som nævnt tale om en meget lokal tilpasning af  

 matrikelkortet, hvor der kan være en risiko for, at der indføres fejlagtige  

 knæk i matrikelkortet.
Korttilpasningen bør derfor kun anvendes i forbindelse  

 med mindre afvigelser mellem skelpunkter i matrikelkortet og målingen.
 Følgende principper bør følges ved korttilpasning:
 - Korttilpasning anvendes ikke på systemrelaterede skelpunkter (med  

 kredse).
 - Kun skellinier, hvor mindst et af skelpunkterne er inkluderet i  

 målingen, og sideskel hertil, bør tilpasses.
 - Rette skel i matrikelkortet bør efter tilpasningen fortsat fremstå som  

 retliniede i målforhold 1:4000.
 - Længden af det skel, der tilrettes, bør være mere end 20 gange større  

 end afvigelsen mellem det indmålte skelpunkt og skelpunktet i matrikelkortet  

 (se tegning).
 Hvis støttemateriale er til rådighed, kan det sammenlignes med resultatet  

 af korttilpasningen, og resultatet bør bekræftes af støttematerialet.
4.5.2. Kortopretning Ved kortopretning oprettes matrikelkortet med en affin transformation af  

 skelbilledet i matrikelkortet i et område omkring målingen.
Kortopretningen gennemføres på baggrund af fællespunkter i måling og  

 matrikelkort.
Fællespunkterne er enten fastlagt ved mål i sagen eller som  

 indlægningsmål.
Disse fællespunkter kan eventuelt være suppleret med  

 fællespunkter udpeget i støttemateriale.
Ved kortopretning udjævnes afvigelsen mellem indmålte skelpunkter og  

 matrikelkortet over et større område, således at beliggenheden af samtlige  

 skelpunkter i området omkring de indmålte skelpunkter ændres.
Dette  

 indebærer, at de rette linier i matrikelkortet i højere grad også fremstår  

 som rette linier efter tilpasningen.
Kortopretning vil i højere grad end  

 korttilpasning medvirke til at forbedre den absolutte nøjagtighed af  

 matrikelkortet i området omkring skelmålingen.
 Nedenstående principper bør følges ved kortopretning:
 - Systemrelaterede skelpunkter (med kredse) flyttes ikke.
 - Ikke kredsede skelpunkter, der er indlagt i matrikelkortet på baggrund  

 af en måling, bør enten flyttes særskilt ved en Helmert-transformation med  

 målestoksfaktor 1, eller bibeholde deres nuværende placering.
 - Retliniede skel i matrikelkortet bør efter opretningen fortsat fremstå  

 som rette i målforhold 1:4000.
 Hvis støttemateriale er til rådighed, kan det sammenlignes med resultatet  

 af kortopretningen, og resultatet bør bekræftes af støttematerialet.
4.6. Kort og opmålingsdokumenter 4.6.1 Ændringskort På ændringskortet viser landinspektøren de egentlige matrikulære  

 forandringer, der skal foretages i forbindelse med sagen.
I forbindelse med  

 ajourføring af det analoge matrikelkort har ændringskortet dels fungeret som  

 sagens oversigtskort, dels været landinspektørens forslag til indlægning af  

 nye skel på matrikelkortet.
Efter § 39 i bekendtgørelse om matrikulære arbejder skal landinspektøren  

 indsende såvel et analogt ændringskort som et digitalt indlægningskort(* 1), (* 1) Det er først et krav, at der skal indsendes et digitalt  

 indlægningskort pr.1. januar 1999.
 Det analoge ændringskorts funktion bliver herefter alene at vise de  

 matrikulære ændringer, der ønskes foretaget, mens det digitale  

 indlægningskort er landinspektørens forslag til indlægning af skelmålingen.
Det analoge ændringskort skal være fremstillet på grundlag af et udtræk  

 fra matrikelkortdatabasen.
Hvis skelmålingen giver anledning til en væsentlig  

 kortopretning, kan de egentlige matrikulære ændringer, der ønskes foretaget,  

 vises på et analogt udtræk af det oprettede digitale skelbillede.
Det analoge  

 ændringskort skal normalt foreligge i målforhold 1:4000 eller større  

 målforhold.
Skelpunkter, der er indlagt i matrikelkortdatabasen på grundlag  

 af oplysninger på målebladet, skal på det analoge ændringskort være angivet  

 med en kreds omkring punktet.
Kortet skal i øvrigt fremtræde som og indeholde  

 oplysninger, som svarer til vedlagte eksempler på analoge ændringskort i  

 bilag 1.
De egentlige matrikulære ændringer, der ønskes foretaget på  

 matrikelkortet, skal fremgå tydeligt af det analoge ændringskort.
Derfor skal  

 alle ændringer fortsat angives med rødt, og vejareal, der søges optaget på  

 matrikelkortet, skal farvelægges med gult.
Det er ikke som efter de hidtil  

 gældende regler nødvendigt at farvelægge eksisterende veje, jernbaner eller  

 vandarealer.
4.6.2 Det digitale indlægningskort Det digitale indlægningskort er som nævnt landinspektørens forslag til,  

 hvordan matrikelkortet skal se ud efter ajourføringen.
Det digitale  

 indlægningskort skal som følge heraf udelukkende indeholde de elementer, der  

 skal findes i matrikelkortet efter ajourføringen.
 Indlægningskort kan enten være udformet som et simpelt  

 indlægningskort (ren grafisk fil), der kan danne baggrund for en  

 skærmdigitalisering i KMS, eller som et fuldstændigt indlægningskort  

 (slettepolygon-data), der umiddelbart kan erstatte matrikelkortets indhold.
 Den igangværende modernisering af udstykningsprocessen vil sandsynligvis  

 medføre, at kravene til det digitale indlægningskort ændres inden for de  

 nærmeste år.
4.6.2.1. Simpelt indlægningskort Det rent grafiske indlægningskort er det simpleste af de to forskellige  

 typer indlægningskort.
Indholdet er udelukkende de nye skel, veje m.m., der  

 dannes i den matrikulære sag samt de skel, veje m.m., hvis beliggenhed  

 forandres i matrikelkortet i forbindelse med tilpasningen af matrikelkortet  

 til målingen.
Elementerne i det simple indlægningskort har ikke tilknyttet  

 tilstandsdata.
Disse vil blive tilknyttet ved ajourføringen i KMS.
 Det simple indlægningskort skal indsendes i DSFL-format efter  

 retningslinierne i bilag 3. Der gælder dog det særlige, at det er muligt at  

 indsende alle skeltyper som skel generelt (DSFL-kode %KM2%U15).
4.6.2.2. Fuldstændigt indlægningskort Det fuldstændige indlægningskort skal som nævnt erstatte matrikelkortets  

 indhold inden for slettepolygonens område.
Dette betyder, at der til de  

 enkelte elementer i indlægningskortet skal være tilknyttet de tilstandsdata,  

 der findes i matrikelkortdatabasen.
 Indholdet af det fuldstændige indlægningskort kan overordnet opsplittes i  

 to dele: nemlig selve slettepolygonen samt landinspektørens forslag til det  

 ændrede skelbillede.
 Slettepolygonen er en omfangspolygon, der omslutter alle de elementer, der  

 ændres i matrikelkortet som følge af de matrikulære ændringer eller ved  

 korttilpasning/-opretning.
 Slettepolygonen bør omslutte det område, der ændres ved indlægningen  

 således:
* alle punktelementer ligger indenfor polygonen * alle linieelemeter har mindst et endepunkt indenfor polygonen.
 Landinspektørens forslag til det ændrede skelbillede vil i praksis  

 erstatte data i matrikelkortet, og skal derfor udfærdiges, så det følger  

 kravene til matrikelkortet for så vidt angår objektkoder og tilstandsdata.  

 Disse krav er nærmere beskrevet i bilag 2 og 3.
De data landinspektøren leverer for det område, der omsluttes af  

 slettepolygonen vil være en blanding af data, der ikke ændres, nye data og  

 data, der ændres ved kort-tilpasning/-opretning.
Der gælder følgende  

 retningslinier for tilknytning af tilstandsdata.
 * elementer, der har nye/omregnede mål i sagen tilknyttes nye  

 oprindelsesoplysninger i overensstemmelse med bilag 2 og 3. Da  

 journalnummeret i KMS ikke er kendt, når sagen indsendes til KMS, angives  

 værdien »xxxxx«, som erstattes i forbindelse med ajourføringen ved  

 KMS.
 * elementer, der ændres ved en kortopretning, indsendes med uændrede  

 tilstandsdata på nær transformations-id, som udskiftes ved transformationen  

 (nummereres fortløbende fra 1).
 * elementer, der er uændrede eller ændres ved korttilpasning, indsendes  

 med uændrede tilstandsdata.
 Ved udformningen af slettepolygonen bør det tilstræbes, at færrest mulige  

 skel, der ikke forandres, ligger indenfor polygonen.
4.6.3. Opmålingsdokumenter Efter den 1. januar 1998 skal landinspektøren, jf. § 36 i bekendtgørelse  

 om matrikulære arbejder indsende * Analogt måleblad udfærdiget som hidtil * Analog koordinatliste (alle målinger skal fremover omregnes til  

 koordinater) * Digital koordinatliste, hvis der er 20 indmålte punkter eller mere I overgangsperioden fra den 1. januar 1998 til den 1. januar 1999 vil  

 måleblad og koordinatliste blive anvendt til indlægningen af målingen i det  

 digitale matrikelkort, når landinspektøren alene har indsendt et  

 ændringskort.
Efter den 1. januar 1999 vil måleblade og koordinatliste kun i  

 begrænset omfang blive anvendt i ajourføringssammenhæng.
 Format og udveksling af digitale koordinatlister er nærmere beskrevet i  

 bilag 3.
 4.7. Ajourføring i KMS.
 I sager, hvor der ikke medsendes et digitalt indlægningskort, foretager  

 KMS ajourføring af matrikelkortet på grundlag af målingerne.
I sager, hvor der medsendes et digitalt indlægningskort, foretages  

 ajourføringen af matrikelkortet på dette grundlag.
Hvis der er tale om et  

 digitalt indlægningskort uden tilstandsdata, foretages opdateringen ved at  

 anvende indlægningskortet til skærmdigitalisering.
I den forbindelse lægger  

 KMS tilstandsdata ind.
I de tilfælde, hvor der indsendes et indlægningskort med tilstandsdata,  

 benyttes udklipsmodellen, d.v.s. at indlægningskortet efter en visuel kontrol  

 erstatter det tilsvarende område i matrikelkortet.
KMS indlægger de  

 tilstandsdata, der mangler - eventuelle nye matr.nre. og KMS-journalnummer.
I sager med digitalt indlægningskort består kontrollen i første omgang i,  

 at indlægningskortet visuelt sammenholdes med det gældende matrikelkort.
Hvis  

 dette ikke giver anledning til spørgsmål eller bemærkninger, er der normalt  

 ikke behov for at inddrage målingen i ajourføringen.
Den visuelle kontrol kan f.eks. afsløre uoverensstemmelser mellem  

 indlægningskort og skematisk redegørelse samt korttilpasninger/opretninger,  

 der ikke skønnes at forbedre matrikelkortet etc., og som gør, at det er  

 opfattelsen, at indlægningsforslaget ikke kan/bør følges.
KMS tager i givet  

 fald kontakt til landinspektøren og sender eventuelt sagen hjem til rettelse.
 Hvis KMS ændrer indlægningen efter aftale med landinspektøren uden at  

 sagen hjemsendes, leverer KMS en kopi af det opdaterede kort til  

 landinspektøren i forbindelse med godkendelsen af sagen på det medium, som  

 landinspektøren har indsendt på.
For at undgå misforståelser i forbindelse med ajourføringen i KMS vil det  

 være en fordel, hvis landinspektøren medsender en beskrivelse af de  

 overvejelser, der er gjort med hensyn til indlægningen, specielt i områder,  

 hvor matrikelkortet passer mindre godt med forholdene i marken.
I disse  

 tilfælde kan landinspektøren eventuelt kontakte KMS inden den endelige  

 udarbejdelse af sagen med henblik på i fællesskab at finde en løsning i den  

 konkrete sag.
Bilag 1 Eksempler på ændringskort Bilag 2. Krav til digitale indlægningskort I dette bilag beskrives de krav, der stilles til det digitale  

 indlægningskort, med henblik på at indlægningskortet kan anvendes ved  

 ajourføringen af matrikelkortet.
 De opstillede krav skal sikre, at data i indlægningskortet opfylder de  

 krav, der er opstillet for matrikelkortet for så vidt angår datanøjagtighed  

 og databaseoplysninger (tilstandsdata).
B2.1 Datanøjagtighed Der er til datanøjagtigheden i matrikelkortet og dermed også til  

 indlægningskortet opstillet følgende krav:
 * Koordinater skal angives i meter med maksimalt 3 decimaler.
 * Sammenfaldende punkter skal have fuld koordinatoverensstemmelse - også  

 på sidste decimal.
B2.2 Databaseoplysninger Der er til de enkelte elementer i matrikelkortet knyttet en række  

 forskellige databaseoplysninger.
Der findes dels oplysninger om den kvalitet,  

 der kan forventes i et givet område eller af et givet skel, dels en række  

 administrative oplysninger.
De administrative oplysninger indeholder  

 information om, hvilke matrikulære oplysninger der er anvendt ved opbygningen  

 af kortet og ved den senere ajourføring, samt en række informationer, der  

 anvendes ved udtræk fra matrikelkortdatabasen.
 Disse informationer udveksles som tilstandsoplysninger i DSFL-filerne i  

 udtræk af matrikelkortet.
 Når der indsendes fuldstændigt indlægningskort, skal der være tilknyttet  

 tilstandsoplysninger, som beskrevet i afsnit 4.6.2.2. De anvendte systemer  

 skal derfor kunne indlæse og opdatere tilstandsoplysningerne fra udtrækket af  

 matrikelkortet.
 Tilstandsoplysningerne udveksles efter retningslinierne i bilag 3.
 Databaseoplysningerne kan grundlæggende inddeles i:
* Administrative oplysninger * Kvalitetsregistrering B2.2.1 Administrative oplysninger De administrative oplysninger som f.eks. ejerlavskode, KMS-journalnumre  

 m.m., der følger med digitale udtræk fra matrikelkortdatabasen fra KMS, skal  

 tilbagesendes med de ændringer, som sagen giver anledning til.
De anvendte  

 tilstandskoder er nærmere beskrevet i bilag 3. I det efterfølgende er  

 udvalgte oplysninger nærmere beskrevet.
 Skel m.v.:
Til bl.a. skel skal der tilknyttes oplysning om KMS-journalnummer.
Ved  

 omlægningen af matrikelkortet til digital form er der anvendt materiale, der  

 ikke har et KMS-journalnummer.
De elementer, der stammer fra dette materiale,  

 findes i matrikelkortet med KMS-journalnumre efter følgende retningslinier:
- Hvis der ved konverteringen er anvendt målinger/konstruktioner/  

 skelkort, der ikke findes i de matrikulære sager i Matrikelarkivet, er  

 elementerne beskrevet med det journalnummer, der er anvendt ved produktionen  

 af det digitale matrikelkort i det givne område.
Normalt eet nummer.
 - For elementer der er indlagt i det digitale matrikelkort ved en  

 digitalisering af det tidligere analoge matrikelkort (rammekort/ økort),  

 beskrives elementerne med kortbladbetegnelsen for det kortblad, der har  

 dannet grundlag for digitaliseringen (f.eks. 7-03-pl. nr. eller K75511). Var  

 kortbladet uden egentlig kortbladbetegnelse, er elementerne beskrevet med  

 ejerlavskoden.
 Matrikelnumre:
 Følgende oplysninger tilknyttes matrikelnumrene:
1. Ejerlavskode 2. Sognekode 3. Kommunekode 4. Lod-id.
ad 2 Til hvert matrikelnummer er der tilknyttet en sognekode, der gør det  

 muligt, også at anvende sognetilhørsforhold i forbindelse med alfanumeriske  

 forespørgsler i det digitale matrikelkort.
 Hvis sognekoden mangler fremgår den af bilag 5.
ad 4 Lod-id er en entydig identifikation af alle de elementer, der foruden  

 skellene, beskriver en lod, f.eks. matr.nr., vejudlæg, fredskov etc.
Lod-id  

 er anført som et heltal.
 B2.2.2 Kvalitetsregistrering.
 Kvalitetsregistreringen består af oplysninger vedrørende  

 indlægningsgrundlaget samt oplysninger vedrørende anvendelse af  

 grundmateriale.
 Disse oplysninger vil i forening give et grundlag for vurdering af den  

 nøjagtighed, der kan forventes i et givet område.
 Indlægningsgrundlaget/indlægningstypen angiver, på hvilket  

 grundlag de kredsede skelpunkter er indlagt i matrikelkortet, f.eks. om et  

 skelpunkt er indlagt direkte på grundlag af fikspunkter koordineret i System  

 34, eller om skelpunktet er indlagt over systemrelaterede skelpunkter i  

 kortet.
Oplysninger om indlægningstype er som nævnt alene tilknyttet kredsede  

 skelpunkter.
Oplysning om indlægningstype findes ikke for selve skellinien,  

 idet de to skelpunkter, som udgør skellets endepunkter, kan have forskellig  

 indlægningstype.
Det skal i den forbindelse bemærkes, at skelkredsene repræsenterer  

 skelpunkter, der er indlagt i det digitale matrikelkort på baggrund af  

 godkendte matrikulære målinger indpasset over fikspunkter og/eller andre  

 skelkredse.
Skelpunkter fra matrikulære målinger, der indpasses over  

 støttemateriale i form af tekniske kort m.v., markeres dermed ikke med  

 skelkredse.
 Der er defineret to indlægningstyper for skelkredse:
* Indlagt over fikspunkter * Indlagt over fikspunkter og/eller skelkredse Grundmaterialet angiver, hvilket basismateriale der har været  

 anvendt i forbindelse med indlægning af skellene i det digitale matrikelkort.
 Oplysning vedrørende grundmateriale/oprindelse knyttes til alle skel,  

 linier og symboler (herunder skelkredse) i det digitale matrikelkort.
 På nuværende tidspunkt er der i det digitale matrikelkort defineret  

 følgende grupper af grundmateriale/oprindelse:
* Målinger (inddateret) * Målinger (digitaliseret) * Rammekort i målforhold 1:500 - 1:2000 * Rammekort i målforhold 1:4000 * Konstruktioner/skelkort * Ø-kort Oversigt over hvilke databaseoplysninger (tilstandsdata) der er  

 tilknyttet de grafiske elementer (objektkode).
Bilag 3 Udveksling af digitale data I dette bilag beskrives de tekniske krav, der stilles ved udveksling af  

 digitale data i forbindelse med ajourføringen af matrikelkortet.
De digitale  

 data omfatter dels digitale indlægningskort og dels digitale koordinatlister.
B3.1 Datamedier og datakompression Data skal udveksles via e-mail (udk@kms.min.dk), på DOS-formateret 3 1/2  

 tomme disketter eller på CD-ROM.
Yderligere udvekslingsmuligheder kan blive  

 taget i anvendelse, når de anses for at have en passende udbredelse på  

 markedet.
Hvis data overføres på DOS-formaterede disketter, vil datakomprimering  

 kunne foretages.
Dette skal i så fald ske i form af  

 »selvudpakkende« arkiver.
B3.2 Tegnsæt Ved dataudveksling, uanset medie og øvrige formater, anvendes tegnsættet  

 ISO 8859-1, der også anvendes under PC/Windows.
 I ISO 8859-1 har de danske karakterer følgende decimalkoder:
 æ: 230, ø: 248, å: 229, Æ: 198, Ø: 216 og Å: 197.
B3.3 Navngivning af filer B3.4 Digitale indlægningskort Følgende afsnit omhandler udveksling af både simpelt og fuldstændigt  

 indlægningskort.
 Afhængig af den valgte model udvælges det nødvendige udsnit af objektkoder  

 og tilstandsoplysninger.
 Se særskilt beskrivelse af de to metoder for beskrivelse af  

 ajourføringsoplysninger til det digitale matrikelkort, jf. afsnit 4.
B3.4.1 Udvekslingsformat Data skal overføres i DSFL-format, jfr. specifikationerne for formatet i  

 Dansk Selskab for Fotogrammetri og Landmåling's vejledning til formatet.
B3.4.2 Oversigt over DSFL-koder for de matrikulære objekter Følgende hovedoplysninger skal altid være defineret i starten af  

 DSFL-filen:
 Med %H1 skal angives koordinatsystem med følgende muligheder: S34J, S34S  

 eller S45B.
 Med %H3 skal angives koordinatrækkefølgen med følgende muligheder: YX  

 eller YXZ.
 Med %H51 skal angives landinspektørens 4-cifrede landinspektørnummer.
 Med %H52 skal angives landinspektørens journalnummer for sagen.
Med %H53 skal angives indlægningskorttypen med følgende muligheder:  

 SIMPELT eller FULDSTÆNDIGT I nedenstående skema er angivet de DSFL-koder, der anvendes ved  

 ajourføringen af matrikelkortet.
 Som det fremgår af skemaet tillades kun %L1KR til stedfæstelse af rette  

 linier og %L1KC til stedfæstelse af cirkelbuer.
Tekststørrelsen angives altid ved %TT5 og %TT6 efterfulgt af bogstavhøjden  

 i meter i marken (eks. %TT5 6 = tekststørrelse 6). %TT6 sættes altid  

 lig med %TT5 Med det formål at kunne registrere de administrative grænser på en måde,  

 der samtidig gør det muligt grafisk at kunne adskille dem fra de øvrige skel,  

 er der foretaget en underopdeling af skellene i det digitale matrikelkort, i  

 forhold til det antal administrative grænser skellene forventes at kunne  

 optræde som.
 For at lette indlæsningen så skellene fremtræder med symbologi svarende  

 til den type administrative grænse skellet evt. samtidig udgør, er der  

 defineret objektkoder til samtlige kombinationsmuligheder af skel og  

 administrative grænser.
 I det følgende skema er de forskellige kombinationer af skel og  

 administrative grænser listet sammen med de tilhørende DSFL-koder.
 Forkortelser:
AG: Amts-Grænse EG: Ejerlavs-Grænse KG: Kommune-Grænse RG: Rigs-Grænse SG: Sogne-Grænse B3.4.3 Tilknytning af tilstandsdata Tilknytningen af tilstandsdata fremgår af skemaet under B3.3.2.
 Det er af afgørende betydning for opnåelse af det rigtige resultat, at  

 tilstandsdata kommer i den rigtige rækkefølge.
Tilstandsdata skal anføres inden de objekter, de er gældende for, ligesom  

 tilstandsdata skal ophæves, så snart de ikke længere er gældende.
Dog skal  

 overflødige ophævelser undgås.
Tilstandsdata anføres med een %D-oplysning pr.  

 linie i DSFL-filen.
 I nedenstående skema vises de anvendte %D-koder med deres betydning:
B3.4.4 Kvalitetsregistrering Kvalitetsregistreringen består som beskrevet i afsnit B2.2.2 af  

 oplysninger vedrørende indlægningsgrundlaget samt oplysninger vedrørende  

 anvendelse af grundmateriale.
 Kvalitetsregistreringen giver ikke et præcist udtryk for den nøjagtighed,  

 hvormed et givet skelpunkt er bestemt, men oplysningerne vil i forening give  

 et grundlag for vurdere den nøjagtighed, der kan forventes i et givet område  

 i matrikelkortet.
 Oplysningerne er anført som tilstandsdata.
 Indlægningsgrundlag tilknyttes skelkredse og angives ved %D5450 og  

 følgende kode:
 Grundmateriale tilknyttes alle elementer og angives ved %D5451 og følgende  

 kode:
B3.5 Koordinatlister Koordinatlisterne skal indsendes som ASCII-filer med et indhold, der  

 svarer til koordinatlisten på/ved målebladet.
I første linie skal landinspektørnummeret angives, og i anden linie skal  

 landinspektørens journalnummer angives.
Herefter følger en linie for hvert  

 punkt i koordinatlisten.
I hver af disse linier angives et punktnummer og en Y- og en X-koordinat,  

 som alle er adskilt af et eller flere blanke tegn.
Efter disse 3 felter kan  

 der i den samme linie skrives eventuelle punktkoder etc.
Der ses dog bort fra  

 disse informationer ved oversættelse af filen i KMS.
 Alle koordinater angives med maksimalt 3 decimaler, og hver linie må højst  

 være på 80 karakterer.
 Eksempel:
----------------------------- 2129 97/215ah 1 97859.60 186008.38 2 97762.77 186025.18 100008 97432.89 185990.42 41-6-812 106164.71 189345.08 ----------------------------- Bilag 4 Produktionsvejledningen Dette bilag indeholder en bearbejdet udgave af afsnittene 2, 3 og 4 af  

 »Vejledning for fremstilling af digitale matrikelkort« februar  

 1995.
 Bilaget giver en baggrundsviden om, hvordan omarbejdelsen af  

 matrikelkortet er foretaget.
 Afsnit B4.1 er afsnit 2 fra »Vejledning for fremstilling af digitale  

 matrikelkort« og omfatter en overordnet produktbeskrivelse af  

 matrikelkortet.
 Afsnit B4.2 er afsnit 3 fra »Vejledning for fremstilling af digitale  

 matrikelkort« og omhandler matrikelkortets indhold.
 Afsnit B4.3 er afsnit 4 fra »Vejledning for fremstilling af digitale  

 matrikelkort« og omhandler opbygningen af matrikelkortet.
B4.1 Produktbeskrivelse Der er p.t. fastlagt to produktstandarder, som forventes at kunne  

 tilgodese såvel KMS's som de fleste af de eksterne parters behov. (M3 og MS  

 produkterne).
 Derudover vil det være muligt at udarbejde nøjagtigere produkter, hvis en  

 kunde måtte ønske dette.
 Denne forbedring vil typisk dreje sig om indlægning af flere kortelementer  

 i matrikelkortet på baggrund af måloplysninger.
 Den overordnede forskel på M3- og MS-produktet er alene den, at  

 M3-produktet i modsætning til MS-produktet er opbygget over et renoveret  

 referencenet.
 Efterfølgende beskrivelse/vejledning vil derfor omfatte begge produkter.
B4.1.1 Matrikulære/ejendomsretlige aspekter Matrikelregistret, måloplysningerne samt matrikelkortet er det officielle  

 ejendomsretlige udgangspunkt for ejendomsgrænserne i Danmark.
 Det er disse oplysninger sammenholdt med forholdene i marken, som er  

 grundlaget for fastsættelsen af ejendomsskellene.
 I denne forbindelse kan der være uoverensstemmelser som følge af fejl,  

 hævd, aftaler m.v., som ikke ændres ved matrikelkortets omlægning til digital  

 form.
 Ved omlægningen af matrikelkortværket er det hensigten, at der skal ske en  

 fjernelse af den indkrympning og vridning, som det analoge matrikelkort har  

 været udsat for igennem årene.
 Dertil kommer, at de analoge matrikelkort er opmålt som enkelte isolerede  

 ejerlav, hvilket skaber problemer ved sammensætningen af ejerlavene.
 Til sidst skal de unøjagtigheder, som er fremkommet ved  

 ajourføringsprocessen, hvor man har indlagt de nye oplysninger alene ved den  

 bedst mulige tilpasning i den på matrikelkortet eksisterende skelsituation,  

 så vidt muligt fjernes.
 Til brug ved indlægningen anvendes først og fremmest målinger og dernæst  

 støttepunkter fra tekniske kort.
 Dette afstedkommer, at det digitale matrikelkort til en vis grænse  

 tilpasses de eksisterende forhold i marken.
 Man skal dog være opmærksom på, at det er den matrikulære situation, der  

 registreres, hvilket vil sige, at forholdene på matrikelkortet ikke  

 nødvendigvis skal stemme med forholdene i marken.
B4.1.2 Egenskaber Det digitale matrikelkort er i besiddelse af en del egenskaber, som  

 afstedkommer, at kortværket i modsætning til det analoge matrikelkort er  

 anvendeligt til en lang række formål såvel inden for det matrikulære område  

 som i andre forbindelser.
 Af egenskaber kan bl.a. nævnes at:
* Kortværket er systemrelateret * Skelbilledet udgør et sammenhængende topologisk netværk på landsplan * Indkrympning og vridning er fjernet fra kortet * Kortet er temaopdelt * Der kan foretages kortudtræk efter administrative kriterier samt i  

 valgfri geografiske afgrænsninger og målforhold * Elementerne i kortet er dokumenterede * Kortet har en entydig relation til matrikelregisteret * Data kan leveres såvel analogt som digitalt B4.1.3 Grundmateriale Det grundlæggende materiale til brug ved opbygningen af det digitale  

 matrikelkort kan beskrives på følgende måde:
* Fikspunktnettet * Målinger * Rammekort * Økort * Digitale skelkort/konstruktioner * Analoge skelkort/konstruktioner * Digitale tekniske kort (kvalitet fra TK-3 til T-0) B4.1.4 Kvalitet/nøjagtighed Det grundlæggende materiale til brug ved opbygningen af det digitale  

 matrikelkort vil være af varierende kvalitet, og dette forhold set i  

 sammenhæng med fordelingen/mængden af materialet (f.eks antallet af  

 målinger), vil være bestemmende for kvaliteten/nøjagtigheden af det digitale  

 matrikelkort.
 Foruden kvaliteten vil tilstedeværelsen af ovennævnte grundmateriale  

 variere afhængigt af det aktuelle område og den valgte produktionmetode.
 Dette afstedkommer, at det ikke er muligt at fastsætte et  

 nøjagtighedskrav, som kan dække alle de digitale matrikelkort, og dermed  

 angive en homogen kortkvalitet på landsplan.
 Det er dog normalt, at nøjagtigheden i byområderne er væsenligt højere end  

 i landområderne, alene af den årsag, at der i by-områder medtages flere  

 målinger end i landområderne.
 Da det som nævnt ikke er muligt at fastsætte et nøjagtighedskrav for alle  

 de digitale matrikelkort, er det i stedet målet, at det digitale matrikelkort  

 i hvert enkelt område skal udarbejdes i den bedst tænkelige kvalitet, ud fra  

 de forudsætninger, som er tilstede omkring det grundlæggende materiale, de  

 økonomiske rammer samt kundernes behov/krav.
B4.1.5 Overordnet kortopbygning Matrikelkortet opbygges med referencenettet som det bærende fundament.
 Økortområder.
Da KMS ønsker en særlig god kvalitet i forbindelse med bl.a. de  

 gennemgående vejstrækninger og de større sammenhængende udstykninger,  

 anvendes der målinger til brug ved opbygningen af det digitale matrikelkort på følgende måde:
1. Alle udskilte veje, hvortil der findes egentlige  

 matrikulære vejudskillelsesmålinger, indlægges i det digitale matrikelkort  

 ved konstruktion/indtastning af målingerne.
De private fællesveje i  

 udstykningsområderne, som ikke kan betegnes som gennemgående vejstrækninger,  

 indlægges efter eller konstruktion/indtastning, hvis antallet af parceller i  

 målingen overstiger 10 stk.
2. Større samlede udstykninger indlægges i det  

 digitale matrikelkort ved en digitalisering eller konstruktion/ indtastningen  

 af målingen. (En større samlet udstykning defineres i denne forbindelse, som  

 enmåling omhandlende > 10 parceller) 3. Skel/målinger med strategisk betydning for  

 systemrelateringen af matrikelkortet indlægges i det digitale matrikelkort  

 ved en digitalisering eller konstruktion/inddatering af målingen.
 Antallet af skelpunkter indlagt efter målinger vil afhænge af områdets  

 beskaffenhed.
 Normalt vil mindst 20% af alle punkter i landområder, og 40% af alle  

 punkter i byområder blive indlagt efter målinger.
 Når ovennævnte målinger er indlagt i matrikelkortet, er grundlaget for den  

 videre opbygning af matrikelkortet etableret.
 I de tilfælde hvor der findes skelkort/konstruktioner i en anvendelig  

 kvalitet, indlægges disse i matrikelkortet med støtte i fikspunkter, allerede  

 indlagte skelpunkter i matrikelkortet samt evt. støttepunkter fra tekniske  

 kort.
 I den forbindelse skal det nævnes, at de udskilte veje stadigvæk skal  

 indlægges ved en konstruktion/indtastning af de matrikulære målinger,  

 hvorimod skelkortet kan erstatte de resterende elementer, som ellers ville  

 blive indlagt på baggrund af målinger.
 De resterende elementer digitaliseres fra det analoge matrikelkort, og  

 indlægges i matrikelkortet over allerede indlagte skelpunkter samt  

 støttepunkter fra tekniske kort.
 Rammekortområder.
 Rammekortene i KMS er udarbejdet over en længere årrække.
 I denne periode har der ikke altid været helt tilfredsstillende materiale  

 til rådighed for kortopbygningen.
 Hvis det i et område af KMS vurderes, at kvaliteten ikke er  

 tilfredstillende, skal dette område opbygges efter retningslinierne, som er  

 beskrevet ovenfor under »økortområder«.
 Hvis kvaliteten derimod er tilfredsstillende, digitaliseres det analoge  

 rammekort, og indlægges i det digitale matrikelkort over fikspunkter.
B4.2 Matrikelkortets indhold Dataindholdet i det digitale matrikelkort består af grafiske oplysninger  

 med tilhørende databaseoplysninger.
 Databaseoplysningerne er beskrevet i bilag 2 og 3.
 Det grafiske indhold vil blive beskrevet i dette afsnit.
 Det digitale matrikelkorts grafiske indhold kan overordnet opdeles i  

 følgende hovedpunkter:
* Skel * Matrikelnumre/vejlitra * Punktmarkeringer * Arealbetegnelser * Vejområder * Vandområder * Skovområder * Administrative grænser * Tekst m.v.
 På side B4-20 og B4-21findes oversigter for de emner som falder ind under  

 ovennævnte hovedpunkter.
B4.2.1 Skelhieraki I det digitale matrikelkort er det for skeltemaets vedkommende valgt, kun  

 at lagre en skelsignatur for hvert enkelt element.
 For at håndtere dette er skeltemaet hierakisk opbygget, således forstået  

 at hvis et element kan defineres med mere end en skeltype, vælges den højst  

 prioriterede.
 Skeltemaet vil efterfølgende blive oplistet i prioriteret orden, hvor  

 »midtlinie i vandløb« har den højeste prioritet, og  

 »søgrænse« har den laveste.
 Skelhierakiet omkring veje kan til tider give anledning til usikkerhed.
 På side B4-23 er der beskrevet løsninger for forskellige eksempler.
B4.2.2 Matrikelnumre/vejlitra Det digitale matrikelkort opererer med efterfølgende to former for  

 matrikelnumre/vejlitra, som begge skal defineres i forbindelse med  

 udarbejdelsen af kortet.
 Master-matrikelnumre/vejlitra: som er den egentlige reference til  

 matrikelregisteret og derigennem andre relevante registre.
 Kosmetik-matrikelnumre/vejlitra: som anvendes i forbindelse med analoge  

 udtræk af det digitale matrikelkort.
B4.2.2.1 Master- matrikelnumre/vejlitra Når der arbejdes digitalt med matrikelkortet er det master-  

 matr.nr./vejlitra som anvendes.
 Dette matr.nr./vejlitra skal være placeret i loddens tyngdepunkt, og hele  

 teksten skal ligge indenfor den enkelte lods afgrænsning.
 Master- matr.nr./vejlitra påføres i nordretning med den størst mulige  

 skriftstørrelse dog max. 8 meter.
 Der skal altid kun påskrives et master-matr.nr./vejlitra pr. lod.
B4.2.2.2 Kosmetik- matrikelnumre/vejlitra Når det kræves, at et master- matr.nr./vejlitra skal være placeret inden  

 for den enkelte lods afgrænsning, vil det ikke altid være muligt at læse  

 nummeret, hvis man er bundet til et bestemt målforhold.
 I forbindelse med analoge udtræk af det digitale matrikelkort er der  

 derfor behov for et kosmetik- matr.nr./vejlitra lag, som er læsbart i det  

 valgte målforhold.
 Kosmetik nr. laget kan med fordel udarbejdes på baggrund af en kopi af  

 master-matr. nr. laget.
 Hvis der er meget lidt plads i en lod, kan den normale beskrivelse af  

 matrikelnummeret ændres, således at litraet placeres ovenover nummeret i  

 stedet for ved siden af.
 De steder hvor der på trods af denne fremgangsmåde stadigvæk ikke er plads  

 indenfor den enkelte lods afgrænsning, påføres kosmetik- matr.nr./vejlitra  

 udenfor lodden med en henvisningspil pegende ind i lodden.
 Pilehovedet skal placeres mindst 2 meter inde i lodden, og hvis dette ikke  

 er muligt, placeres det udenfor loddens afgrænsning tæt ved skellet.
 En henvisningspil bør ikke krydse mere end et skel.
 Ved placering af henvisningspile skal startpunktet angives ved teksten, og  

 slutpunktet hvor pilespidsen skal placeres.
 Prioriteringsrækkefølgen for påførsel af kosmetik- matr.nre. er følgende:
 Der skal altid kun påskrives et kosmetik-matr.nr./vejlitra pr. lod.
 Som hovedregel skal kosmetik- matr.nr./vejlitra være læsbare i målforhold  

 1:4000 (uanset det analoge matrikelkorts målforhold), hvilket vil sige, at  

 størrelsen på numrene skal være 8 eller 6 meter.
 I større samlede områder (uafhængigt af MV-rammekortinddelingen) hvor det  

 af pladsmæssige hensyn ikke er muligt at påføre kosmetik- matr.nr./vejlitra  

 med skriftstørrelse 8 eller 6 meter, påskrives området således ,at  

 matr.nr./vejlitra er læsbare i målforhold 1:2000, hvilket vil sige at  

 størrelsen på numrene skal være 4 eller 3 meter.
 I de helt specielle tilfælde hvor det ikke er muligt at påskrive matr.  

 numrene med skriftstørrelse 3 meter, anvendes skriftstørrelsen 2 meter.
B4.2.3 Punktmarkeringer B4.2.3.1 Fikspunkter Fikspunkterne i det digitale matrikelkort fremkommer dels ved indlæsning  

 af fikspunktregisteret og dels ved digitalisering fra det analoge  

 matrikelkort.
 Fikspunktet markeres med en dobbelt-kreds samt det fulde fikspunktnummer.
Til brug ved analoge udtræk af det digitale matrikelkort udarbejdes der et  

 lag med kosmetik-punktnumre, som består af punktets løbenummer. (forkortet  

 fikspunktnr.) Det forkortede fikspunktnr. skal altid bestå af mindst 3 cifre.
Er der kun  

 3 betydende cifre i nummeret, indtastes foranstillede nuller ikke.
 Det skal sikres, at det forkortede fikspunktnr. ikke berører  

 matrikelkortets øvrige indhold, og ved tæt beliggende fikspunkter er det  

 endvidere vigtigt, at nummeret påskrives på sådan en måde, at der ikke er  

 tvivl om tilhørsforholdet.
 Når fikspunkter anvendes i målfiler, skal det forkortede fikspunktnr.  

 anføres i målfilen.
B4.2.3.2 Skelpunkter Det er hensigten, at synliggøre de steder, hvor det digitale matrikelkort  

 har en kendt kvalitet/nøjagtighed, og hvor det samtidigt er muligt at  

 rekvirere måloplysninger til skelpunkterne i KMS.
 For at honorere dette skal skelpunkter, som ved konstruktion eller  

 digitalisering er indlagt i matrikelkortet på baggrund af matrikulære  

 målinger og fikspunkter eller skelkredse markeres med en kreds  

 (kvalitetscirkel) i matrikelkortet.
 De resterende skelpunkter markeres ikke specielt.
B4.2.3.3 Afmærkningspunkter I Sønderjylland er der tradition for at kunne se afmærkede skelpunkter og  

 linienetspunkter i matrikelkortet.
 For fortsat at honorere dette ønske markeres disse punkter med en lille  

 cirkel (en mindre cirkel end kvalitetscirklen for skelpunkter, jf.  

 B4.2.3.2.).
B4.2.4 Arealbetegnelser Med henblik på en tydeliggørelse af matrikelkortet bliver diverse særskilt  

 afgrænsede arealer påført en betegnelse.
 Følgende kan nævnes:
* Gade * Jernbane * Kirkegård * Kanal * Motorvej Ovennævnte arealer forventes altid at være særskilt matrikuleret.
 Betegnelsen for arealet påskrives matrikelkortet.
* Grus-/ler-/sandgrav samt »Fælles Vanding« * Dige * Drift * Dæmning Hvis ovennævnte arealer er særskilt matrikuleret, påskrives betegnelsen  

 efter matrikelkortets udvisende.
 Hvis arealerne ikke er særskilt matrikuleret:
 * Ved dige, drift og dæmning undlades såvel signatur som betegnelse.
 * Ved grus-/ler-/sandgrav samt »Fælles Vanding vises en punkteret  

 linie og betegnelsen påføres.
 Nedenævnte betegnelser påskrives, når det skønnes, at matrikelkortet  

 ellers er svært læseligt.
* Vej * Sti * Vand I forbindelse med udarbejdelsen af det digitale matrikelkort kan man på  

 det analoge matrikelkort, finde arealer som ikke er registreret i  

 matrikelregistret.
 Når man støder på disse »umatrikulerede arealer« , skal  

 det sikres, at arealerne optages i matrikelregistret.
B4.2.5 Vejområder Vejene på det analoge matrikelkort kan have forskellig udseende, alt efter  

 på hvilket tidspunkt vejen er opstået, og i hvor høj grad der efterfølgende  

 er sket ændringer.
 I det digitale matrikelkort opdeles vejene overordnet i 2 kategorier.
* Udskilte veje samt gadejord * Private fællesveje/punkterede veje B4.2.5.1 Udskilte veje samt gadejord De dskilte veje samt gadejord er særskilt matrikulerede arealer, og de  

 vises med skeltypen »skel for veje og gadejord«.
 De udskilte veje beskrives med »litra«.
 Vejnavnet påskrives matrikelkortet, hvorimod vejbredde undlades.
 Gadearealer beskrives med det aktuelle matr. nr. og betegnelsen  

 »Gade«, et eventuelt vejnavn påskrives arealet, vejbredde udelades.
B4.2.5.2 Private fællesveje/punkterede veje Private fællesveje i skel vises med skeltypen »skel for veje  

 og gadejord«.
 Hvis vejen udgør et selvstændigt matr. nr., anføres vejnavn men ikke  

 vejbredde.
 I de tilfælde hvor kortet ellers kan være svært læseligt, anføres  

 betegnelsen »Vej«.
 Påskriften anføres inde i vejarealet, hvis pladsen tillader det.
 Private fællesveje, som ikke ligger i skel , vises med en  

 punkteret linie.
 De »punkterede« veje kan på det analoge matrikelkort være  

 påskrevet med: bredde i meter, vejtype eller gamle alen-mål.
 Når der er påskrevet vejbredde i meter, indlægges vejen med den beskrevne  

 bredde, og vejbredden påskrives.
 Når der er påskrevet vejtype (Markvej, Byvej eller Landevej), medtages  

 vejen som en tro kopi af det analoge matrikelkort, og vejtype påskrives.
 Når der er påskrevet 6 alen, 12 alen eller 22/30 alen, medtages vejen som  

 en tro kopi af det analoge matrikelkort, og der påskrives henholdsvis  

 Markvej, Byvej eller Landevej.
Når der er påskrevet andre alen-mål end de ovenfor anførte, omregnes målet  

 til meter, og vejen indlægges med den beskrevne bredde.
Vejbredde påskrives.
 Når der ingen beskrivelse er anført på kortet, medtages vejen som en tro  

 kopi af det analoge matrikelkort.
 I lighed med de andre veje påskrives vejnavne ved de  

 »punkterede« veje.
 Generelt anføres påskriften for de »punkterede« veje inde i  

 selve vejen, hvis pladsen tillader dette, ellers påskrives den langs med  

 vejen.
 I de tilfælde hvor den ene side af en privat fællesvej er sammenfaldende  

 med skel, anføres påskriften på den punkterede vejside, hvis der ikke er  

 plads inde i selve vejen.
B4.2.6 Vandområder Der medtages ikke længere en generel signatur for vandløb og søer m.v. på  

 det digitale matrikelkort.
 Dette vil sige, at interne vandområder ikke mere vises på matrikelkortet.
 De vandområder som registreres i forbindelse med ejendomsskellene  

 behandles på følgende måde:
B4.2.6.1 Kanaler En kanal defineres som et særskilt matrikuleret og kunstigt anlagt  

 vandløb.
 Skeltypen »øvrige ejendomsskel« anvendes, medmindre en højere  

 prioriteret skeltype er sammenfaldende med grænserne.
 Betegnelsen Kanal påskrives matrikelkortet.
 Hvis »kanalen« ikke er særskilt matrikuleret, behandles arealet  

 efter de samme retningslinier som almindeligt vandløb.
B4.2.6.2 Kystlinie Som det fremgår tidligere i vejledningen, vises kystlinier med skeltypen  

 »skel for kystlinie« medmindre en højere prioriteret skeltype er  

 sammenfaldende med kystlinien.
 Her tænkes specielt på kunstigt anlagte grænser f.eks. havneområder eller  

 udskilte vejarealer, som er sammenfaldende med kystlinien.
 Her vises den højst prioriterede skeltype, og de målsatte punkter markeres  

 med kredse.
 Det kan forekomme, at der i en måling som medtages i det digitale  

 matrikelkort, er angivet måloplysninger til punkter i kystlinien, men hvor  

 denne grænse ikke kan defineres som kunstigt anlagt.
 Her medtages ikke kredse.
 Vandområdets navn påskrives matrikelkortet.
 B4.2.6.3 Søer m.v.
 Søer som er særskilt matrikuleret medtages med den højst prioriterede  

 skeltype.
 I ikke matrikulerede søer 2500 m2 som støder op til flere matr. nre.  

 (flere bredejere) trækkes matrikelskellene igennem og søen vises derved ikke  

 på matrikelkortet.
I ikke matrikulerede søer 2500 m2 som støder op til flere matr. nre.  

 (flere bredejere) forudsættes det, at der ikke er mulighed for at fastlægge  

 ejerforholdet med tilstrækkelig nøjagtighed I stedet vises den højst prioriterede skeltype, de steder hvor søen  

 afgrænses af matrikelskel, og den resterende del af søen afgrænses med  

 skeltypen »søgrænse«.
 I lighed med reglerne omkring kystlinie vises der ikke kredse, i målsatte  

 punkter som er sammenfaldende med søgrænsen, medmindre det er kunstigt  

 anlagte grænser.
 Hvis søen har et navn, påskrives dette, ellers påskrives betegnelsen  

 »Vand«.
B4.2.6.4 Vandløb Ved vandløb som er særskilt matrikuleret, medtages begge vandløbssider med  

 den højst prioriterede skeltype.
 Ved vandløb som ikke er særskilt matrikuleret men beliggende i skel,  

 registreres vandløbets midtlinie med skeltypen »Øvrige  

 ejendomsskel« eller »Midtlinie i vandløb«.
 Som tidligere nævnt afhænger skeltypen af, om vandløbet på det analoge  

 matrikelkort er under eller over 3 meter bredt.
 I tvivlstilfælde kan man som en delvis rettesnor i bedømmelsen af bredden,  

 henholde sig til det topografiske 4 cm kort hvorpå et vandløb under 2,5  

 meters bredde er vist med en enkelt vandløbsside.
 Vandløbsnavnet påskrives matrikelkortet.
 Når vandløbssignaturen udelades, kan der i visse tilfælde opstå tvivl om,  

 hvorledes de kortelementer som førhen stoppede ved vandløbsgrænsen skal  

 behandles.
 Overordnet kan det dog fastslåes, at matrikelskel som støder til  

 vandløbssiden forlænges ud til midtlinien.
 Der kan dog forekomme enkelte tilfælde, hvor denne fremgangsmåde ikke er  

 hensigtsmæssig f.eks. på grund af skellets vinkel i forhold til vandløbet.
 Her tegnes matrikelskellet vinkelret fra midtlinien af vandløbet til  

 skæring med skellet i vandløbssiden.
 På side B4-25 er der vist løsninger for forskellige eksempler.
B4.2.7 Skovområder Skov- og Naturstyrelsen er, bl.a. i samarbejde med KMS, i øjeblikket igang  

 med en landsomfattende fredskovsnotering, som forventes tilendebragt primo  

 1999.
 Til brug ved ovennævnte fredskovsnotering anvendes skovoplysningerne fra  

 matrikelsystemet som en del af informationsgrundlaget.
 Det er derfor nødvendigt at kopiere den bestående skovsituation på de  

 analoge matrikelkort, for de områder hvor noteringen ikke er tilendebragt  

 forud for fremstillingen af digitale matrikelkort.
 Med hensyn til registreringen af fredskovafgrænsningerne på det digitale  

 matrikelkort er situationen den, at den bestående skelsituation vil fungere  

 som afgrænsning, og de steder hvor fredskoven afviger fra skel, skal  

 fredskovgrænsen vises med linie-signaturen »skovgrænse«.
Hvis fredskovgrænsen på det analoge matrikelkort følger en vandløbside,  

 vil vandløbets midtlinie afgrænse fredskoven i det digitale matrikelkort.
 Hvis fredskovgrænsen er sammenfaldende med f.eks., punkteret vej eller en  

 ikke matrikuleret grus-/ler-/sandgrav vises kun linie-signaturen  

 »skovgrænse«.
 Hvis Skov- og Naturstyrelsen har afsluttet fredskovsnoteringen i et  

 område, påføres et skovidentifikationspunkt (skovcentroide) i alle lodder  

 eller delarealer af lodder som er omfattet af fredskov.
 Identifikationspunktet anvendes ved en senere definition af  

 fredskovarealet.
 I de områder hvor fredskovsnoteringen ikke er afsluttet påføres ikke  

 skovcentroide.
 Afhængigt af om Skov- og Naturstyrelsen har afsluttet fredskovsnoteringen,  

 er der følgende to fremgangsmåder omkring påskriften af skovoplysninger i det  

 digitale matrikelkort.
B4.2.7.1 Fredskovsnoteringen afsluttet Hvis fredskovsnoteringen er afsluttet i et givet område fremgår dette af  

 matrikelregisteret.
 Matrikelregisteret og det analoge matrikelkort er ajourført i  

 overensstemmelse med den afsluttede fredskovsnotering, således at det alene  

 er de fredskovspligtige arealer, hvorpå der er anført skovoplysninger.
 Registreringen af skovoplysninger i det digitale matrikelkort foregår  

 derfor på følgende måde:
 Hvis hele lodden er fredskovspligtig:
 Påføres skovsignatur for fredskov i hele lodden , og betegnelsen  

 »Fredskov« påskrives under matrikelnummeret.
Skovcentroide påføres under betegnelsen »Fredskov« Hvis kun en del af lodden er fredskovspligtig:
 Påføres skovsignatur for fredskov i fredskovsarealet, og betegnelsen  

 »Fredskov« påskrives midt i fredskovsarealet.
Skovcentroide påføres under betegnelsen »Fredskov« Et eventuelt skov/plantage navn påskrives midt i skovområdet.
B4.2.7.2 Fredskovsnoteringen ikke afsluttet Registreringen af skovsituationen i matrikelkortsystemet forud for Skov og  

 naturstyrelsens fredskovsnotering består af oplysninger i matrikelregister og  

 på matrikelkort, hvor oplysningerne er opdelt på to former for skov:
 Fredskov samt anden skov.
 Det vil i enkelte tilfælde forekomme, at der ikke er samstemmende  

 registrering imellem matrikelregister og matrikelkort, hvorfor følgende  

 fremgangsmåde bør benyttes.
 Hvis hele lodden er fredskovspligtig:
 Hvis skovnoteringen i matrikelregisteret er »F«, eller hvis der  

 på matrikelkortet er påskrevet betegnelsen »Fredskov« samt påført  

 skovsignatur, påføres i det digitale matrikelkort skovsignatur for fredskov i  

 hele lodden, og betegnelsen »Fredskov« påskrives under  

 matrikelnummeret.
 Hvis kun en del af lodden er fredskovspligtig:
 Hvis skovnoteringen i matrikelregisteret er »U« eller  

 »D«, samt hvis der enten er tegnet en konstateret fredskovsgrænse  

 som definerer fredskovsarealet, eller hvis der i et klart afgrænset område er  

 påført skovsignatur samt påskrevet betegnelsen »Fredskov«, påføres  

 i det digitale matrikelkort skovsignatur for fredskov i arealet, og  

 betegnelsen »Fredskov« påskrives midt i området.
 Hvis arealet ikke er fredskovspligtigt:
 De resterende skovnoteringer i matrikelregisteret samt andre  

 skovoplysninger på matrikelkortet udover de ovennævnte giver ikke anledning  

 til angivelse af fredskovsregistrering på det digitale matrikelkort.
 Der påføres derfor skovsignatur for »anden skov« i den  

 udstrækning der er vist skovsignatur på det ibrugværende matrikelkort.
 Et eventuelt skov/plantage navn påskrives midt i skovområdet.
B4.2.8 Administrative grænser Det digitale matrikelkort indeholder oplysninger om følgende  

 administrative grænser.
* Rigsgrænse * Amtsgrænser * Kommunegrænser * Ejerlavsgrænser * Sognegrænser De administrative grænser følger som hovedregel matrikelskellene.
Undtagelsen er sognegrænsen, som kan afvige fra skel, når den f.eks.  

 krydser en »udskilt vej«. (Se endvidere afsnit B4.2.8.4.) Når en administrativ grænse følger skel, skal der ske en underopdeling i  

 relation til kombinationsmuligheder af skel og de administrative grænser.
 Foruden ovennævnte kombinationsmuligheder som gør det muligt at adskille  

 de enkelte administrative grænser, er det i visse tilfælde nødvendigt med en  

 yderligere beskrivelse af grænserne ved påførsel af henholdsvis sogne-,  

 kommune- og amts-navne i selve matrikelkortet.
 På analoge udtræk af det digitale matrikelkort fra KMS beskrives de  

 administrative grænser desuden i titelfeltet.
 B4.2.8.1 Ejerlavsgrænser m.v.
 Ejerlavsgrænsen er i det digitale matrikelkort, den grænsetype der som  

 indgangsvinkel er bedst egnet til at beskrive de administrative forhold  

 specielt i forbindelse med analoge udtræk af matrikelkortet.
 Den optimale situation ville derfor være, at de resterende administrative  

 grænser var sammenfaldende med ejerlavsgrænsen, men da dette ikke altid er  

 tilfældet, er det nødvendigt i forbindelse med produktionen af det digitale  

 matrikelkort, at tydeliggøre de områder hvor en administrativ grænse afviger  

 fra ejerlavsgrænsen.
 Med hensyn til tekst i det digitale matrikelkort vedr. ejerlavsgrænserne  

 kan det nævnes, at der til brug ved analoge udtræk af hele MV-kortplaner i  

 målforhold 1:4000 skal påskrives en ejerlavsbetegnelse, for alle de ejerlav  

 som er beliggende på kortplanen.
 Den enkelte betegnelse skal påskrives midt i det område som det enkelte  

 ejerlav omkranser.
B4.2.8.2 Rigsgrænser Rigsgrænser vil altid være sammenfaldende med en ejerlavsgrænse, og  

 yderligere beskrivelse i matrikelkortet er derfor unødvendig.
B4.2.8.3 Amts- og kommunegrænser Amts- og kommune-grænser vil i enkelte tilfælde afvige fra  

 ejerlavsgrænsen.
 Når dette er tilfældet påskrives henholdsvis amtsnavn og kommunenavn langs  

 med grænsen, hvor den afviger inde i selve matrikelkortet.
 Navnene påskrives med henblik på en analog udtegning af MV-kortplaner i  

 målforhold 1:4000.
B4.2.8.4 Sognegrænser Sognegrænserne vil i flere tilfælde afvige fra ejerlavsgrænsen, og de vil  

 som tidligere nævnt i enkelte tilfælde afvige fra såvel ejerlavsgrænse som  

 matrikelskel.
 Når sognegrænsen afviger fra ejerlavsgrænsen, påskrives sognenavn langs  

 med grænsen, hvor den afviger inde i selve matrikelkortet.
 Navnet påskrives med henblik på en analog udtegning af MV-kortplaner i  

 målforhold 1:4000.
 Når sognegrænsen afviger fra såvel ejerlavsgrænse som matrikelskel tegnes  

 en liniesignatur til at markere grænsens forløb, men da det formodes, at  

 denne form for afvigelse vil foregå på meget korte strækninger, påskrives der  

 intet navn.
B4.2.9 Opmålingsdistriktsgrænser Opmålingsdistriktsgrænserne ligger i princippet fast, og vil derfor bevare  

 den engang fastlagte beliggenhed uanset skelforandringer m.v.
 Opmålingsdistriktsgrænserne registreres derfor separat i deres helhed,  

 uanset om de følger skel eller er frit beliggende.
 De steder hvor opmålingsdistriktsgrænsen følger skel, vil der således ske  

 en dobbeltregistrering.
 Når opmålingsdistriktsgrænsen afviger fra ejerlavsgrænsen, påføres  

 opmålingsstriktsnr. langs med grænsen, hvor den afviger inde i selve  

 matrikelkortet.
 Navnene påskrives med henblik på en analog udtegning af MV-kortplaner i  

 målforhold 1:4000.
 B4.2.10 Tekst m.v.
 Et af hovedmålene omkring det digitale matrikelkort er, at kortet skal  

 være homogent og let læseligt.
 Der er bl.a. derfor fastlagt kriterier for tekststørrelser, teksttyper  

 samt tekstplacering m.m.
 Ovennævnte kriterier er delvist tilgodeset ved, at de forskellige former  

 for tekst/signaturer er indlagt i matrikelkortsystemet med forskellige fonte  

 og forskellige størrelser.
B4.2.10.1 Tekst-former og størrelser Som hovedregel skelnes der i det digitale matrikelkort imellem, på den ene  

 side de matrikulære betegnelser samt oplysninger som er tæt forbundet med den  

 oprindelige matrikulering, og på den anden side de resterende oplysninger på  

 matrikelkortet.
 De matrikulære betegnelser m.v. påføres matrikelkortet med kursiv tekst,  

 og de resterende oplysninger påføres med lodret tekst.
 Tekstindholdet i det digitale matrikelkort er beskrevet på side B4-22, og  

 det er her mere detaljeret angivet, hvilken tekst der påføres med kursiv  

 skrift, og hvilken tekst der påføres med lodret skrift.
 Det er samtidigt angivet hvilken størrelse teksterne skal have, og der  

 skal her anvendes, den størst mulige størrelse som pladsen tillader.
 I større samlede områder hvor det ikke er muligt at påføre kosmetik- matr.  

 nre./vejlitra i størrelse 8- eller 6 meter, kan det for tekstindholdets  

 vedkommende blive nødvendigt at gå ned i en mindre størrelse end beskrevet på  

 side B4-22.
 Overordnet skal det nævnes, at al tekst skrives med stort  

 begyndelsesbogstav.
B4.2.10.2 Placering af tekst Detaljerede regler vedr. placering af teksten vil være beskrevet under de  

 enkelte emner.
 Derudover er der generelle forhold, som gælder helt overordnet:
 En påskrevet tekst må ikke berøre matrikelkortets øvrige indhold.
 Det skal endvidere så vidt muligt undgåes, at teksten placeres oveni  

 netkryds og rammestreger for MV-inddelingen.
 Bortset fra tekst med relation til de administrative grænser kan det  

 fastslåes, at tekst påskrives ejerlavsvis, og den påføres således ikke flere  

 gange af hensyn til MV-inddelingen eller andre kortbladsinddelinger. (f.eks.  

 skal et matrikelnummer ikke påføres flere gange hvis MV-inddelingen deler en  

 lod i flere stykker).
 I forbindelse med påskrift af tekst som specielt relaterer sig til et  

 element påskrives teksten langs med elementet (f.eks. vejnavne og  

 vandløbsnavne).
 Bortset herfra gælder, at tekst som hovedregel påskrives i nordretningen,  

 og at skriftretningen kun ændres af pladshensyn.
 I de tilfælde hvor der er behov for en yderligere markering af tekstens  

 tilhørsforhold, anvendes henvisningspile.
 Teksten skal altid påskrives indenfor ejerlavsgrænsen, bortset fra tekst  

 vedr. kyst/hav.
 Ophængspunktet for teksten i det digitale matrikelkort bør generelt  

 afhænge af, hvad der er belejligt i forbindelse med tekstens påførsel set i  

 forhold til det øvrige indhold på matrikelkortet.
 For følgende teksttyper er der dog krav til anvendelse af ophængspunkt:
 Eksempler på skelhieraki omkring veje.
+++ FIGUR *** Eksempler på registrering af vandløb.
+++ FIGUR *** B4.3 Kortopbygning I forbindelse med kortopbygningen anbefales det at anvende efterfølgende  

 produktionsmetode.
B4.3.1 Produktionsmetode * Forberedelse * Indlæsning af fikspunktregister * Konstruktion/digitalisering * Indtransformation af målfiler * Supplerende skriftpåsætning * Ejerlavsgrænser/administrative grænser * Kontrol * Opfølgning/ færdiggørelse B4.3.1.1 Forberedelse Som første led i konverteringsprocessen analyseres det aktuelle område, og  

 på baggrund heraf træffes de grundlæggende beslutninger vedr. udarbejdelsen  

 af matrikelkortet.
 Det gælder bl.a., hvilke områder der skal indlægges på baggrund af  

 målinger, specielle forhold som kræver yderligere undersøgelser, samt hvilket  

 målforhold der skal være udgangspunktet for udarbejdelsen af  

 kosmetik-matr.nre./vejlitra til brug ved analoge udtræk af matrikelkortet.
 Det basale materiale fremfindes, bl.a. analoge matrikelkort, målinger,  

 tilgrænsende områder med digital matrikelkortdækning samt oplysninger fra  

 matrikelregisteret/fikspunktregister.
 Dernæst fremskaffes eventuelt supplerende materiale, som er anvendeligt i  

 forbindelse med udarbejdelsen af matrikelkortet.
 Det kan bl.a. være følgende:
* Skelkort * Konstruktioner * Topografisk støttemateriale * Vejnavnekort * 4cm - kort B4.3.1.2 Fikspunkter Det er som tidligere nævnt produktafhængigt, om fikspunkterne i det  

 aktuelle område er renoverede.
 I de områder hvor der er foretaget en renovering/nykoordinering, vil  

 størstedelen af fikspunkterne blive berørt.
 Ved renoveringen benyttes eksisterende terrestriske og fotogrammetriske  

 observationer samt enkelte nye målinger.
 Punkterne indgår i store sammenhængende udjævninger, hvor det  

 gennemsnitlige resultat har vist sig at ligge på en nøjagtighed på 6 - 7 cm.
 Enkelte punkter kan således have en bedre nøjagtighed, hvorimod andre  

 punkter kan være behæftet med fejl på op til 10 - 15 cm.
 I de områder hvor der ikke er foretaget en renovering, er kvaliteten af  

 fikspunknettet varierende, afhængigt af den indsats der igennem årene har  

 været ydet for at styrke nettet.
 Det bør påpeges, at langt størstedelen af områderne, som dækkes af  

 digitale matrikelkort, bliver udarbejdet på baggrund af et renoveret  

 fikspunktnet.
 I de fleste tilfælde bliver nettet først renoveret i forbindelse med  

 udarbejdelsen af det digitale matrikelkort.
 Man skal derfor være opmærksom på, at langt den overvejende del af det  

 grundlæggende materiale for udarbejdelsen af matrikelkortet vil være  

 relateret til det ikke renoverede fikspunktnet.
 På baggrund af ovennævnte vil der derfor næsten altid, uanset hvilket  

 medie data findes på, være behov for en transformation når data skal  

 indlægges i det digitale matrikelkort.
 Hvadenten fikspunkterne renoveres eller ej, er fikspunktnettet dog  

 stadigvæk det grundlæggende fundament for det digitale matrikelkort, og  

 derfor indlæses fikspunkregisteret som noget af det første i forbindelse med  

 udarbejdelsen af matrikelkortet.
 Der vil på det analoge matrikelkort forekomme fikspunkter, som f.eks. på  

 grund af manglende tilknytning til System-34 ikke er registreret i  

 fikspunkregisteret.
 Disse punkter medtages i det digitale matrikelkort ved en digitalisering  

 fra det analoge matrikelkort sammen med det øvrige kortindhold.
B4.3.1.3 Konstruktion/digitalisering af økortområder I forbindelse med selve datafangsten er der forskellige forhold, som  

 kræver en særlig opmærksomhed for at undgå for store tidskrævende  

 arbejdsopgaver/rettelser i forbindelse med den afsluttende kontrol.
 Generelt skal der foregå en løbende kontrol af, at de registrerede data  

 opfylder de stillede krav, og specielt omkring digitaliseringsfasen kan der  

 peges på følgende forhold:
 * Skelbilledet skal udgøre et sammenhængende netværk.
* Rette linier i det analoge kortværk må ikke påføres knæk i forbindelse  

 med digitaliseringen. (digitaliseringen skal ske fra knækpunkt til knækpunkt,  

 med efterfølgende brud, hvor sideskel støder til) * Rette linier må ikke brydes hvor »punkteret vej« støder til  

 skellet.
 * Radius for en cirkelbue må ikke ændres i tilfælde af, at der støder  

 sideskel til buen. (Cirkelbuen vises som et linielement fra start- til  

 slutpunkt, med efterfølgende brud, hvor sideskel støder til).
 * Det skal sikres, at rækkefølgen for skelhierakiet følges, samt at de  

 konverterede data lagres på de korrekte lag.
 * Administrative grænser der afviger fra ejerlavsgrænsen, skal markeres i  

 kortet med signatur og påskrift.
 * Private fællesveje som angives med bredde i meter, skal vises med  

 parallelle linier i den angivne bredde.
 * Den påførte tekst skal honorere kravene til størrelse og placering m.v.
 * Ved sammengrænsende lodder med samme matr. nr. undlades det interne  

 skel.
Målinger Da KMS som tidligere beskrevet ønsker en særlig god kvalitet i forbindelse  

 med bl.a. de gennemgående vejstrækninger og de større sammenhængende  

 udstykninger, anvendes der målinger til brug ved opbygningen af det digitale  

 matrikelkort i økortområder på følgende måde:
1. Alle udskilte veje, hvortil der findes egentlige  

 matrikulære vejudskillelsesmålinger, indlægges i det digitale matrikelkort  

 ved konstruktion/indtastning af målingerne.
De private fælles- veje i  

 udstykningsområderne, som ikke kan betegnes som gennem- gående  

 vejstrækninger, indlægges efter måling ved en digitalisering eller  

 konstruktion/indtastning, hvis antallet af parceller i målingen overstiger 10  

 stk.
2. Større samlede udstykninger indlægges i det  

 digitale matrikel- kort ved en digitalisering eller  

 konstruktion/indtastningen af målingen. (En større samlet udstykning  

 defineres i denne forbindelse, som en måling omhandlende 10 parceller) 3. Skel/målinger med strategisk betydning for  

 systemrelateringen af matrikelkortet indlægges i det digitale matrikelkort  

 ved en digitalisering eller konstruktion/inddatering af målingen.
 I forbindelse med beslutningen vedrørende enten en digitalisering eller en  

 konstruktion/indtastning af målingerne skal såvel målebladets nøjagtighed som  

 målebladets fysiske tilstand tages i betragtning.
 Det er muligt at indlægge elementerne direkte i det digitale matrikelkort  

 uden først at oprette en målfil.
 Denne mulighed kan anvendes hvis et af de efterfølgende krav er opfyldt:
at målingen kun indlægges over 2 punkter.(ved konstruktion eller  

 digitalisering) at der er systemkoordinater til fikspunkter/skelpunkter (svarende til den  

 gældende udgave af referencenettet) Hvis ingen af de ovennævnte krav er opfyldt, skal målingen oprettes i en  

 målfil med efterfølgende indtransformation i det digitale matrikelkort.
 Målingerne bør rangordnes og indlægges i nedennævnte rækkefølge:
 Ovennævnte skelpunkter markeres med en kreds i det digitale matrikelkort,  

 hvis de er indlagt på baggrund af matrikulære målinger.
 Hvis der ikke er brugt matrikulære målinger anføres ingen kreds.
 Hvis det skønnes nødvendigt, at anvende en måling som ikke kan indlægges i  

 det digitale matrikelkort ved hjælp af en af de tre ovennævnte kategorier,  

 anvendes paspunkter fra et teknisk støttemateriale (f.eks. bygningshjørner)i  

 forbindelse med indlægningen.
 Skelpunkter fra disse målinger markeres ikke med en kreds, uagtet at  

 punkterne eventuelt kan have en stor numerisk (absolut) nøjagtighed.
 Skelkort/konstruktioner m.v.
 Ved den indledende gennemgang af området vurderes det, om de data som er  

 beliggende hos eksterne parter, vil være anvendelige i forbindelse med  

 udarbejdelsen af det digitale matrikelkort.
 I bekræftende fald kan disse data i visse tilfælde erstatte de strategisk  

 beliggende målinger samt større udstykningsmålinger, men ikke målinger for de  

 udskilte veje som altid skal indlægges på baggrund af de matrikulære  

 målinger.
 De »eksterne« data kan være på såvel digital som analog form.
 Hvis de digitale data er lagret i system-34 med de gældende koordinater,  

 kan data indlæses direkte i matrikelkortet.
 Hvis dette ikke er tilfældet, skal data i lighed med de analoge data  

 indtransformeres i matrikelkortet ved hjælp af fikspunkter,skelpunkter som  

 allerede eksisterer i det digitale matrikelkort samt eventuelt støttepunkter  

 fra tekniske kort.
 Skelpunkter i det digitale matrikelkort, som er indlagt på baggrund af  

 eksternt producerede skelkort/konstruktioner, markeres ikke med kreds, uagtet  

 at punkterne eventuelt kan have en stor numerisk (absolut) nøjagtighed.
Matrikelkort De resterende kortelementer digitaliseres fra det analoge økort og  

 indlægges i matrikelkortet over fikspunkter beliggende i skel, allerede  

 indlagte skelpunkter samt støttepunkter fra tekniske kort.
 Indlægningen foregår via en målfil.
 Der må kun forekomme en opsætning af digitaliseringsbordet pr. målfil.
 Det enkelte kortblad kan oprettes i en målfil, eller det kan opdeles i  

 flere, hvis det skønnes hensigtsmæssigt af hensyn til den efterfølgende  

 indtransformation i matrikelkortet.
 Antallet af målfiler kan således afhænge af, hvorledes f.eks. de udskilte  

 veje inddeler kortbladet.
 Der må ikke ske en forvanskning af kortets indhold i forbindelse med selve  

 opsætningen og digitaliseringen af matrikelkortet.
 Det vil sige, at der i forbindelse med opsætningen af  

 digitaliseringsbordet ikke må ske anden ændring end en målestoksændring. (Der  

 skal anvendes en Helmert transformation).
B4.3.1.4 Digitalisering af rammekortområder De indledende bemærkninger vedr. den løbende kontrol af det digitale  

 matrikelkort som er beskrevet under punkt.
B4.3.1.3., er i lige så høj grad  

 relevante for rammekortområderne.
 I forbindelse med udarbejdelsen af digitale matrikelkort for  

 rammekortområderne kan det derudover nævnes, at der ikke vil blive indlagt  

 kortelementer på baggrund af målinger for de områder, hvor rammekortene efter  

 en vurdering af KMS anses for at være udarbejdet i et tilfredsstillende  

 kvalitetsniveau.
 Rammekortene digitaliseres kortsbladsvis, og indlægges i det digitale  

 matrikelkort primært over fikspunkter.
 Det anbefales at anvende kortbladets 4 hjørnekryds i forbindelse med  

 opsætningen af digitaliseringsbordet.
 Eventuelle markeringer/signaturer for fotomålingspunkter i det analoge  

 matrikelkort medtages ikke ved konverteringen.
B4.3.1.5 Transformation De elementer som ikke indlægges direkte i matrikelkortet på baggrund af  

 målinger, men som opstår i en målfil, indpasses i matrikelkortet ved hjælp af  

 en transformation.
 En målfil kan indeholde enten elementer opstået på baggrund af en  

 konstruktion/digitalisering af en måling, eller elementer opstået på baggrund  

 af en digitalisering af f.eks. det analoge matrikelkort.
 Indpasningen kan i dag ske på to måder, hvor den principielle forskel er  

 den metode, der anvendes til udjævning af restfejlene i paspunkterne.
 I KMS samt hos en del af de eksterne kortproducenter sker indpasningen af  

 målfilerne ved hjælp af en Helmert eller en Affin transformation.
 Efter en bedømmelse og accept af transformationsresultatet, foretages  

 restfejludjævningen, som ved en konkret procedure fjerner restfejlene i  

 paspunkterne og »retter« de nærliggende nybestemte skelpunkter,  

 således at den relative nøjagtighed fortsat bibeholdes.
 Enkelte af de eksterne kortproducenter anvender den såkaldte  

 »trekantstransformation«, som bygger på en Affin transformation af  

 skelbilledet indenfor specielt udvalgte trekanter som har endepunkter i de  

 valgte paspunkter.
 Forud for trekantstransformationen beregnes en Helmerttransformation over  

 samtlige paspunkter, af hensyn til fejlkontrol og dokumentation, da selve  

 trekantstransformationen ikke giver mulighed for fejlfinding, da den ikke er  

 overbestemt.
 Generelt skal transformationen fjerne den vridning og indkrympning, som  

 det analoge matrikelkort har været udsat for igennem årene.
 Der skal endvidere tages højde for, at de analoge matrikelkort er opmålt  

 som enkelte isolerede ejerlav, hvilket kræver særlig hensyntagen ved  

 sammensætningen af ejerlavene.
 Til sidst skal man være opmærksom på, at der i forbindelse med  

 ajourføringsprocessen er fremkommet en del unøjagtigheder, ved at de nye  

 målinger er indlagt alene ved den bedst mulige tilpasning i forhold til den  

 på matrikelkortet eksisterende skelsituation.
 Alt dette indikerer, at det analoge matrikelkort visse steder vil gennemgå  

 en omfattende ændring/forbedring.
 I forbindelse med denne kortforbedring er det et krav, at det matrikulære  

 skelbillede ikke forvanskes, og det er bl.a. derfor vigtigt, at der til  

 kortopbygningen er rådighed over et støttemateriale af god kvalitet.
Støttemateriale Ved indpasningen af de elementer som ikke kan indlægges forsvarligt alene  

 på baggrund af allerede indlagte elementer i matrikelkortet, skal der  

 anvendes et støttemateriale på digital form, med skarpt definerede punkter  

 som kan genkendes såvel i støttematerialet som i matrikelkortet.
 Det er af KMS vurderet, at digitale T2/T3- eller TK2/TK3-kort er det bedst  

 egnede tekniske støttemateriale til anvendelse i byområder.
 Hvis tekniske kort i denne standard ikke er tilstede, kan digitale TO-  

 eller TK1-kort anvendes.
 Sidstnævnte kortstandard er minimumskvaliteten for tekniske kort til brug  

 som støttemateriale i landområderne.
 Når der som opretningsgrundlag anvendes ovennævnte støttemateriale på  

 digital form, er der en god mulighed for at vurdere, hvorledes en  

 transformation påvirker skelbilledet.
 Der skal medtages et antal paspunkter, som afstedkommer, at der er et  

 rimeligt sammenfald imellem matrikelkortet og forholdene i marken.
 Ved tilpasningen af matrikelkortet på baggrund af støttematerialet skal  

 der tages hensyn til skellenes indbyrdes beliggenhed, loddernes geometri,  

 rette linier, knækpunkter m.m.
 Det færdige produkt vil indeholde divergenser imellem det digitale  

 matrikelkort og støttematerialet i isolerede områder, grundet i forhold  

 omkring labile grænser, landsbykerner, ejerlavsgrænser, hævd, aftaler o.s.v.
 Specielt i landsbykernerne er det erfaringen, at der på grund af  

 matrikelkortets manglende kvalitet i disse områder, til tider vil være en  

 meget stor divergens imellem matrikelkortets og støttematerialets udvisende.
 Her er det derfor nødvendigt at medtage flere skelpunkter på baggrund af  

 målinger, således at der er sikkerhed for, at opretningen er forsvarligt  

 udført.
Arbejdsproces KMS anvender en  helmert transformation i forbindelse med  

 indpasningen af målfiler, som er opstået på baggrund af en  

 konstruktion/digitalisering af en måling.
 Omkring konstruktion/digitalisering af målinger er forventningen som  

 tidligere nævnt den, at en del af målingerne indlægges direkte i det digitale  

 matrikelkort uden først at oprette en målfil.
 De målinger der udarbejdes målfiler for, vil typisk være målinger som  

 indlægges over mere end to punkter, eller lokale målinger med strategisk  

 placering som skal indlægges ved hjælp af paspunkter i støttematerialet  

 (f.eks. hushjørner).
 Det bør nævnes, at det i sidstnævnte tilfælde skal sikres, at målingen  

 ikke forvanskes ved indtransformationen.
 Den  affine transformation med efterfølgende restfejludjævning  

 benyttes til indlægning af digitaliserede rammekort samt digitaliserede  

 elementer fra skelkort m.v. samt ø-kort.
 For de digitaliserede rammekort gælder det, at disse primært skal  

 indlægges ved hjælp af fikspunkterne.
 I den forbindelse er det vigtigt, at de paspunkter/fikspunkter der udpeges  

 er jævnt fordelt ud over hele kortbladet.
 Hvis det på det enkelte kortblad ikke er muligt at udpege et  

 tilfredsstillende antal paspunkter med en acceptabel fordeling på kortbladet,  

 kan det anbefales, at sammensætte flere kortblade og indtransformere dem på  

 en gang.
 Hvis rammekortet skal indtransformeres ad flere gange, f.eks. hvor der er  

 mere end et ejerlav på et kortblad, skal de samme paspunkter benyttes ved  

 samtlige transformationer, således at der sikres totalt sammenfald hvor  

 skelbilledet støder til en ejerlavsgrænse.
 For de digitaliserede skelkort og ø-kort gælder følgende:
 Ved opbygningen af kortet kan det være nødvendigt at opdele en målfil og  

 indtransformere den ad flere omgange, således at den enkelte transformation  

 repræsenterer et område, som afgrænses af skelpunkter, der allerede er  

 indlagt i matrikelkortet f.eks. udskilte veje.
 Det er ikke muligt, at sætte tal på hvor mange paspunkter der bør benyttes  

 ved indtransformationen, idet dette afhænger af målfilens størrelse og  

 områdets beskaffenhed.
 Man skal dog sikre sig, en hensigtsmæssig fordeling af paspunkterne over  

 hele målfilen, samt at der, hvis muligheden er tilstede, er et tilpas antal  

 paspunkter sammenfaldende med allerede indlagte skelpunkter.
 Det skal samtidigt påses, at lokale vridninger indtransformeres for sig  

 selv, således at disse ikke påvirker hele området.
 For at imødegå eventuelle fejl som findes i det analoge matrikelkort, kan  

 det anbefales, at tillægge de oprindelige matrikuleringsskel størst betydning  

 ved udpegningen af paspunkter.
 I forbindelse med udpegning af paspunkter skal det endvidere erindres, at  

 paspunkter skal udpeges på en sådan måde, at rette skel stadigvæk er rette  

 efter transformationen.
 I forbindelse med transformationen kan det ikke undgåes, at de rette  

 linier påvirkes i sådan en grad, at punkterne på linien numerisk vil afvige  

 fra en ret linie.
 Det er dog alligevel et krav, at de rette linier i det mindste visuelt  

 fremstår som rette linier, i det målforhold der er valgt til at gengive det  

 digitale matrikelkort i analog form.
 Et fikspunkt skal udpeges som paspunkt, hvis det er sammenfaldende med et  

 skelpunkt.
 Derudover bør fikspunkter ikke anvendes som paspunkter ved  

 indtransformation af digitaliserede ø-kort.
 Dette skyldes, at fikspunkterne ikke nødvendigvis er indlagt i samme  

 arbejdsgang som skelpunkterne, men at de i flere tilfælde efterfølgende er  

 indlagt på baggrund af det eksisterende skelbillede, med de unøjagtigheder  

 som følger heraf.
 Hvis transformationen ikke giver et kvalitetsmæssigt tilfredsstillende  

 resultat skal udpegningen af paspunkter forbedres.
 I den forbindelse skal det nævnes, at det i flere tilfælde kan være en  

 fordel at indlægge flere målinger i matrikelkortet til støtte for  

 transformationen, frem for alene at gentage transformationen på baggrund af  

 udpegning af nye eller flere paspunkter.
B4.3.1.6 Supplerende skriftpåsætning I forbindelse med konstruktionen af målinger samt digitaliseringen af det  

 analoge matrikelkort påføres matrikulære betegnelser, samt oplysninger som er  

 forbundet med den oprindelige matrikulering. (f.eks. vejtyper) Oplysningerne hentes fra det ibrugværende matrikelkort og  

 matrikelregisteret.
 Derudover resterer en del topografiske oplysninger, som påføres på  

 baggrund af KMS's 4-cm kort samt kommunens vejnavnekort.  Vejnavne påføres på  

 baggrund af kommunens vejnavnekort.  Vandløbsnavne, kystnavne og skovnavne  

 påføres på baggrund af KMS's 4-cm kort.
 I forbindelse med definitionen af de administrative grænser påskrives  

 navne for de administrative grænser, de steder hvor de afviger fra  

 ejerlavsgrænsen, og derudover påskrives ejerlavsbetegnelsen midt i det  

 enkelte ejerlav med udgangspunkt i MV-inddelingen.
 Til sidst påføres kosmetik matr. nre./fiksp. nre. til brug ved analoge  

 udtræk af det digitale matrikelkort.
B4.3.1.7 Administrative grænser/opmålingsdistriktsgrænser I forbindelse med kortopbygningen fastlægges det skelforløb som bl.a.  

 markerer ejerlavsgrænsen.
 Som tidligere nævnt er de enkelte ejerlav oprindeligt opmålt uden  

 måleteknisk forbindelse med hinanden, hvilket som hovedregel afstedkommer  

 uoverensstemmelser i den fælles ejerlavsgrænse for to sammengrænsende ø-kort.
 Da der kun skal foreligge et skelforløb som markerer ejerlavsgrænsen, er  

 det nødvendigt, at det vurderes, hvilken af grænserne der har den mest  

 korrekte beliggenhed i det aktuelle område.
 Der vil typisk være behov for at benytte en blanding af grænserne fra  

 begge ejerlav i forbindelse med fastlæggelsen af ejerlavsgrænsen.
 De steder hvor der ved kortopbygningen anvendes målinger i  

 ejerlavsgrænsen, fastlægges den korrekte placering af grænsen herved.
 Hvor der ikke anvendes målinger digitaliseres grænsen fra matrikelkortet,  

 og ved uoverensstemmelser imellem ejerlavsgrænsen for to tilgrænsende ø-kort  

 vurderes de to muligheder op imod et støttemateriale, hvorefter det  

 skelforløb der passer bedst med støttematerialet fastholdes.
 Dette skal dog ske under hensyntagen til, at det matrikulære skelbillede  

 ikke må forringes.
 De administrative grænser som er sammenfaldende med matrikelskel defineres  

 ved en underopdeling i relation til kombinationsmuligheder af skel og  

 administrative grænser.
De administrative grænser som ikke følger matrikelskel digitaliseres fra  

 det analoge matrikelkort Opmålingsdistriktsgrænserne defineres ved en separat registrering  

 sammenfaldende med de bestående skel, og en digitalisering fra det analoge  

 matrikelkort hvor grænsen afviger fra skellene.
B4.3.1.8 Kontrol Det forventes, at der undervejs i processen foretages en løbende kontrol  

 af det udførte arbejde, således at kravene til det digitale matrikelkort vil  

 blive honoreret.
 Når kortet er færdigproduceret, skal følgende kontrolleres:
 * At skelbilledet er sammenhængende.
 * At det alle lodder er medtaget.
 * At afvigelserne imellem matrikelkortets og matrikelregistrets arealer  

 for det enkelte matr. nr. ikke skyldes forkert kort- opbygning.
Som grundlag for denne areal-kontrol skal matrikelkortet sammenholdes med registret, og der skal udskrives en liste over afvigelserne, hvis de  

 overstiger følgende procenter:
 At de administrative grænser er korrekt defineret.
 Disse kontroller forventes at medvirke til, at en del fejl og  

 uoverensstemmelser bliver fundet.
 De fejltyper som herefter kan være tilbage vedrører bl.a. det  

 kartografiske aspekt samt datadokumentationen.
 For at finde disse fejltyper skal følgende foretages:
 Stikprøvekontrol af, at de enkelte elementer er placeret på det rigtige  

 lag i det digitale matrikelkort, samt at datadokumentationen er i orden  

 herunder oprindelsesoplysninger/kvalitetsregistrering.
 Kontrol af det grundlæggende matrikulære billede herunder bl.a., at det er  

 de nyeste skel der er medtaget, at digitalisering og transformation ikke har  

 forvansket det matrikulære skelbillede m.m., at de korrekte matr. nre. er  

 anført, samt at påskriften er anført således, at matrikelkortet er læsbart i  

 en analog kopi.
 Denne sidste kontrol skal udføres, ved at sammenligne et analogt plot af  

 det digitale matrikelkort med det oprindelige analoge matrikelkort.
B4.3.1.9 Opfølgning/færdiggørelse En del ejerlav vil i en kortere eller længere periode være  

 færdigproducerede uden at kunne træde i kraft, idet et område typisk skal  

 færdiggøres kommunevis.
 Når det sidste ejerlav i en kommune er færdigproduceret, vil der derfor i  

 andre af de udarbejdede ejerlav være afgået et antal matrikulære sager, som  

 skal medtages i det digitale matrikelkort, således at ajourføringsdatoen  

 bliver den samme for hele kommunen.
 Når disse matrikulære ændringer indlægges i det digitale matrikelkort,  

 skal det ske ud fra de samme overordnede principper, som blev anvendt i  

 forbindelse med kortopbygningen.
 Når alle matrikulære ændringer er indlagt i matrikelkortet, vil der som  

 regel være flere uoverensstemmelser/udeståender imellem oplysningerne i  

 matrikelkortet og matrikelregistret.
 1. Der vil være en acceptabel uoverensstemmelse  

 omkring arealet for den enkelte lod.
 Arealet i matrikelregistret er det gældende, og der foretages intet i  

 forbindelse med uoverensstemmelsen.
 2. Der vil i flere tilfælde være uoverensstemmelse  

 imellem lodantallet.
 Dette forhold skal bringes i orden samtidigt med afslutningen af  

 produktionen.
 3. Det skal registreres i matrikelregistret, at der nu  

 findes digitale matrikelkort i området.
Registreringen foregår ved, at der i forlængelse af produktionen anføres  

 en betegnelse i registret for matrikelkortets kvalitetsniveau. (M+, M3 eller  

 MS).
 4. De »Umatrikulerede arealer«, samt  

 Grus-/ler-/sand-grav og »Fælles Vanding« som ikke er særskilt  

 matrikuleret, skal undersøges/rettes på matrikelkort og i matrikelregister.
 Når hele kommunen er færdigproduceret og indlagt i masterdatabasen,  

 udarbejdes der et oversigtskort dækkende hele kommunen til brug ved  

 cirkulæreskrivelse/tilbudsgivelse.
