Vejledning om betaling, administration og  

 opbevaring m.v. af midler for personer med nedsat fysisk eller psykisk  

 funktionsevne Kapitel 1 Vejledning om betaling, administration, og opbevaring  

 m.v. af midler for personer med nedsat fysisk eller psykisk funktionsevne Betaling, administration og opbevaring af midler for  

 personer, der på grund af fysisk eller psykisk funktionsevne ikke er i  

 stand til at administrere egne midler - reglerne om fuldmagt,  

 administrationsaftaler, opbevaringsaftaler, pensionslovens § 36,  

 værgemål m.v.
1.1 Indledning Som supplement til Socialministeriets vejledninger om  

 sociale tilbud til voksne med handicap og til ældre m.fl.1)  har Socialministeriet udarbejdet denne  

 vejledning om betaling, administration, og opbevaring af midler for personer,  

 der på grund af fysisk eller psykisk handicap ikke selv er i stand til  

 at administrere egne midler.
 Vejledningens anbefalinger, forslag og udkast til  

 standardblanketter kan benyttes, når kommunen fastsætter interne  

 retningslinier.
Vejledningen er udarbejdet af en arbejdsgruppe nedsat af  

 Socialministeriet.
I arbejdsgruppen har deltaget repræsentanter fra  

 Kommunernes Landsforening, Finansrådet, Landsforeningen af  

 Forsorgsledere, Hillerød, Frederiksberg og Københavns kommuner  

 samt Socialministeriet.
Civilretsdirektoratet har givet bidrag om reglerne om  

 værgemål.
Arbejdsgruppen anbefaler, at den enkelte selv skal  

 administrere og træffe beslutning om sine midler i det omfang dette er  

 muligt.
Er den pågældende imidlertid på grund af fysisk  

 eller psykisk handicap ikke i stand til at administrere sine midler, skal det  

 sociale servicepersonale alene inddrages, hvis pårørende eller  

 andre ikke er i stand til at påtage sig opgaven og varetage denne  

 på det fornødne retlige grundlag.
1.2 Formål Vejledningens formål er at inspirere kommunerne,  

 når de fastsætter interne retningslinier om betaling,  

 administration og opbevaring af midler for personer med nedsat fysisk eller  

 psykisk funktionsevne.
Det er også et formål med vejledningen at  

 informere den enkelte borger med fysisk eller psykisk  

 funktionsnedsættelse eller dennes pårørende.
Endelig har  

 vejledningen til formål at give nogle retningslinier til det sociale  

 servicepersonale, når de i det daglige møder de praktiske og  

 retlige problemer, som opstår for personer, der på grund af  

 fysisk eller psykisk funktionsnedsættelse ikke selv er i stand til at  

 administrere egne midler.
1.3 Områder, som vejledningen  

 omhandler Vejledningen giver nogle redskaber til at løse de  

 praktiske problemer, der tit opstår i praksis for personer med nedsat  

 fysisk eller psykisk funktionsevne uanset om de bor i et botilbud, plejebolig  

 (plejehjem) eller bor i en almindelig bolig og modtager personlig og praktisk  

 hjælp fra kommunen.
Problemerne er således uafhængige af  

 boformen.
Vejledningen gælder både for habile og for  

 inhabile personer.
Ved habile personer forstås personer, som kan  

 indgå aftaler, give fuldmagter m.v., men på grund af fysisk  

 handicap ikke er i stand til at foretage betalinger m.v.
Ved inhabile  

 personer forstås personer, som på grund af psykisk  

 funktionsnedsættelse ikke kan indgå bindende aftaler og heller  

 ikke give andre fuldmagt hertil.
 I praksis opstår problemerne for habile personer  

 oftest, når denne fysisk ikke er i stand til at hæve pensionen  

 fra en konto i pengeinstituttet eller ikke er i stand til at betale for  

 diverse anskaffelser og serviceydelser m.v.
Personer, der fx. på grund af demens er inhabile,  

 kan ikke underskrive en gyldig aftale om f.x.
Betalings Service (BS)2)  til automatisk overførsel til  

  andre konti til betaling for fx. servicepakker i plejehjem.
En inhabil  

 person kan heller give en gyldig fuldmagt til pårørende,  

 hjemmehjælpere eller andre.
Det er ikke alene i forhold til pengeinstitutter, at  

 økonomiske dispositioner for personer med psykisk  

 funktionsnedsættelse kan give anledning til vanskeligheder.
Der kan  

 også være retlige mangler ved andre aftaler, som bliver  

 indgået med andre, eksempelvis  forretningsdrivende.
Af praktiske årsager har personer i kontakt med  

 personer med nedsat fysisk eller psykisk funktionsevne ofte disponeret  

 på deres vegne, uden at de indgåede aftaler er juridisk bindende  

 for vedkommende.
Der kan fx. være tale om en pårørende,  

 som hæver pensionen i pengeinstituttet uden at have fornøden  

 fuldmagt.
I sådanne tilfælde kan pengeinstituttet ofte  

 føle sig presset til at udbetale beløbet uden en skriftlig  

 fuldmagt, da man er kender kontohaveren og dennes handicap.
I mange  

 tilfælde handler pengeinstituttet ud fra et tillidsforhold til de  

 pårørende eller hjemmehjælperen, som man eventuelt  

 også kender som kunde.
I andre tilfælde bliver aftaler  

 indgået mellem pårørende og en udenforstående  

 person, som ikke er opmærksom på de retlige mangler ved aftalen  

 eller mellem pårørende og plejepersonale fx. om modtagelse af  

 serviceydelser i plejehjem/boliger.
1.4 Vejledningens indhold På grund af fysisk handicap kan det være  

 umuligt for den enkelte at gå i pengeinstituttet og hæve pension  

 eller betale regninger, og det kan være vanskeligt at gå ud og  

 foretage indkøb.
I nogle situationer kan det være en  

 løsning at pengeinstituttet foretager de nødvendige betalinger,  

 hvilket er beskrevet i kapitel 3 om regningsbetaling via pengeinstitut.
Der  

 kan også være behov for at udstede engangsfuldmagter til  

 pårørende, hjemmehjælpere eller andre, hvilket er  

 beskrevet i kapitel 4 om fuldmagter.
I situationer, hvor en person flytter til et botilbud  

 eller en plejebolig (plejehjem) skal der betales for boligen og for diverse  

 servicetilbud.
I forhold til habile personer kan det være  

 hensigtsmæssigt at benytte en administrationsaftale, som bemyndiger  

 kommunen til at anvende pensionen til betaling for en række  

 nærmere angive tilbud.
Dette er beskrevet i kapitel 4, afsnit 4 og 5 om  

 administrationsaftaler.
 Hvis en beboer i et botilbud, plejebolig (plejehjem)  

 føler sig utryg ved at opbevare værdier i form af kontanter,  

 bankbøger eller hævekort i boligen, kan kommunen tilbyde  

 opbevaring af disse værdier i et fælles værdiskab el.lign.  

 Dette er beskrevet nedenfor i kapitel 5 om opbevaring af værdier.
Når personer med nedsat psykisk funktionsevne fx.  

 som følge af svær demens bliver inhabile, kan de ikke  

 indgå retligt bindende aftaler.
I sådanne tilfælde kan der  

 være behov for at træffe beslutning om administration af  

 pensionen efter reglen i § 36 i lov om social pension, hvilket er  

 beskrevet i kapitel 7. Hvis vedkommende har midler ud over den sociale  

 pension eller der i øvrigt viser sig et behov for yderligere  

 administration, bør de pårørende eller kommunen vurdere,  

 om der skal rejses sag om værgemål.
Reglerne om  

 værgemål er beskrevet i kapitel 8.
Til illustration af teksten, er der i kapitel 9 indsat  

 nogle praktiske eksempler.
Eksemplerne viser ikke alle tænkelige  

 muligheder, men illustrerer nogle af de problemstillinger og løsninger  

 vejledningen beskriver.
Kapitel 2 Aftalefrihed og ugyldighedsgrunde 2.1 Almindeligt princip om  

 aftalefrihed I dansk ret gælder der almindelig aftalefrihed.
Det  

 vil sige, at alle personer som hovedregel kan indgå retligt bindende  

 aftaler, som forpligter de pågældende økonomisk.
Det kan  

 fx være aftaler om køb af forskellige ejendele, leje af bolig  

 eller om levering af serviceydelser.
2.2 Ugyldighedsgrunde En aftale kan være ugyldig af de ugyldighedsgrunde,  

 der er nævnt i "lov om aftaler og andre retshandler på  

 formuerettens område" (aftaleloven), nemlig forfalskning, tvang,  

 svig eller udnyttelse og urimelige aftaler.
En aftale er også ugyldig,  

 hvis pågældende er under økonomisk værgemål og  

 er frataget sin retlige handleevne efter reglerne i  

 værgemålslovens § 6.
2.2.1 Umyndighed En person, der er frataget den retlige handleevne efter  

 værgemålslovens § 6, er umyndig og kan ikke selv forpligte  

 sig ved retshandler eller råde over sin formue.
I tilfælde, hvor  

 en umyndig person har indgået en aftale på egen hånd, kan  

 den anden part træde tilbage fra aftalen, medmindre den forinden er  

 godkendt af værgen eller bindende opfyldt.
Det følger af  

 § 45 i værgemålsloven, at parterne skal tilbagelevere, hvad  

 de har modtaget eller, hvis dette ikke er muligt erstatte dets værdi,  

 når en aftale bliver ugyldig, fordi den ene part er umyndig.
2.2.2 Manglende evne til at handle  

 fornuftsmæssigt En aftale kan også blive kendt ugyldig i de  

 særlige tilfælde, der er nævnt i  

 værgemålslovens § 46. Efter denne bestemmelse er en aftale  

 ikke bindende, hvis det må antages, at den er indgået af en  

 person, der - på grund af sindssygdom, herunder svær demens,  

 hæmmet psykisk udvikling, forbigående sindsforvirring eller en  

 lignende tilstand - manglede evnen til at handle fornuftsmæssigt.
I denne situation skal parterne også tilbagelevere,  

 hvad de har modtaget, eller, hvis dette er umuligt, erstatte dets  

 værdi.
Hvis den anden part var i god tro, kan der, uanset om nogen  

 opfyldelse af aftalen har fundet sted, i det omfang det findes rimeligt,  

 tillægges parten erstatning for det tab, som aftalen har  

 medført.
2.2.3 Forfalskning, tvang, svig eller  

 udnyttelse Efter reglerne i aftaleloven kan en aftale blive kendt  

 ugyldig, hvis den er fremkaldt ved forfalskning, tvang eller svig.
Herudover  

 er der reglen i aftalelovens § 31, hvorefter en aftale ikke er bindende,  

 hvis den er fremkaldt ved at udnytte en andens betydelige økonomiske  

 eller personlige vanskeligheder, manglende indsigt, letsind eller et  

 bestående afhængighedsforhold til at opnå eller betinge en  

 ydelse, der står i væsentlig misforhold til modydelsen.
Det samme  

 gælder, hvis der efter aftalen ikke skal ydes til vederlag til den  

 person, som har indgået aftalen ved forfalskning, tvang eller svig.
2.2.4 Urimelige aftaler Efter aftalelovens § 36 kan en aftale  

 "ændres eller tilsidesættes helt eller delvis, hvis det vil  

 være urimeligt eller i strid med redelig handlemåde at  

 gøre den gældende.
Det samme gælder andre  

 retshandler." Denne regel har i praksis været anvendt i forhold  

 vilkår i standardkontrakter, opsigelse af abonnementer og lignende.
2.3 Dispositioner på andres vegne Som hovedregel kan man ikke foretage bindende  

 dispositioner over andres midler.
Aftaler mellem de pårørende og  

 det kommunale personale på den ældre eller handicappedes vegne er  

 således ikke retligt bindende.
Lovgivningen giver mulighed for at indgå bindende  

 aftaler på andres vegne, hvis man har fuldmagt fra den på hvis  

 vegne, man indgår aftalen.
Fuldmagten kan eventuelt udformes som en  

 administrationsaftale.
I kapitel 4 findes en kort gennemgang af reglerne om  

 fuldmagt, herunder administrationsaftaler.
 Endvidere beskrives i kapitel 7 reglen om administration i  

 § 36 i lov om social pension samt i kapitel 8 reglerne om  

 værgemål, som kan anvendes i tilfælde, hvor en person  

 på grund af inhabilitet ikke er i stand til at underskrive en retligt  

 bindende fuldmagt/administrationsaftale.
Kapitel 3 Regningsbetaling via pengeinstitut 3.1 "Kuvert-aftale" En  habil person kan betale regninger ved at indgå  

 en såkaldt "kuvertaftale" med sit pengeinstitut.
Ordningerne kan variere fra pengeinstitut til  

 pengeinstitut, men fungerer generelt således, at man indgår en  

 aftale med pengeinstituttet om betaling.
Når man modtager et  

 indbetalingskort, underskriver man dette og sender det til pengeinstituttet,  

 som sørger for at betale regningen, eventuelt mod et mindre gebyr.
I  

 kuvertaftalen er typisk indføjet en bestemmelse om, at hvis fremtidige  

 tilsvarende betalinger kan tilmeldes BetalingsService, vil pengeinstituttet  

 gøre dette.
3.2 BetalingsService BetalingsService er tilrettelagt således, at en  

 habil person indgår en tilslutningsaftale med sit pengeinstitut.  

 Herefter kan pågældende indgå betalingsaftaler direkte med  

 kreditor eller med sit pengeinstitut.
Hvis kreditor selv tilmelder  

 betalingsaftaler, er kreditor ansvarlig for og skal kunne dokumentere, at der  

 foreligger en gyldig betalingsaftale.
 Ved brug af BetalingsService skal kontohaver  

 (fuldmagtsgiver eller værge) kontrollere sin betalingsoversigt og sin  

 kontoudskrift for at sikre, at de betalinger, som gennemføres, er  

 korrekte.
Kapitel 4 Fuldmagt 4.1 Anvendelse af fuldmagter For personer med nedsat fysisk funktionsevne opstår  

 der behov for at anvende fuldmagt i forskellige situationer afhængigt  

 af, om vedkommende bor i ældrebolig eller i en almindelig bolig med  

 bistand fra hjemmeplejen eller er flyttet til et botilbud eller en  

 plejebolig/plejehjem.
Personer med bopæl i ældrebolig/almindelig  

 bolig, som modtager personlig og praktisk hjælp fra hjemmeplejen, kan  

 have behov for at give fuldmagt til andre til at hæve penge eller  

 betale regninger.
I denne situation, er det mest hensigtsmæssigt og  

 sikkert at anvende en engangsfuldmagt, som beskrevet nedenfor i afsnit  

 4.4.
Habile personer med bopæl i et botilbud, en  

 plejebolig eller plejehjem har typisk andre behov, idet de skal betale for de  

 forskellige servicetilbud, som de modtager i tilknytning til botilbudet.
Det  

 kan derfor være hensigtsmæssigt at kombinere aftalen om  

 køb af servicetilbud med en aftale om administration af midler.  

 Aftalen kan være begrænset til at omfatte betaling for bo- og  

 servicetilbud, eller den kan være mere generel.
Administrationsaftaler  

 er beskrevet nedenfor i afsnit 4.5.
4.2 Hvem kan give fuldmagt En habil person har efter de almindelige formueretlige  

 regler mulighed for at give fuldmagt til en anden person, som kan foretage  

 økonomiske dispositioner på fuldmagtsgiverens vegne.
Inhabile  

 personer kan ikke give en gyldig fuldmagt, men behovet for hjælp til  

 administration kan i væsentligt omfang tilfredsstilles ved at bruge  

 reglen om administration af social pension i § 36 i lov om social  

 pension.
Er dette ikke tilstrækkeligt, bør behovet for  

 værgemål vurderes.
Der henvises til kapitel 7 om pensionslovens  

 § 36 og til kapitel 8 om værgemål.
4.2.1 Fuldmagtsgiver bliver efterfølgende  

 inhabil Der er ikke i aftaleloven taget stilling til  

 følgerne for en fuldmagt, hvis fuldmagtsgiver - efter at have givet  

 fuldmagt til en anden person - mister evnen til at handle  

 fornuftsmæssigt som følge af sindssygdom, forbigående  

 sindsforvirring eller lignende tilstand.
Se nedenfor i afsnit 4.2.2 om den  

 situation, hvor fuldmagtsgiver kommer under værgemål.
Det er imidlertid antaget i den juridiske teori, at  

 fuldmagten som hovedregel ikke ophører af denne grund.
I  

 tilfælde, hvor der er givet fuldmagt til en person, som i kraft af  

 fuldmagten varetager nødvendige opgaver for fuldmagtsgiver, fx.  

 hæver penge til husleje, vil fuldmagten derfor stå ved magt.
Når en person bliver inhabil er der større  

 risiko for misbrug af fuldmagter, idet fuldmagtsgiver fx. ikke kan  

 kontrollere sine kontoudtog.
Personer, der bliver opmærksomme på  

 et misbrug eller risiko for misbrug af en fuldmagt på grund af  

 fuldmagtsgivers tilstand, kan rette henvendelse til kommunen eller statsamtet  

 med henblik på begæring om værgemål.
Hvis der udpeges  

 en værge, får denne ret til at kalde fuldmagten tilbage.
Ansatte  

 i pengeinstitutter, som bliver opmærksomme på misbrug eller en  

 risiko for misbrug, kan ikke videregive oplysninger herom på grund af  

 tavshedspligten for ansatte i pengeinstitutter.
4.2.2 Fuldmagtsgiver efterfølgende under  

 værgemål Det følger af aftalelovens § 22, at en  

 fuldmægtig ikke længere kan forpligte fuldmagtsgiveren på  

 grundlag af fuldmagten, hvis fuldmagtsgiver, efter at have givet fuldmagten,  

 kommer under værgemål med fratagelse af den retlige handleevne.
I  

 disse tilfælde bør værgen tilbagekalde fuldmagten.
4.2.3 Fuldmagtsgivers død Hvis fuldmagtsgiver dør, følger det af  

 aftalelovens § 21, at fuldmagten fortsat gælder, medmindre der  

 foreligger særlige omstændigheder eller  der er en aftale om at  

 fuldmagten ikke længere gælder i tilfælde af  

 fuldmagtsgivers død.
Det vil sige, at fuldmagten ikke længere  

 gælder, hvis formålet med fuldmagten bortfalder som en konsekvens  

 af fuldmagtsgiverens død.
Aftaler indgået mellem fuldmagtshaver  

 og en tredjemand er bindende for dødsboet, medmindre tredjemand havde  

 kendskab til dødsfaldet og dets betydning for formålet med  

 fuldmagten.
4.2.4 Beskyttelse mod tab Er fuldmagtsgiveren død eller kommet under  

 værgemål med fratagelse af den retlige handleevne, kan  

 fuldmægtigen indtil de fornødne foranstaltninger kan  

 træffes af boet eller værgen, i kraft af fuldmagten foretage de  

 retshandler, som er nødvendige for at beskytte boet eller den, der er  

 kommet under værgemål mod tab.
4.3 Hvem kan være  

 fuldmægtig Man kan give fuldmagt til enhver, herunder  

 pårørende eller andre, som vedkommende ønsker og har  

 mulighed for at bemyndige til at foretage dispositioner.
Hvis det ikke er  

 muligt for pårørende, naboer, venner, en advokat eller andre at  

 påtage sig opgaven, kan man endvidere give fuldmagt til  

 hjemmehjælpere eller personale i plejehjem til at foretage forskellige  

 dispositioner som fx. at hæve penge på konti i et pengeinstitut.  

 Fuldmagter til hjemmehjælpere eller personale i plejehjem m.v.  

 bør kun anvendes undtagelsesvis, idet den enkelte i videst muligt  

 omfang bør tilskyndes til at søge bistand i sit eget sociale  

 netværk.
4.4 Fuldmagterstyper 4.4.1 Engangsfuldmagt Når en person med nedsat fysisk funktionsevne giver  

 fuldmagt til en anden person, kan fuldmagtshaveren eventuelt vælge at  

 anvende en standardformular, men der er ingen krav i lovgivningen om, at en  

 fuldmagt skal have en særlig udformning.
 I praksis vil der oftest være behov for at anvende  

 en engangsfuldmagt, som fx. udstedes til en hjemmehjælper, der anvender  

 fuldmagten til at hæve et nærmere angivet beløb på  

 en konto i pengeinstituttet eller til at overføre beløb til  

 andre konti.
Engangsfuldmagter er i praksis den mest  

 hensigtsmæssige fuldmagtsform at anvende til personalet, når  

 skiftende personale kommer i kontakt med fuldmagtsgiveren.
En løbende  

 fuldmagt til en bestemt medarbejder kan ikke anvendes af andre, fx  

 ferieafløsere.
 Kommunen kan fastsætte et maksimumsbeløb for  

 almindelige engangsfuldmagter til personalet, således at fravigelse  

 heraf vil kræve en særlig aftale med kommunen.
Af hensyn til personalets retssikkerhed, bør  

 kommunen kun give tilladelse til, at personalet har fuldmagt til konti, som  

 kræver underskrift, når der hæves penge.
Personalet  

 bør derfor ikke hæve penge på bankbøger - med eller  

 uden mærke - eller hævekort med kode.
4.4.2 Standardformular - engangsfuldmagt Som standardformular kan man anvende en fuldmagtsformular  

 udarbejdet af pengeinstituttet eller en standardformular udarbejdet af  

 forvaltningen i kommunen.
Det er vigtigt, at fuldmagtsgiver er  

 opmærksom på, om pengeinstituttet kræver  

 vitterlighedsvidner i tilfælde af større udbetalinger fra  

 kontoen.
 Som bilag 1 er medtaget en standardformular til en  

 engangsfuldmagt, hvorved den ældre eller fysisk handicappede kan give  

 en anden person fuldmagt til at hæve eller overføre penge fra en  

 konto i et pengeinstitut eller til at betale på fuldmagtsgivers vegne.  

 Der kan også gives fuldmagt til andre formål, som i så fald  

 bør angives i fuldmagten.
4.4.3 Løbende tidsubegrænsede  

 fuldmagter I visse tilfælde sker det, at en medarbejder skal  

 udføre samme funktion (betaling eller overførsel) for den  

 ældre eller fysisk handicappede flere gange.
I sådanne  

 tilfælde kan engangsfuldmagterne eventuelt erstattes af en  

 løbende tidsubegrænset fuldmagt.
Såfremt der er tale om  

 fuldmagt til at hæve beløb på en konto i et pengeinstitut,  

 betegnes den løbende fuldmagt som en "kontofuldmagt".
Da de løbende tidsubegrænsede fuldmagter til  

 personalet medfører større risiko for, at personalet bliver  

 udsat for mistanke om misbrug, bør engangsfuldmagterne anvendes i  

 størst muligt omfang.
Hvis dette er upraktisk, bør man anvende  

 andre muligheder for betaling som fx.
BS (Betalings Service). Se herom  

 kapitel 3.
4.4.4 Generalfuldmagt Lovgivningen forhindrer ikke anvendelse af de  

 såkaldte generalfuldmagter, som giver fuldmagtshaver en generel  

 beføjelse til at disponere på fuldmagtsgivers vegne i alle  

 forhold, fx. også salg og belåning af fast ejendom.
Det er  

 imidlertid betænkeligt at anvende generalfuldmagter, og anvendelse  

 heraf generalfuldmagter til personalet frarådes derfor.
 Anvendelse af generalfuldmagter er også  

 betænkelig, fordi de - i modsætning til værgemål -  

 ikke underkastet regler om regnskabsaflæggelse og kontrol.
4.5 Administrationsaftaler 4.5.1 Hvem kan indgå  

 administrationsaftaler Hvis engangsfuldmagter ikke imødekommer den  

 enkeltes behov, kan man i stedet anvende en administrationsaftale.
Ligesom  

 for de øvrige fuldmagter gælder det, at en administrationsaftale  

 kun er retligt bindende, når personen er i stand til at handle  

 fornuftsmæssigt og selv kan foretage de nødvendige valg.  

 Administrationsaftaler er således praktisk anvendelige, når den  

 ældre eller fysisk handicappede af forskellige årsager ikke er i  

 stand til at varetage de praktiske opgaver, fx at hæve penge, betale  

 regninger m.v.
4.5.2 Inhabile personer Er en person inhabil som følge af psykisk  

 funktionsnedsættelse, bør behovet for værgemål  

 vurderes, således at værgen kan indgå  

 administrationsaftalet på vedkommendes vegne.
Hvis personen ikke har  

 andre indtægter end den sociale pension, kan en afgørelse om  

 administration efter § 36 i lov om social pension være  

 tilstrækkelig.
4.5.3 Anvendelsesområdet Administrationsaftaler anvendes oftest for beboere i  

 plejehjem, plejeboliger mv., som i forbindelse med valg af serviceydelser  

 aftaler med kommunen, at betalingen herfor og for husleje og andre faste  

 udgifter automatisk fratrækkes pensionen eller trækkes på  

 pensionistens konto i pengeinstituttet.
 I forhold til beboere i amtskommunale botilbud, foretages  

 fradrag i pensionen som følge af en administrationsaftale ved at  

 kommunen fremsender det tilbageholdte beløb til amtet (boformen).
Administrationsaftalerne regulerer alene forholdet mellem  

 pensionisten og kommunen.
Det er således ikke muligt for  

 pengeinstituttet at kontrollere, om aftalen bliver overholdt.
Nogle  

 pengeinstitutter kræver, at pengeinstituttets fuldmagtsformularer  

 anvendes, såfremt kommunens personale skal have adgang til at disponere  

 over pensionistens konto som led i en administrationsaftale.
 Der kan i praksis foretages administration af tre typer udgifter:
·  

 	faste obligatoriske udgifter (husleje, el og varme), ·  

 	valgfri servicetilbud (kost, vask og rengøring), ·  

 	ad-hoc udgifter ("lommepenge" tøj, abonnementer fester,  

 udflugter m.v.).
4.5.3.1 Faste obligatoriske udgifter Det kan aftales mellem beboeren og kommunen, at betalingen  

 for de faste obligatoriske udgifter automatisk trækkes i den sociale  

 pension.
Det skal fremgå af aftalen, hvilken periode betalingen  

 vedrører (fx. månedsvis forud med virkning fra den 1. august  

 1998). Endvidere bør det fremgå af aftalen eller et eventuelt  

 bilag hertil, hvilke udgifter aftalen omfatter.
 Aftalen kan endvidere indeholde frister for opsigelse af  

 aftalen.
4.5.3.2 Valgfri servicetilbud I lighed med aftaler om betaling af faste obligatoriske  

 tilbud, kan beboeren indgå en aftale med kommunen (plejehjemmet),  

 hvorefter betaling for valgfri servicetilbud automatisk trækkes  

 på pensionistens konto i pengeinstituttet.
 Det skal fremgå af aftalen, hvilken periode  

 betalingen vedrører (fx. månedsvis forud med virkning fra den 1.  

 august 1998). Endvidere bør det fremgå af aftalen eller et  

 eventuelt bilag hertil, hvilke udgifter aftalen omfatter.
Da aftalen udgør dokumentation over for den  

 beboerens pengeinstitut, bør aftalen angive, hvilken konto  

 beløbet kan trækkes fra.
Pengeinstituttet har dog ikke mulighed  

 for at kontrollere, om aftalen i øvrigt bliver overholdt.
Imidlertid  

 bør beboeren have mulighed for at sammenholde kontoen i kommunen med  

 udskriften fra pengeinstituttet.
 4.5.3.3 "Lommepenge" m.v.
 Det er vigtigt, at der i forbindelse med aftalen om  

 træk i pensionen for faste og valgfri serviceydelser også tages  

 stilling til, hvordan vedkommendes øvrige midler skal  

 administreres.
 Det kan aftales mellem kommunen og beboeren, at der med  

 regelmæssige intervaller overføres et beløb fra  

 pensionistens konto i pengeinstitut til en særlig  

 "kontantkonto", som opbevares i plejehjemmets/plejeboligernes  

 administration, eventuelt på en konto i pengeinstitut, som føres  

 for de berørte beboeres samlede sum af "lommepenge". Der  

 skal foretages registrering af ind- og udbetalinger fra beboernes  

 "kontantkonti".
Hvis der bliver behov for at hæve yderligere  

 beløb på beboerens konto i pengeinstituttet, kan en  

 engangsfuldmagt anvendes. (se afsnit 4.4.1. og bilag 1.) 4.6 Standardformular -  

 administrationsaftaler Man kan anvende en standardformular, hvis en person med  

 nedsat fysisk funktionsevne eller værgen for en person med nedsat  

 psykisk funktionsevne anmoder kommunen om hjælp til administration.
I  

 bilag 2, findes et eksempel på en standardformular for  

 administrationsaftaler.
Kapitel 5 Opbevaring af værdier 5.1 Opbevaring er den enkeltes eget  

 ansvar Beboere i plejehjem og plejeboliger har ligesom beboere i  

 andre boliger selv ansvaret for, hvordan deres værdier opbevares -  

 eventuelt med hjælp fra pårørende.
Kommunen (plejehjemmet)  

 bør oplyse beboerne om muligheden for at tegne forsikring for  

 almindeligt indbo m.v.
5.2 Aftale om opbevaring af  

 værdier Hvis et kommunalt plejehjem el. lign. tilbyder opbevaring  

 af værdier for en beboer, skal der være en skriftlig aftale  

 herom, således at der kvitteres for modtagelse og udlevering af  

 værdierne.
Det skal fremgå af aftalen, om der er andre end  

 beboeren selv, der skal have adgang til de opbevarede værdier.
5.2.1 Hvilke værdier kan tilbydes  

 opbevaret Hvis kommunen tilbyder opbevaring af kontanter eller andre  

 værdier (bank- eller sparekassebøger/hævekort,  

 nøgle til bankboks, smykker, værdipapirer og eventuelle  

 boxlejekontrakter), bør kommunen fastsætte interne instrukser  

 herom.
Såfremt kommunen ikke tilbyder opbevaring af andre aktiver end  

 kontanter, kan kommunen henstille til beboeren, at disse aktiver opbevares i  

 depot i et pengeinstitut eller på anden forsvarlig vis.
5.2.2 Lokale beløbsgrænser Kommunen forudsættes at fastsætte interne  

 instrukser, som angiver et maksimumsbeløb for opbevaring af kontanter  

 og eventuelt et maksimumbeløb for indestående på konti,  

 hvor hævekort/bankbøger opbevares af kommunen.  

 Beløbsgrænserne fastsættes af den ansvarlige forvaltning  

 under hensyntagen til boligens særlige forhold, herunder adgangsforhold  

 og mulighed for aflåsning og sikring af skabe el.lign.
 En aftale om opbevaring af et hævekort forsynet med  

 pin-kode betyder ikke, at personalet skal kende koden, da denne er personlig.  

 Hvis en bankbog er forsynet med mærke, skal oplysninger om mærket  

 holdes adskilt fra bankbogen.
5.2.3 Mellemregningskonto Såfremt der sker overførsel af ydelser fra  

 kommunen til en administrationskonto (mellemregningskonto), skal det  

 fremgå af beboerens sag, at de meddelte bevillinger overføres  

 til administrationskonto med angivelse af registreringskontonummer.
For at  

 undgå, at administrationen har for store kontante beløb i  

 kassen, kan der oprettes en konto, der alene benyttes til beboernes  

 kontanter.
Der skal føres regnskab over ind- og udbetalinger.
Forvaltningen skal til enhver tid kunne redegøre  

 for mellemregningen med hver enkelt beboer.
Regnskabet skal på  

 forlangende forevises beboeren, som godkender dette med sin underskrift.  

 Regnskabsafdelingerne skal ved regnskabsårets afslutning sørge  

 for, at der sker ajourføring, rentetilskrivning m.v.
5.3 Standardformular - opbevaring af  

 værdier Aftalen kan indgås ved at udfylde en  

 standardformular og skal nøje fastlægge hvorledes  

 værdierne skal opbevares og registreres samt alle andre forhold af  

 sikkerhedsmæssig betydning.
Eksempel på standardformular er  

 optrykt som bilag 3.
5.4 Registrering af ind- og  

 udbetalinger Ind- og udbetalinger af de opbevarede værdier skal  

 registreres med registrantbogføring på særskilt  

 mellemregningskonto.
Kontoen skal på forlangende kunne kontrolleres, og  

 saldo skal altid fremgå af mellemregningskontoen.
Saldo ifølge  

 regnskab afstemmes med kontantbeholdninger.
Forvaltningen sørger for,  

 at der to gange årligt foretages afstemning af kassebeholdningen.
Kapitel 6 Revision Kommunen skal sørge for, at der bliver  

 foretaget revision og tilsyn med overholdelsen af kommunens retningslinier  

 for administration og opbevaring af værdier for personer med nedsat  

 fysisk eller psykisk funktionsevne.
Hvis administrationen varetages af en selvejende  

 institutione, skal revisionen foretages af den revisor, som institutionen  

 benytter ved revision af institutionens regnskaber.
Ved  

 regnskabsaflæggelsen udarbejdes et revisionsprotokollatet, hvoraf skal  

 fremgå, at revisoren har påset, at kommunens retningslinier for  

 administration og opbevaring af beboeres midler, er overholdt.
Kapitel 7 Reglerne i § 36 i lov om social pension 7.1 Lov om social pension § 36 § 36. Hvis kommunalbestyrelsen skønner, at en  

 pensionist ikke kan administrere pensionen, afgør kommunalbestyrelsen,  

 på hvilken måde pensionen skal udbetales.
Kommunalbestyrelsen kan  

 anmode om, at der iværksættes værgemål for  

 pensionisten, jf. værgemålslovens § 16.
 Kommunalbestyrelsen kan træffe afgørelse om,  

 på hvilken måde pensionen skal udbetales efter § 36 i lov om  

 social pension.
Efter almindelige delegationsprincipper har  

 kommunalbestyrelsen mulighed for at overlade sin beføjelse til at  

 træffe afgørelse om administration til de kommunale  

 institutioner mv.
Derimod kan kommunalbestyrelsen ikke delegere sin  

 kompetence til de selvejende institutioner m.v.
Er der behov for at  

 træffe beslutning om administration for en beboer i en selvejende  

 institution mv., må den selvejende institution m.v. indsende en  

 begrundet indstilling til kommunalbestyrelsen i den kommune, der udbetaler  

 pensionen.
Indstillingen kan eventuelt indeholde et budget over, hvad pengene  

 skal anvendes til.
Afgørelse om administration af social pension kan  

 træffes, hvis pensionisten ikke er umyndiggjort eller under nogen form  

 for værgemål, og når det skønnes, at pensionisten  

 ikke er i stand til at administrere pensionen efter dens formål.
Dette  

 kan være tilfældet, hvis der gentagne gange har været behov  

 for økonomisk hjælp til pensionisten.
 Indtægter ved siden af pensionen, kan ikke  

 administreres efter denne regel.
Når der er truffet beslutning om, på hvilken  

 måde pensionen skal udbetales, kan den månedlige pension fx.  

 administreres således, at kommunen sørger for betaling af  

 rimelige faste udgifter og udbetaler et mindre beløb til pensionisten,  

 evt. med kortere mellemrum, til personlige fornødenheder.
Pensionen  

 kan fx. indsættes på en konto i et pengeinstitut, hvorfra der  

 overføres penge til en budgetkonto til betaling af faste udgifter.  

 På budgetkontoen kan pensionisten kun hæve med visse  

 begrænsninger, eventuelt sammen med en medarbejder fra kommunen.
 Kommunen skal føre regnskab med pensionen.
Kapitel 8 Reglerne om værgemål 8.1 Anmodning om værgemål Hvis en afgørelse om administration eller en  

 fuldmagt/administrationsaftale på grund af inhabilitet ikke  

 imødekommer de faktiske behov, kan der være grundlag for at  

 anmode statsamtet om at beskikke en værge efter bestemmelserne i  

 værgemålsloven.
 Anmodning om værgemål kan jf. værgemålsloven  

 § 16 fremsættes af:
·  

 	den pågældende selv, ·  

 	dennes ægtefælle, børn, forældre,  

 søskende eller andre blandt de nærmeste, ·  

 	værgen eller en særlig værge, ·  

 	kommunalbestyrelsen, ·  

 	amtsrådet eller ·  

 	politimesteren (politidirektøren).
Man sender anmodningen til statsamtet på det sted,  

 hvor den, som begæres sat under værgemål, har bopæl  

 eller ophold.
Værgemålsloven stiller ingen formkrav til  

 ansøgningen, men statsamterne har udfærdiget et skema til brug  

 for ansøgninger om iværksættelse af værgemål,  

 som man ønsker udfyldt og indsendt i forbindelse med  

 ansøgningen.
Det er vigtigt for sagens hurtige behandling, at udfylde  

 og indsende dette skema i videst muligt omfang, idet statsamtet har brug for  

 disse oplysninger ved behandling af sagen.
 I øvrigt sørger statsamtet for sagens  

 oplysning, hvilket betyder, at statsamtet skal sørge for, at de  

 nødvendige oplysninger er til stede til brug for sagens behandling.  

 Der skal således bl.a. indhentes en lægeerklæring om den  

 pågældendes helbred samt en udtalelse fra det botilbud, hvor den  

 pågældende eventuelt bor.
 Inden statsamtet træffer afgørelse i sagen,  

 har den, som sagen angår, ret til at gøre sig bekendt med  

 grundlaget for den påtænkte afgørelse.
Det er statsamtet, der afgør, hvorvidt  

 betingelserne for at iværksætte værgemål er opfyldt,  

 herunder intensiteten af værgemålet og om værgemålet  

 skal tidsbegrænses.
Statsamtet er således ikke bundet af, at der  

 i ansøgningen er foreslået et bestemt type  

 værgemål.
Statsamtet træffer herefter afgørelse om  

 værgemål.
Hvis det findes betænkeligt at behandle sagen  

 administrativt, herunder når den, der begæres sat under  

 værgemål, protesterer mod, at der træffes afgørelse  

 om værgemål, træffes afgørelsen af retten.
 Statsamtets afgørelse kan indbringes for  

 retten.
 Retten træffer altid afgørelser om  

 værgemål med fratagelse af den retlige handleevne (tidligere  

 umyndiggørelse). Retten skal på tilsvarende vis sørge for  

 sagens oplysning.
8.2 Værgemål efter lovens  

 § 5 Grundordningen er værgemål efter lovens  

 § 5.
 Følgende tre betingelser skal alle være opfyldt, hvis der  

 skal kunne iværksættes værgemål efter denne  

 bestemmelse:
 ·  

 	Den pågældende er ude af stand til at varetage sine  

 anliggender.
 ·  

 	Den pågældende skal opfylde et medicinsk kriterium, som er  

 enten sindssygdom, svær demens, hæmmet psykisk udvikling eller  

 anden form for alvorligt svækket helbred, som fx. kan være  

 hjerneblødninger, hjernesvind eller andre former for hjerneskade.
 ·  

 	Der skal være et behov for værgemål.
Værgemål efter § 5 omfatter som  

 udgangspunkt både personlige og økonomiske anliggender, men kan  

 også begrænses til blot en af delene.
Værgemålet kan  

 endvidere begrænses til at angå bestemte økonomiske  

 forhold eller personlige anliggender.
 Værgemålet kan endvidere  

 tidsbegrænses.
 Værgemålet skal afpasses efter de konkrete  

 behov hos den person, som sagen drejer sig om, og værgemålet  

 må ikke være mere indgribende end nødvendigt.  

 Værgemålet skal således skræddersys efter den  

 enkeltes behov.
 Personer under værgemål er myndige og er ikke  

 frataget muligheden for på egen hånd at råde over deres  

 formue og indgå retshandler, medmindre der konkret er truffet  

 afgørelse om fratagelse af den retlige handleevne, jf. § 6 - se  

 herom afsnit 8.3.
8.2.1 Særligt om økonomisk  

 værgemål Værgemål efter § 5 kan, som nævnt,  

 begrænses til at angå økonomiske forhold, herunder  

 bestemte aktiver eller anliggender.
Værgemålet kan således  

 begrænses til fx. salg eller forvaltning af fast ejendom,  

 indgåelse af lejemål eller indgåelse af bestemte  

 økonomiske aftaler.
8.2.2 Særligt om personligt  

 værgemål Værgemålet kan endvidere begrænses til  

 at angå personligt værgemål, herunder bestemte personlige  

 anliggender.
Værgemålet medfører en ret for  

 værgen til at repræsentere den, der er under  

 værgemål, i vigtigere forhold af personlige karakter, som den  

 pågældende på grund af sin tilstand ikke selv kan tage  

 stilling til.
Men et personligt værgemål medfører ikke  

 indgreb i den pågældendes selvbestemmelse og handlefrihed.
Det er  

 ikke muligt at fratage handleevnen på det personlige plan.
Det er vanskeligt at fastlægge grænserne for  

 det personligt værgemål.
Nogle forhold ligger klart inden for det  

 personlige værgemåls grænser, fx. beslutninger om flytning  

 på institution.
Det ligger også fast, at værgemålet  

 ikke giver værgen ret til at beslutte tvangsmæssigt at anbringe  

 eller indlægge den pågældende i et botilbud, hospital eller  

 lignende.
Endvidere kan et personligt værgemål omfatte kontakt  

 med de sociale myndigheder om sociale ydelser, indgivelse af klage eller  

 begæring om aktindsigt.
Andre beslutninger ligger imidlertid klart uden for det  

 personlige værgemåls grænser.
Det kan - navnlig hvis  

 vedkommende bor i et botilbud - være, fordi beslutningen  

 vedrører rent dagligdags spørgsmål, og der ikke er tale  

 om en opgave af retlig karakter.
Det kan fx. være tilfældet ved  

 beslutninger om spisetider i botilbudet eller beslutning om deltagelse i en  

 mindre udflugt.
En personlig værge er en beslutningstager med  

 opgaver af retlig art.
Det er således ikke en omsorgs- eller  

 tilsynsperson.
8.3 Fratagelse af den retlige  

 handleevne Et værgemål efter lovens § 5 kan  

 suppleres med fratagelse af den retlige handleevne efter § 6. Der kan  

 alene ske fratagelse af den retlige handleevne for så vidt angår  

 økonomiske forhold, og fratagelsen omfatter samtlige økonomiske  

 forhold, men den kan dog tidsbegrænses.
Betingelse for fratagelse af den retlige handleevne er, at  

 en sådan foranstaltning er nødvendig for at hindre, at den  

 pågældende udsætter sin formue, indkomst eller andre  

 økonomiske interesser for fare, for at forringes væsentligt  

 eller for at hindre økonomisk udnyttelse.
Et sådant behov vil  

 formentlig især opstå i tilfælde, hvor den  

 pågældende, trods eller snarere på grund af sit handicap,  

 er så aktiv, at der er behov for at hindre egne dispositioner, eller  

 der er behov for at beskytte den pågældende mod at blive udnyttet  

 af omgivelserne.
 Personer, der fratages den retlige handleevne, er umyndige  

 og kan ikke selv forpligte sig ved retshandler eller råde over sin  

 formue.
8.4 Samværgemål Det vil i nogle tilfælde være aktuelt at  

 iværksætte samværgemål, hvilket dog  

 forudsætter, at den pågældende selv anmoder herom.
Samværgemål kan iværksættes for  

 den, der på grund af uerfarenhed, svækket helbred eller anden  

 lignende tilstand har behov for hjælp til at administrere sin formue  

 eller varetage andre økonomiske anliggender.
Der kan således  

 ikke iværksættes samværgemål for så vidt  

 angår personlige forhold.
 Samværgemål kan begrænses til at  

 angå bestemte aktiver eller anliggender.
Samværgemål indebærer, at  

 samværgen og den pågældende handler i forening i  

 anliggender, der er omfattet af samværgemålet.
Ved  

 samværgemål gælder de almindelige tilsynsregler som fx, at  

 værgen skal aflægge regnskab og sørge for, at formuen  

 bestyres i et godkendt forvaltningsinstitut, ikke.
Derfor forudsætter  

 et samværgemål, at den pågældende har en vis indsigt  

 i egne forhold, således at han eller hun er i stand til reelt at handle  

 i forening med samværgen.
 Anmodning om samværgemål sendes til  

 statsamtet.
Kapitel 9 Praktiske eksempler 9.1 Eksempel 1. Kuvertaftaler,  

 betalingsservice og engangsfuldmagter Fru Tordenskjold bor i egen lejlighed, der er beliggende  

 på 1. sal uden elevator.
Hun er 80 år, enke og dårligt  

 gående.
Hun kan derfor kun med stort besvær kan forlade  

 lejligheden.
Til gengæld er fru Tordenskjold åndsfrisk og selv i  

 stand til at overskue og administrere sin økonomi.
Alle fru Tordenskjolds faste udgifter: husleje, el, vand  

 og varme, forsikringer, abonnementer etc. betales hver måned over  

 BetalingsService.
Variable udgifter, som kan betales via girokort, betaler  

 fru Tordenskjold via en kuvertaftale med sit pengeinstitut.
Fru Tordenskjold kan sagtens selv tilberede sin mad, men  

 hun har problemer med at købe ind; kommunen giver ikke hjælp til  

 indkøb, men den lokale dagligvareforretning bringer varer ud én  

 gang om ugen.
Fru Tordenskjold betaler for varerne ved at udstede en  

 check.
Fru Tordenskjold klarer altså stort set sin  

 økonomi uden problemer - kun på et punkt er der vanskeligheder.  

 Hun har svært ved at hæve kontanter på sin konto.
Hendes  

 eneste barn - en søn - har tidligere hjulpet hende i forbindelse med  

 sine besøg hos moderen, hvor hun skrev en check til ham, som han  

 derefter vekslede til kontanter for moderen.
Sønnen er nu de  

 næste to år udstationeret i udlandet, og kan ikke længere  

 hjælpe sin mor.
Da fru Tordenskjold ikke har andre nære  

 pårørende og ingen kontakt til naboer, har kommunen besluttet,  

 at hjemmehjælperne fremover skal bistå fru Tordenskjold med at  

 hæve mindre kontante beløb.
Kommunen har optrykt nogle standardformularer, som kan  

 bruges til engangsfuldmagter, og fru Tordenskjold får en stak af disse  

 fuldmagter, så hun efter behov, dog kun én gang pr. 14. dag, kan  

 bede hjemmehjælperen om at hente penge i fru Tordenskjolds  

 pengeinstitut.
Kommunen har i sin politik for ældreområdet  

 vedtaget, at hjemmehjælperne ikke må hæve beløb  

 større end 500 kr. på disse fuldmagter.
9.2 Eksempel 2. Samværgemål Fru Tordenskjold er nu 82 år og begynder at miste  

 synet og kan derfor ikke længere fuldt ud selv klare administrationen  

 af sin økonomi.
Hun er ikke i stand til at kontrollere kontoudtog,  

 udstede checks og underskrive engangsfuldmagterne etc. på grund af  

 synsnedsættelsen.
Hun er ellers fuldt habil.
 Fru Tordenskjold beslutter at anmode statsamtet om, at der  

 oprettes et samværgemål, hvor hendes søn indsættes  

 som samværge.
 Samværgemålet begrænses til, at  

 sønnen i samråd med sin mor kan disponere over fru Tordenskjolds  

 indtægter og formue på bankkonti.
 Hvis sønnen fortsat havde været i udlandet,  

 kunne fru Tordenskjold have fået en værge gennem statsamtet.
9.3 Eksempel 3. Personligt og økonomisk  

 værgemål, indflytning i plejehjem, administrationsaftaler og  

 opbevaringsaftaler I en alder af 85 år bliver fru Tordenskjold ramt af  

 en hjerneblødning, som invaliderer fru Tordenskjold fysisk såvel  

 som psykisk.
Hun er utryg ved at være alene i eget hjem, og  

 ønsker en plejehjemsplads.
Hun skønnes ikke længere at være habil,  

 da hun i lange perioder kan være åndeligt svækket, som  

 følge af hjerneblødningen.
Sønnen anmoder statsamtet om,  

 at samværgemålet ændres til et personligt og  

 økonomisk værgemål, så han på moderens vegne  

 kan indgå juridisk gyldige aftaler i forbindelse med moderens flytning  

 til plejebolig.
Værgemålet etableres, og sønnen opsiger  

 derefter moderens lejlighed og skriver lejekontrakt med kommunen, som ejer  

 plejeboligerne.
I plejeboligerne er der en fast "pakke", som  

 beboerne kan købe, omfattende: husleje, forbrug af el, vand og varme,  

 vask af tøj, rengøringsmidler, vinduespudsning samt  

 forplejning.
Sønnen vælger at købe alle ydelser til  

 moderen og indgår en administrationsaftale med kommunen, som giver  

 kommunen adgang til at trække betalingen for "pakken" af  

 moderens pension.
Derudover omfatter administrationsaftalen også, at  

 kommunen hver måned hæver 500 kr. af moderens pension til  

 lommepenge, som administreres af ledelsen for plejeboligerne. Én gang  

 hver måned aflægger ledelsen regnskab for, hvordan lommepengene  

 er anvendt.
Sønnen indgår ligeledes en opbevaringsaftale  

 med plejehjemmet.
Opbevaringsaftalen omhandler nogle af moderens smykker, som  

 ikke har stor materiel værdi, men derimod er af stor  

 affektionsværdi for moderen, som har glæde af at bære  

 smykkerne ved festlige lejligheder.
9.4 Eksempel 4. Lov om social pension  

 § 36 Hr.
Gyldenløve, 77 år, bor på andet  

 år i en ældreegnet bolig, som han på grund af fysiske  

 handicaps er blevet visiteret til.
Hr.
Gyldenløve modtager  

 hjemmehjælp fra kommunen, og han er tilsluttet kommunens  

 madserviceordning.
Hr.
Gyldenløve har ingen indtægter ud over  

 sin folkepension, og han regnes for habil.
I nogle perioder har hr.
Gyldenløve imidlertid ikke  

 været i stand til at betale for husleje, el, varme og vand og heller  

 ikke for den kommunale mad samt livsvigtig medicin.
Det har blandt andet  

 betydet, at kommunen - som har visitationsretten til boligerne - flere gange  

 har betalt hr.
Gyldenløves husleje til andelsboligforeningen, der ejer  

 boligerne.
Den kommunale sagsbehandler taler med hr.  

 Gyldenløve om problemet, og det viser sig, at hr.
Gyldenløves  

 datter har udviklet en fantastisk evne til at "blokke" sin far for  

 pensionen, inden han får betalt sine regninger til boligforeningen,  

 kommune og apotek.
Sagsbehandleren beslutter derfor at anbefale kommunen, at  

 man efter § 36 i lov om social pension overtager administrationen af hr.  

 Gyldenløves pension, så de faste udgifter betales af pensionen,  

 inden pengene overføres til hr.
Gyldenløves konto.
Socialministeriet, den 30. november  

 1998 Karen Jespersen /Leif Sondrup Bilag 1 Standardformular til engangsfuldmagt [ ] betale ___________________  

[ ] overføre  

 kr. ________________________
  

 skriver kr.: _________________
  

 fra min konto nr.: ____________  

 i pengeinstitut _______________
  

 Den _______________________
  

 Underskrift: ________________  

 Navn: _____________________
  

 Der skal forevises legitimation af fuldmagtshaver.
  

 Fuldmagten skal efter udbetaling opbevares af den ekspederende  

 afdeling.
Bilag 2 Standardformular til administrationsaftale Administrationsaftale mellem  __________________________  cpr.nr.  __________  og  

  _________________________  kommune
  

 om anvendelse af beboerens midler til følgende formål:
Betaling for obligatoriske ydelser opkræves månedsvis forud via  

 pensionssystemet.
  

 Betaling for valgfri ydelser opkræves månedsvis forud ved  

 overførsel fra beboerens konto i ________________________  reg.nr. og  

 kontonr.  _________________  med en saldo på kr.  _____________  

 på tidspunktet for aftalens indgåelse til administrationens konto  

 i  __________________  reg.nr. og  

 kontonr.  _____________.
  

 Til betaling af andre udgifter for beboeren, overføres der  

 månedsvis kr.  _______  til administrationens konto i ________________  

  reg.nr. og kontornr.  ____________  fra beboerens konto i  ________________  

  reg.nr. og kontonr. __________________.
  

 Bankbog/hævekort skal opbevares således:  

  _________________________
  

 Kommunen beregner sig intet vederlag for administration af midler.
  

 Bemyndigelse til at disponere over indestående på kontoen til  

 ovennævnte formål har alene hver for sig / i forening:  

 navn:  ________________________,  stilling:  __________________  cpr.nr.:  

  _______________
  

 navn:  ________________________,  stilling:  __________________  cpr.nr.:  

_______________  

 Den administrerende myndighed er forpligtet til at foretage registrering af  

 saldo på beboerens konto og enhver bevægelse heri og  

 fremlægge bilag for diverse dispositioner over indestående.
  

 Genpart af denne aftale er udleveret til kontohaver og beboerens  

 kontoførende pengeinstitut.
Pengeinstituttet kontrollerer ikke  

 aftalens overholdelse.
  

 Aftalen har virkning fra den  __________  til den  ____________ . Aftalen og  

 bilag hertil kan opsiges eller ændres af beboeren med  ______________  

  varsel.
  

 Ejer:  _________________________                       kommunen:  

  _________________________  

 Dato:  ____________
  

 Vitterlighedsvidner for underskriftens ægthed og underskrivers  

 habilitet:
  

 Navn:  _______________________                        Navn:  

  _____________________________  

 Stilling:  _____________________                         Stilling:  

  ___________________________  

 Bopæl:  ______________________                        Bopæl:  

  ____________________________ Bilag 3 Standardformular til opbevaringsaftale Bilag 4 Indholdsfortegnelse 1. Vejledning om betaling, administration, og opbevaring m.v. af midler  

 for personer med nedsat fysisk eller psykisk funktionsevne  

  

 1.1 Indledning  

 1.2 Formål  

 1.3 Områder, som vejledningen omhandler  

 1.4 Vejledningens indhold 2. Aftalefrihed og ugyldighedsgrunde  

 2.1 Almindeligt princip om aftalefrihed  

 2.2 Ugyldighedsgrunde  

 2.2.1 Umyndighed  

 2.2.2 Manglende evne til at handle fornuftsmæssigt  

 2.2.3 Forfalskning, tvang, svig eller udnyttelse  

 2.2.4 Urimelige aftaler  

 2.3 Dispositioner på andres vegne 3. Regningsbetaling via pengeinstitut  

 3.1 "Kuvert-aftale"  

 3.2 BetalingsService 4. Fuldmagt  

 4.1 Anvendelse af fuldmagter  

 4.2 Hvem kan give fuldmagt  

 4.2.1 Fuldmagtsgiver bliver efterfølgende inhabil  

 4.2.2 Fuldmagtsgiver efterfølgende under værgemål  

 4.2.3 Fuldmagtsgivers død  

 4.2.4 Beskyttelse mod tab  

 4.3 Hvem kan være fuldmægtig  

 4.4 Fuldmagterstyper  

 4.4.1 Engangsfuldmagt  

 4.4.2 Standardformular - engangsfuldmagt  

 4.4.3 Løbende tidsubegrænsede fuldmagter  

 4.4.4 Generalfuldmagt  

 4.5 Administrationsaftaler  

 4.5.1 Hvem kan indgå administrationsaftaler  

 4.5.2 Inhabile personer  

 4.5.3 Anvendelsesområdet  

 4.5.3.1 Faste obligatoriske udgifter  

 4.5.3.2 Valgfri servicetilbud  

 4.5.3.3 "Lommepenge" m.v.  

 4.6 Standardformular - administrationsaftaler 5. Opbevaring af værdier  

 5.1 Opbevaring er den enkeltes eget ansvar  

 5.2 Aftale om opbevaring af værdier 5.2.1 Hvilke værdier kan tilbydes opbevaret  

 5.2.2 Lokale beløbsgrænser  

 5.2.3 Mellemregningskonto  

 5.3 Standardformular - opbevaring af værdier  

 5.4 Registrering af ind- og udbetalinger 6. Revision 7. Reglerne i § 36 i lov om social pension  

 7.1 Lov om social pension § 36 8. Reglerne om værgemål  

 8.1 Anmodning om værgemål  

 8.2 Værgemål efter lovens § 5  

 8.2.1 Særligt om økonomisk værgemål  

 8.2.2 Særligt om personligt værgemål  

 8.3 Fratagelse af den retlige handleevne  

 8.4 Samværgemål 9. Praktiske eksempler  

 9.1 Eksempel 1. Kuvertaftaler, betalingsservice og engangsfuldmagter  

 9.2 Eksempel 2. Samværgemål  

 9.3 Eksempel 3. Personligt og økonomisk værgemål,  

 indflytning i plejehjem, administrationsaftaler og opbevaringsaftaler  

 9.4 Eksempel 4. Lov om social pension § 36 Bilag 1 Standardformular til engangsfuldmagt  

 Bilag 2 Standardformular til administrationsaftale  

 Bilag 3 Standardformular til opbevaringsaftale  

 Bilag 4 Indholdsfortegnelse 1)    Socialministeriets  

 vejledning om "Sociale tilbud til ældre m.fl.", 1998 og  

 Socialministeriets vejledning om "Sociale tilbud til voksne med  

 handicap", 1998. Vejledningerne kan købes i boghandlen eller i  

 Statens Publikationer (tlf. 33 37 92 28).
