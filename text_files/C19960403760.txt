1. Lovens anvendelsesområde 1.1 Hvem er omfattet I beboede private udlejningsejendomme, herunder offentligt ejede  

 udlejningsejendomme, kan udlejer og lejere indgå en skriftlig aftale om  

 privat byfornyelse.
 Loven omfatter både gennemførelse af privat byfornyelse i  

 beboelseslejligheder og omdannelse af erhvervsdelen til beboelse i  

 beboelseslejligheder, der delvis anvendes til andet end beboelse - samt  

 enkeltværelser, som ikke er en del af udlejers beboelseslejlighed eller ikke  

 er en del af et en- eller tofamiliehus, som udlejer bebor.
En aftale om gennemførelse af privat byfornyelse kan dog ikke omfatte et  

 eller flere beboelseslejemål (i en iøvrigt beboet privat udlejningsejendom),  

 som på aftaletidspunktet er ubeboede og uudlejede.
Da det er en  

 betingelse, at den lejer, der indgår en aftale bor i det pågældende lejemål,  

 er det ikke tilstrækkeligt, at lejemålet er udlejet selvom det ikke er  

 beboet.
Undtaget fra kravet om beboelse er dog ubeboede men udlejede lejemål,  

 hvor lejeren er midlertidigt fraværende på grund af sygdom, forretningsrejse,  

 ferieophold, militærtjeneste, midlertidig forflyttelse el. lign.
 Lov om privat byfornyelse bygger på det matrikulære ejendomsbegreb.  

 D.v.s., at en ejendom svarer til et matrikkelnummer.
 Dog gælder, at flere ejerlejligheder, der henhører under samme  

 ejerforening, og som ejes af samme udlejer, anses som en ejendom.
Endvidere gælder, at hvis flere (matrikulære) ejendomme, der ejes af samme  

 udlejer, er opført kontinuerligt som en samlet bebyggelse, og enten har  

 fælles friarealer eller nogen form for driftsfællesskab, så anses de  

 ligeledes som en ejendom.
Det samme er tilfældet, hvor flere ejendomme er  

 samvurderet eller samnoteret i tingbogen.
1.2 Hvad er omfattet Der er i en bekendtgørelse til loven udarbejdet en såkaldt positivliste  

 over de arbejder, som udlejer og lejer kan beslutte at gennemføre.
 Kun arbejder omfattet af positivlisten giver adgang til tilskuddet.
 Positivlisten er optrykt bagest i vejledningen og er beskrevet i kapitel  

 IV.
1.3 Investeringsramme Det er en forudsætning for at kunne gennemføre en aftale om privat  

 byfornyelse (og dermed for at kunne få tilskud), at der opnås plads inden for  

 den i loven fastsatte årlige investeringsramme (se nærmere afsnit 4).  

 Investeringsrammen fastsættes årligt.
I 1996 udgør den 800 mill. kr. for  

 private udlejningsejendomme.
1.4 Offentligt støttet byfornyelse Ordningen er et supplement til den offentligt støttede byfornyelse.
 Aftale om privat byfornyelse kan derfor også omfatte beboelsesejendomme,  

 hvor kommunen har truffet en beslutning om offentligt støttet byfornyelse  

 eller boligforbedring.
 Der kan dog ikke ydes tilskud efter både lov om privat byfornyelse og lov  

 om byfornyelse og boligforbedring til det samme arbejde.
2. Aftaleprincippet Loven er bygget op om en skriftlig aftale mellem udlejer og lejer.
 Kommunen medvirker ikke i beslutningsprocessen, og kan bortset fra  

 almindelig byggesagsbehandling m.v. ikke stille krav til aftalen.
 Udlejer og lejere får med andre ord mulighed for at forhandle om, hvilke  

 arbejder der ønskes gennemført og herunder også stille krav og betingelser  

 til det samlede projekt.
Forhandlingerne skal munde ud i en skriftlig og for begge parter bindende  

 aftale.
Loven kan kun anvendes, hvis de to parter i ejendommen har indgået en  

 sådan skriftlig aftale.
 Boligministeriet har udarbejdet en aftaleblanket, som altid skal  

 anvendes ved indgåelse af aftaler efter lov om privat byfornyelse.
2.1 Forhandling Der er med ordningens udformning tænkt etableret et forhandlingsforløb  

 imellem udlejer og lejere, inden parterne accepterer en beslutning om  

 gennemførelse af et ombygningsprojekt.
 I dette forløb kan såvel lejere, som ønsker at blive boende i ejendommen,  

 som lejere, der ikke ønsker at blive boende i ejendommen efter arbejdernes  

 gennemførelse, deltage.
 Initiativet til at etablere et forhandlingsforløb kan komme både fra  

 udlejer og lejerne.
Der er ikke fastsat regler for, hvordan denne forhandling skal foregå.
Det  

 står derfor parterne frit for at vælge den fremgangsmåde, som passer bedst i  

 den konkrete situation.
2.2 Lejertilslutning Arbejder og bruttolejeforhøjelser, (dvs. lejeforhøjelser uden fradrag af  

 tilskud, se nærmere afsnit 5), der skal være omfattet af ordningen, kan kun  

 iværksættes, hvis udlejer og et kvalificeret flertal af de lejere, der  

 bebor ejendommen, skriftligt indgår aftale herom.
Der gælder dog to  

 undtagelse fra denne hovedregelregel, jf. nedenfor.
 I ejendomme med 12 beboelseslejemål eller derunder skal aftalen således  

 tiltrædes af mindst 75 pct. af lejerne, og i ejendomme med 13 eller flere  

 beboelseslejemål skal aftalen tiltrædes af mindst 60 pct. af lejerne.
 Lejertilslutningen opgøres i forhold til det samlede antal udlejede og  

 beboede beboelseslejligheder/klubværelser i ejendommen på tidspunktet for  

 aftalens indgåelse.
 Hvis der er et ubeboet men udlejet lejemål, hvor lejeren er midlertidigt  

 fraværende på grund af sygdom, forretningsrejse, ferieophold,  

 militærtjeneste, midlertidig forflytelse el. lign., skal dette lejemål  

 ligeledes medregnes som beboet i opgørelsen af lejertilslutningen.
Denne midlertidige fraværende lejer skal derfor betragtes på samme måde,  

 som de lejere, der bebor lejemålet på aftaletidspunktet.
Alle  

 gyldighedsbetingelser skal derfor være opfyldt i relation til den  

 midlertidigt fraværende lejer.
Hvis et beboelseslejemål er fremlejet, er det fremlejer og ikke  

 fremlejetager, der i givet fald skal tilslutte sig arbejderne og  

 lejeforhøjelsens gennemførelse.
Alle gyldighedsbetingelser skal derfor være  

 opfyldt i relation til fremlejer.
 For ejendomme, der er opdelt i ejerlejligheder, gælder efter  

 ejerlejlighedsloven, at hver ejerlejlighed anses som en selvstændig fast  

 ejendom.
 Dette indebærer for enkeltvis udlejede ejerlejligheder, at udlejer og  

 lejer skal være enige for at kunne anvende reglerne i lov om privat  

 byfornyelse.
 Flere ejerlejligheder, der henhører under samme ejerforening, og som ejes  

 af samme udlejer, betragtes i lov om privat byfornyelse som en ejendom.
Dette betyder, at for disse udlejede ejerlejligheder gælder samme regler  

 som i almindelige udlejningsejendomme, dvs. at der skal være 75 pct.  

 henholdsvis 60 pct. lejertilslutning for at kunne gennemføre arbejder  

 omfattet af loven.
Tilsvarende gælder, at hvis flere (matrikulære) ejendomme,  

 der ejes af samme udlejer, er opført kontinuerligt som en samlet bebyggelse,  

 og som enten har fælles friarealer eller nogen form for driftsfællesskab, så  

 anses de ligeledes som en ejendom.
Det samme er tilfældet, hvor flere  

 ejendomme er samvurderet eller samnoteret i tingbogen.
 Dette betyder ligeledes, at der i en sådan ejendom skal være 75 pct.  

 henholdsvis 60 pct. lejertilslutning beregnet på grundlag af samtlige lejere  

 (der bor i alle de enkelte matrikulære ejendomme), for at kunne gennemføre  

 arbejder omfattet af loven.
 Kravet om 75 pct. henholdsvis 60 pct. lejertilslutning indebærer ikke, at  

 en lejer skal acceptere samtlige de arbejder, som aftalen omfatter (se  

 nærmere afsnit 6.3).
Der stilles ikke krav om kvalificeret flertal, dvs. 75 pct.  

 henholdsvis 60 pct. lejertilslutning, såfremt der alene er tale om  

 gennemførelse af arbejder i den enkelte bolig, dvs. arbejder, som den enkelte  

 lejer kan modsætte sig (se nærmere afsnit 6.3). Det er en betingelse for at  

 ingå en sådan særskilt aftale med den enkelte lejer, at samtlige lejere får  

 mulighed for at acceptere gennemførelse af tilsvarende arbejder.
Det er  

 naturligvis en betingelse, at den berørte lejer bebor lejemålet og accepterer  

 gennemførelsen af de pågældende arbejder.
 Der stilles endvidere krav om et kvalificeret flertal, dvs. 75 pct.  

 henholdsvis 60 pct. lejertilslutning, såfremt beboerrepræsentationen indgår  

 en aftale med udlejer (se nærmere afsnit 2.4).
2.3 Beboerrepræsentanterne Udlejer skal inddrage beboerrepræsentanterne i et projekt så tidligt som  

 muligt for at sikre, at den viden, de igennem deres arbejde som  

 beboerrepræsentanter har erhvervet sig om ejendommen og beboerne, indgår i  

 forhandlingsgrundlaget.
 Udlejeren vil på grundlag af drøftelserne med beboerrepræsentanterne og  

 inden afholdelse af evt. udgifter kunne danne sig et indtryk af, om det er  

 hensigtsmæssigt at rette henvendelse til de enkelte lejere med henblik på at  

 forhandle om gennemførelse af privat byfornyelse i ejendommen.
 Tilsvarende vil det være betryggende for lejerne, at udlejers overvejelser  

 diskuteres med beboerrepræsentanterne, som har et særligt kendskab til  

 ejendommens forhold, forinden planerne evt. præsenteres for de enkelte  

 lejere.
 Lovens bestemmelser er ikke til hinder for, at det aftales, at lejerne i  

 forhandlingsforløbet lader sig repræsentere af f.eks. beboerrepræsentanterne.  

 Den enkelte lejere afgør selv, i hvilket omfang beboerrepræsentanterne skal  

 forestå forhandlingerne på lejernes vegne.
 Lejelovens § 65 - som indeholder regler for beboerrepræsentanternes  

 rettigheder over for udlejer - gælder ligeledes i forbindelse med indgåelse  

 af en aftale om privat byfornyelse.
Derimod gælder lejelovens § 66 - som omhandler beboerrepræsentanternes  

 indflydelse på gennemførelse af vedligeholdelses- og forbedringsarbejder -  

 som udgangspunkt ikke ved gennemførelse af arbejder efter lov om privat  

 byfornyelse.
Det er dog muligt at aftale, at en eller flere af bestemmelserne  

 i lejelovens § 66 skal gælde (se nærmere afsnit 3.2).
 Beboerrepræsentanterne har dog også mulighed for - i visse tilfælde - selv  

 på vegne af de øvrige lejere at indgå en aftale med udlejer (se nærmere  

 afsnit 2.4).
2.4 Beboerrepræsentanternes aftalekompetence Beboerrepræsentanterne har den samme aftalekompetence, som gælder efter  

 lejelovens § 66 a.
Beboerrepræsentanterne kan på vegne af samtlige lejere af  

 beboelseslejligheder indgå en aftale med udlejer.
Aftalen skal omfatte både  

 gennemførelse af de af loven omfattede arbejder og en lejeforhøjelse som  

 følge af gennemførelsen af disse arbejder.
Aftalen indgås efter de samme  

 regler, som gælder for indgåelse af aftaler mellem udlejer og de enkelte  

 lejere.
 Da beboerrepræsentanterne ikke repræsenterer lejere i klubværelser, kan en  

 aftale ikke omfatte disse lejere.
Beboerrepræsentanterne kan kun indgå en aftale med udlejer, såfremt den  

 aftalte lejeforhøjelse uden fradrag af tilskud ikke overstiger 64 kr. pr. m2  

 bruttoetageareal.
Ved beregning af denne beløbsgrænse medregnes arbejder, som  

 beboerrepræsentanterne (inden for de sidste 3 år) har indgået aftale om efter  

 de samme bestemmelser i lov om privat byfornyelse (men ikke efter lejelovens  

 § 66 a).
 Den gennemsnitlige lejeforhøjelse beregnes i forhold til den samlede  

 ejendom, selv om arbejderne kun vedrører en del af ejendommen.
Beboerrepræsentanternes adgang til at indgå aftale med udlejer retter sig  

 primært mod arbejder, der vedrører hele ejendommen.
Der kan dog også være  

 tale om forbedringer, der skal gennemføres i enkelte lejemål.
Inden beboerrepræsentanterne underskriver aftalen med udlejer, skal de  

 indkalde til et beboermøde.
På dette beboermøde skal der være flertal blandt  

 de fremmødte lejere (af beboelseslejlighederne) for arbejdernes  

 gennemførelse.
Efter beboermødet skal beboerrepræsentanterne snarest skriftligt meddele  

 lejerne (af beboelseslejlighederne) om den beslutning, der blev truffet på  

 mødet.
Den skriftlige meddelelse skal indeholde oplysning om, at 1/4 af disse  

 lejere inden 2 uger meddelelsen kan forlange, at beboerrepræsentanterne  

 afholder en urafstemning blandt ejendommens lejere (af  

 beboelseslejlighederne).
Beboerrepræsentanterne må således afvente udløbet af 2-ugers fristen, før  

 de kan underskrive aftalen med udlejer.
Og hvis der skal afholdes  

 urafstemning, må de ligeledes afvente udfaldet af denne afstemning, før de i  

 givet fald kan underskrive aftalen.
Det bemærkes, at der gælder de tilsvarende mindretalsbeskyttelsesregler  

 som ved indgåelse af aftaler mellem udlejer og lejere.
Dette indebærer at  

 lejerens adgang til at nedlægge veto efter § 6 i lov om privat byfornyelse,  

 ligeledes finder anvendelse ved aftaler, som beboerrepræsentanterne har  

 indgået (se nærmere afsnit 6.3). Endvidere kan aftalen udløse ret til en  

 erstatningsbolig (se nærmere afsnit 6.2).
 Endvidere gælder, at den enkelte lejer har adgang til at få prøvet den af  

 beboerrepræsentanterne indgåede aftale efter bestemmelserne i § 12 i lov om  

 privat byfornyelse (se nærmere afsnit 7).
2.5 Byggesagsrådgiveren Det er for udlejer som lejere af afgørende betydning, at det samlede  

 projekt, omkostningerne ved dets gennemførelse og de huslejemæssige  

 konsekvenser er grundigt belyst, inden aftale om projektet indgås.
Det er derfor en betingelse, at udlejer og et flertal af lejerne i  

 fællesskab antager en byggesagsrådgiver, der er omfattet af en sædvanlig  

 rådgiverforsikring.
Der stilles ikke nogen bestemte faglige krav til den  

 pågældende rådgiver.
 I de kommuner, hvor der er oprettet en kommunal rådgivningstjeneste for  

 privat byfornyelse (se nærmere kapitel III), skal der antages en  

 byggesagsrådgiver fra den kommunale rådgivningstjeneste (kommunen kan oplyse,  

 om der er oprettet en kommunal rådgivningstjeneste for privat byfornyelse og  

 om dens geografiske virkeområde).
Der er ikke er fastsat regler om størrelsen af byggesagsrådgiverens  

 honorar i lov om privat byfornyelse.
Honorarets størrelse kan således frit  

 aftales.
 Det er vigtigt at være opmærksom på, om byggesagsrådgiveren har en  

 rådgiverforsikring med den fornødne dækning.
Rådgiverforsikringen skal således kunne dække det tilfælde, hvor en  

 mangelfuld/forkert rådgivning påfører parterne et økonomisk tab.
Hvis Bygge-  

 og Boligstyrelsen f.eks. efterfølgende ved en stikprøvekontrol konstaterer,  

 at ikke alle de af aftalen omfattede arbejder er tilskudsberettigede, vil  

 tilskuddet blive reguleret (blive nedsat) til kun at omfatte de  

 tilskudsberettigede arbejder.
I dette tilfælde er det vigtigt at parterne kan  

 få dækket dette tab hos den byggesagsrådgiver, der inden aftalens indgåelse  

 erklærede, at alle arbejderne var tilskudsberettigede.
 Hvis der er tvivl om hvorvidt dækningsomfanget af rådgiverforsikringen er  

 tilstrækkelig, bør dette sikres ved en skriftlig erklæring herom fra  

 rådgiverens forsikringsselskab.
 Byggesagsrådgiveren skal:
* komme med en skriftlig erklæring om, at de påtænkte arbejder med hertil  

 knyttede nødvendige følgearbejder i et projekt er omfattet af positivlisten  

 og de heri stillede materialekrav, og at der derfor kan indgås en aftale med  

 den virkning, at der kan kræves lejeforhøjelse og opnås tilskud efter de  

 særlige bestemmelser i lov om privat byfornyelse, samt * komme med en skriftlig erklæring om de lejemæssige konsekvenser for det  

 enkelte lejemål.
Denne erklæring angiver den maksimale huslejestigning, som  

 udlejer kan kræve.
Erklæringen skal indeholde oplysning om lejeforhøjelsen,  

 såvel eksklusiv som inklusiv det tilskud, som kan opnås.
 Byggesagsrådgiveren skal endelig i forbindelse med registrering af aftalen  

 (se nærmere afsnit 5.3) afgive en erklæring på ansøgningsskemaet om, at de  

 arbejder, udlejer og lejerne har aftalt at gennemføre efter lov om privat  

 byfornyelse, er omfattet af positivlisten.
 Der stilles de samme habilitetskrav til byggesagsrådgiveren, som  

 bl.a. gælder for en offentligt ansat.
 Afgrænsningen af habilitetskravet sker i overensstemmelse med  

 forvaltningslovens § 3, stk. 1.
 Dette betyder f.eks., at byggesagsrådgiveren ikke må have en særlig  

 personlig eller økonomisk interesse i udfaldet af ansøgningen om tilskud.
Udgifterne til byggesagsrådgivning medtages i de samlede  

 projektomkostningerne, som danner baggrund for beregningen af  

 lejeforhøjelsen.
Hvis et projekt har måttet opgives, kan udgifterne opkræves  

 hos de lejere, der har antaget byggesagsrådgiveren (se afsnit 8.2). Det  

 bemærkes, at såfremt erklæringerne afgives af den kommunale  

 rådgivningstjenestes byggesagsrådgiver, skal der ikke betales herfor.
Det er vigtigt at være opmærksom på, at hvis aftalen justeres/ændres,  

 efter den er indgået, kan grundlaget for byggesagsrådgiverens erklæring  

 dermed ændres.
Hvis det f.eks. aftales, at der skal gennemføres nye arbejder,  

 som ikke er omfattet af den oprindelige aftale, skal byggesagsrådgiveren  

 afgive en ny erklæring.
Erklæringen skal både omfatte de nye arbejder og de  

 nye lejemæssige konsekvenser.
Byggesagsrådgivererklæringerne skal udleveres til alle beboelseslejere i  

 ejendommen (d.v.s. også til de lejere, der ikke skriftligt har accepteret  

 arbejdernes gennemførelse). Byggesagsrådgivererklæringerne skal ligeledes  

 udleveres til samtlige lejere af beboelseslejligheder, når aftalen indgås af  

 beboerrepræsentanterne.
Denne udlevering skal ske senest samtidig med, at  

 udlejers meddelelse om aftalens indgåelse er kommet frem til lejerne.
2.6 Øvrige rådgivningsmuligheder Både udlejer og lejerne kan inddrage egen partskonsulentbistand.  

  Denne konsulentbistand kan inddrages på et hvilket som helst tidspunkt i  

 gennemførelsesforløbet.
Konsulentbistanden kan f.eks. være juridisk eller  

 teknisk.
Hvis der ydes konsulentbistand efter aftalens indgåelse, bør der i aftalen  

 været taget højde for, at disse udgifter - indenfor de fastsatte gænser -  

 ligeledes er indeholdt i aftalen.
I modsat fald er det nødvendigt at indgå en  

 supplerende aftale (se nærmere afsnit 5.4 og 5.5), for at udgifterne kan  

 medtages i det samlede projekt.
Der stilles hverken særlige krav til den pågældendes faglige baggrund  

 eller til forsikringsdækning.
Det står således udlejer/lejer frit for, hvem  

 de vil antage som konsulent.
Afhængig af hvilken type rådgivning som ydes,  

 bør det dog overvejes at undersøge, om konsulenten har den fornødne  

 forsikringsdækning.
 Udgiften til udlejers/lejers konsulent indgår som en del af de samlede  

 ombygningsomkostninger, der danner grundlag for den aftalte lejeforhøjelse  

 (og som der ydes tilskud til). Såfremt der ikke indgås nogen aftale, vil  

 udlejer og lejer i givet fald selv skulle dække udgiften til egen  

 konsulentbistand (se nærmere afsnit 8.2).
 Der kan afholdes udgifter til henholdsvis udlejers og lejers  

 konsulentbistand indenfor følgende beløbsgrænser pr. lejemål:
* De første 5 lejemål kr. 1.500 pr. lejemål * de derpå følgende 5 lejemål kr. 1.150 pr. lejemål * de resterende lejemål kr. 750 pr. lejemål Hvis f.eks. et projekt omfatter 17 lejemål, vil udlejer og lejerne hver  

 især have mulighed for at antage konsulentbistand for maksimalt kr. 18.500.
 Kommunalbestyrelsen kan beslutte at oprette en kommunal  

 rådgivningstjeneste for privat byfornyelse (se nærmere kapitel III). Hvis  

 kommunen har oprettet en sådan rådgivningstjeneste, kan parterne få (gratis)  

 konsulentbistand hos rådgivningstjenesten.
I forbindelse med lov om privat byfornyelse har lejernes og udlejernes  

 organisationer oprettet en informationstjeneste,  

»Byfornyelseslinien« , for privat byfornyelse.  

 »Byfornyelseslinien« er udformet som en konsulenttjeneste og er  

 etableret på de regionale organisationskontorer for grundejere og lejere i  

 Århus, Ålborg, Odense og København.
Yderligere oplysninger kan fås på tlf.  

 nr. 38 38 36 37.
 Endelig står det i øvrigt naturligvis begge parter frit for selv at antage  

 og betale udgiften for egen rådgivning.
 Man kan naturligvis kombinere de forskellige rådgivningsmuligheder efter  

 behov.
2.7 Gyldig aftale Det er et vilkår for aftalens gyldighed:
* at den er indgået på den af Boligministeriet udarbejdede aftaleblanket, * at hvis der kræves et kvalificeret flertal, skal i ejendomme med 12  

 beboelseslejemål eller derunder, udlejer og mindst 75 pct. af de lejere, der  

 bebor ejendommen, skriftligt acceptere arbejdernes og lejeforhøjelsens  

 gennemførelse, * at hvis der kræves et kvalificeret flertal, skal i ejendomme med mere  

 end 12 beboelseslejemål, udlejer og mindst 60 pct. af de lejere, der bebor  

 ejendommen, skriftligt acceptere arbejdernes og lejeforhøjelsens  

 gennemførelse, * at hvis aftalen er indgået mellem udlejer og beboerrepræsentanterne,  

 skal betingelserne i lovens § 3, stk. 4, være opfyldt, (se nærmere afsnit  

 2.2), * at hvis aftalen er indgået mellem udlejer og den enkelte lejer, skal  

 betingelserne i lovens § 3, stk. 2, være opfyldt, (se nærmere afsnit 2.4), * at udlejer i ejendomme, hvor der er valgt beboerrepræsentation, indrager  

 beboerrepræsentanterne før de øvrige lejere i ejendommen, * at udlejer og lejerne i fællesskab udpeger en byggesagsrådgiver, der er  

 omfattet af en sædvanlig rådgiverforsikring, og at de - inden aftalen bliver  

 indgået - af denne byggesagsrådgiver modtager * en skriftlig erklæring om, at de påtænkte arbejder med hertil knyttede  

 nødvendige følgearbejder er omfattet af positivlisten og de heri stillede  

 materialekrav, og * en skriftlig erklæring om de lejemæssige konsekvenser - med og uden  

 tilskud - for det enkelte lejemål i hele tilskudsperioden, * at lejerne før antagelse af byggesagsrådgiveren modtager  

 Boligministeriets Vejledning om privat byfornyelse - til udlejere og lejere, * at lejeren i et lejemål, der delvis er udlejet til beboelse, og hvor  

 erhvervsdelen omdannes til beboelse, inden aftalens indgåelse får udleveret  

 en afgørelse fra huslejenævnet eller byfornyelsesnævnet om størrelsen af den  

 leje, der ville kunne opkræves, hvis erhvervsdelen var udlejet til beboelse  

 før arbejdernes gennemførelse, * at de i bekendtgørelsen om privat byfornyelse fastsatte regler, om de  

 forbedringsarbejder der efter positivlisten kan gennemføres, er opfyldt, * at lejerne før aftalens indgåelse får underretning om, at de kan afvise  

 gennemførelsen af visse arbejder (veto), * at lejerne før aftalens indgåelse får underretning om, at de har ret til  

 at få tilbudt en erstatningsbolig, * at udlejers meddelelse om aftalens indgåelse er kommet frem til lejerne,  

 og * at udlejer senest 6 uger efter at aftalen er indgået, registrerer  

 aftalen på et særligt skema i Bygge- og Boligstyrelsen.
2.8 Ugyldig aftale Hvis blot en af ovenfor anførte gyldighedsbetingelser ikke er opfyldt,  

 er aftalen ugyldig og den vil ikke være omfattet af lov om privat  

 byfornyelse.
 Hvis aftalen er ugyldig, kan lejeforhøjelsen ikke beregnes efter lov om  

 privat byfornyelse.
 Lejeforhøjelsen skal i dette tilfælde beregnes efter lejelovgivningens  

 almindelige regler (se nærmere afsnit 8.1) og der ydes ikke tilskud til  

 nedsættelse af lejeforhøjelsen efter lov om privat byfornyelse.
2.9 Skriftlig aftale, som skal registreres Senest 6 uger efter, at den skriftlige aftale er indgået mellem udlejer og  

 lejerne, skal udlejer på et særligt skema registrere aftalen i Bygge- og  

 Boligstyrelsen.
 Registreringen omfatter oplysninger om ejendommen, om huslejen før og  

 efter arbejdet, om lejernes tilslutning, investeringens størrelse samt  

 arbejdets art, m.v.
 Det er en forudsætning for, at aftalen kan registreres, at der er plads på  

 den årlige investeringsramme (se nærmere afsnit 5).
 Når aftalen er registreret, meddeler Bygge- og Boligstyrelsen tilsagn om  

 tilskud på grundlag af den aftalte registrerede lejeforhøjelse.
3. Aftalens indhold Boligministeriet har udarbejdet en aftaleblanket, som altid skal bruges  

 ved indgåelse af aftaler efter lov om privat byfornyelse.
Det er således et  

vilkår for aftalen gyldighed, at denne aftaleblanket er anvendt.
3.1 Hvilke arbejder kan aftalen omfatte De arbejder, som er omfattet af ordningen - herunder arbejder, som er en  

 nødvendig følge af forbedringerne - skal have karakter af  

forbedringsarbejder.
De i positivlisten nævnte arbejder betragtes som forbedringsarbejder.
Lov  

 om privat byfornyelse bygger således ikke på den i lejelovgivningen anvendte  

 sondring mellem forbedrings- og vedligeholdelsesarbejder.
Der er fastsat en positivliste, der nærmere opregner de arbejder, der er  

 omfattet af ordningen.
Positivlisten er beskrevet i kapitel IV.
 Det er en betingelse for at være omfattet af reglerne i lov om privat  

 byfornyelse, at de arbejder, som aftalen mellem udlejer og lejerne omhandler,  

 er indeholdt i positivlisten og at de opfylder de heri stillede  

 materialekrav.
 Der er dog ikke noget til hinder for, at aftalen tillige omhandler andre  

 arbejder end dem, der er indeholdt i positivlisten.
 Hvis aftalen indeholder andre arbejder end dem, der er indeholdt i  

 positivlisten, skal udførelsen af disse arbejder og fastlæggelsen af de  

 eventuelle lejemæssige konsekvenser heraf, ske i overensstemmelse med  

 lejelovgivningens regler herom.
Det er vigtigt for udlejer og lejerne at få afklaret, hvilke fordele de  

 kan få ud af forbedringsarbejderne.
Fordelene kan være * lavere driftsudgifter i ejendommen, f.eks. ved energi- og  

 vandbesparelser, * brugs- og sundhedsmæssige ændringer, f.eks. bedre indeklima eller mere  

 plads i form af glasinddækninger, * frodigere omgivelser, som giver et rigere levemiljø, f.eks. ved  

 begrønning.
 Læs nærmere i boligministeriets vejledning »Privat byfornyelse -  

 Vejledning om positivlisten« om, hvad der i øvrigt bør undersøges og  

 overvejes -  før der indgås aftale , om hvilke arbejder, der skal  

 gennemføres.
Denne vejledning, som er gratis, kan fås hos Byggecentrum Boghandel, Dr.  

 Neergaards Vej 15, 2970 Hørsholm, tlf. 45 67 73 73.
3.2 Hvad kan aftalen i øvrigt omfatte Nedenfor anføres eksempler på, hvad udlejer og lejer f.eks. kan tage  

 stilling til som forhold, der skal være en del af aftalen.
Der er ikke  

 tale om en udtømmende angivelse , heller ikke indenfor de enkelte  

 punkter.
 Det påhviler derfor udlejer og lejer - evt. i samråd med deres  

 rådgiver - selv at være opmærksomme på alle de forhold, som kan være aktuelle  

 i den konkrete aftalesituation og som derfor bør være indeholdt i aftalen.
 Udlejer og lejer kan f.eks. tage stilling til, om følgende forhold skal  

 være en del af aftalen:
Efter lov om privat byfornyelse, er der ikke noget krav om licitation  

  . Skal de aftalte arbejder udbydes i licitation, og i givet fald  

 hvordan? Kan en del af eller hele renoveringsarbejdet udføres af udlejer som  

eget arbejde? Hvis der sker budgetoverskridelser , skal dette finansieres over  

 vedligeholdelseskontiene? Eller skal der indgås en supplerende aftale eller  

 bortfalder aftalen? Hvis der f.eks. kun er tale om mindre overskridelser -  

 f.eks. 5/10 pct. af den aftalte investering - skal udlejer selv afholde dem?  

 Skal budgetafvigelser der vedrører arbejder, der efter lejelovgivningen  

 betragtes som forbedringsarbejder, kunne finansieres over  

 vedligeholdelses-kontiene? Ved mindreforbrug , hvor der er aftalt delfinansiering med  

 vedligeholdelsesmidler, skal reduktionen give sig fuldt udslag i  

 nettoberegningsgrundlaget eller i vedligeholdelseskontiene? (Det bemærkes, at  

 ved budgetoverskridelser/mindreforbrug kan det være nødvendigt at indgå en  

 supplerende aftale (se nærmere afsnit 5.4 og 5.5)).
Skal der udarbejdes en oversigt over, hvilken lejeforhøjelse de  

 påtænkte forbedringsarbejder kunne medføre efter lejelovgivningen? Hvis de aftalte arbejder er af et sådant omfang, at det bliver nødvendig  

 at  midlertidigt genhuse en eller flere lejere, skal udgiften kunne  

 medtages i den i aftaleblankettens § 3.1 anførte nettoinvestering? Skal  

 udlejer eller den midlertidigt genhuste lejer selv betaler udgiften?  

 Tilsvarende gælder ved permanent genhusning , som kendes på  

 aftaletidspunktet.
Skal udgiften til lejers konsulentbistand medtages? Skal der være beboerindflydelse under renoveringsperioden, f.eks. ved  

 nedsættelse af et byggeudvalg , hvor det f.eks. samtidigt fastsættes,  

 hvilke beføjelser byggeudvalget skal have? Skal der ske regulering af forudbetalt leje eller depositum på  

 grundlag af den aftalte lejeforhøjelse? Hvis aftalen omfatter gennemførelse af arbejder, der ikke er omfattet  

 af lov om privat byfornyelse , jf. aftaleblankettens § 1.4, skal der i  

 forbindelse med beregningen af lejeforhøjelsen (efter lejelovgivningens  

 regler) ske delvis finansiering med midler fra vedligeholdelseskonti? Skal  

 der udarbejdes en projekt- og arbejdsbeskrivelse samt en beskrivelse af  

 kvalitet? Hvem skal revisorpåtegne byggeregnskabet? Hvilke krav skal der  

 stilles til udformningen af byggeregnskabet (udover dem der fremgår af  

 aftaleblankettens § 7)? I hvilke tilfælde skal aftalen ophæves , hvis en eller flere  

 betingelser efterfølgende ikke opfyldes? (Hvis aftalen efterfølgende ophæves,  

 skal lejeforhøjelsen fastsættes efter lejelovgivningens regler, og der vil  

 ikke kunne ydes tilskud til lejeforhøjelsen efter lov om privat byfornyelse).
3.3 Hvordan løses problemer, der ikke er omtalt i aftalen Det er vigtigt at være opmærksom på, at der under selve arbejdets  

 udførelse kan opstå byggetekniske, planlægningsmæssige eller andre problemer,  

 som ikke er omtalt i aftalen.
 Der bør derfor i aftalen være indeholdt en procedure for, hvordan sådanne  

 problemer i givet fald skal kunne løses, herunder eventuelt om  

 beboerrepræsentanternes rolle.
4. Lejefastsættelse Den fremtidige husleje, som aftales, er bindende også i forhold til nye  

 lejere - dvs. i tilfælde af genudlejning.
 Lejefastsættelsen for den del af udgiften, som er omfattet af ordningen,  

 kan gennemføres således, at de samlede aftalte og dokumenterede udgifter  

 danner grundlag for fastsættelse af huslejestigningen.
 Lejefastsættelsen bliver dermed frigjort fra det maksimum for lejens  

 størrelse - det lejedes værdi - som lejeloven og boligreguleringsloven som  

 hovedregel fastsætter.
 Lejefastsættelsen bliver også frigjort fra reglerne om, at der ved  

 beregning af en lejeforhøjelse som følge af en forbedring, skal ses bort fra  

 eventuel sparet fremtidig vedligeholdelse.
 Ovennævnte gælder ligeledes for den lejer, som ikke skriftligt har  

 tilsluttet sig aftalen om arbejdernes gennemførelse, og som ønsker at blive  

 boende i ejendommen efter arbejdernes gennemførelse.
4.1 Beregning af lejen Den samlede og endelige bruttolejeforhøjelse - dvs. uden fradrag af  

 tilskud - kan maksimalt beregnes på grundlag af ydelsen på et 30-årigt  

 annuitetslån med et provenu svarende til de aftalte og dokumenterede udgifter  

 - herunder flytteudgifter i forbindelse med midlertidig eller varig  

 genhusning - og med en rente svarende til en beregnet gennemsnitlig  

 krone-obligationsrente.
 Det er den beregnede gennemsnitlige rente på dagen for aftalens indgåelse,  

 der danner grundlag for lejeforhøjelsen (denne rente fremgår af Bygge- og  

 Boligstyrelsens tilsagn om tilskud).
 Hvis der registreres en supplerende aftale (se nærmere afsnit 5.3), vil  

 det fortsat være renten på tidspunktet for den oprindelige aftales indgåelse,  

 der skal gælde for den samlede (oprindelige og supplerende) aftale.
Den beregning af maksimum for bruttolejeforhøjelsen som sker på  

 grundlag af ydelsen på det 30-årige annuitetslån, er uafhængig af hvordan  

 arbejderne rent faktisk (låne)finansieres.
D.v.s. selv hvor udlejer  

 finansierer arbejdernes gennemførelse uden at optage lån, skal beregningen  

 ske på dette (fiktive) grundlag.
 Udlejer og lejere har naturligvis mulighed for at aftale en lavere  

 lejestigning end den som der maksimalt må aftales efter loven.
Udlejer og lejere har herunder mulighed for at aftale, at evt. indestående  

 på ejendommens vedligeholdelseskonti m.v. eller støtte efter anden  

 lovgivning, skal anvendes som delvis finansiering af ombygningsarbejderne.
I  

 dette tilfælde er det alene den resterende del af udgiften, der kan danne  

 grundlag for beregning af lejeforhøjelsen.
4.2 Fordeling af lejeforhøjelsen Der kan kun ydes tilskud til gennemførelse af privat byfornyelse i de  

 udlejede og beboede beboeleseslejemål (se dog kapitel II). De udgifter, der  

 vedrører erhverv og ejerboliger, skal derfor fratrækkes i beregningen af  

 bruttolejeforhøjelsen.
 Bruttolejeforhøjelsen for det enkelte lejemål beregnes på grundlag  

 af de aftalte og dokumenterede udgifter, som er en følge af de arbejder, der  

 er gennemført i det pågældende lejemål.
 Lejeforhøjelse som følge af gennemførte arbejder, der vedrører hele  

 ejendommen, skal fordeles forholdsmæssigt på de enkelte lejemål efter  

 lejemålenes bruttoetageareal.
I ejendomme, der indeholder såvel beboelse som erhverv, skal der ske en  

 forholdsmæssig fordeling af udgifterne som følge af gennemførelsen af de  

 aftalte arbejder mellem beboelsesdelen og erhvervsdelen.
Den forholdsmæssige  

 fordeling skal ske i forhold til de respektive deles andel af det samlede  

 areal.
 I ejendomme, der indeholder lejemål, der delvist anvendes til andet end  

 beboelse, skal der ske en forholdsmæssig fordeling af udgifter, der vedører  

 både beboelsesdelen og erhvervsdelen.
Tilsvarende gælder, at i ejerlejlighedsejendomme, hvor der gennemføres  

 privat byfornyelse i en eller flere udlejede ejerlejligheder, skal der ske en  

 forholdsmæssig fordeling af udgifter, der vedrører både lejemål og  

 ejerboliger.
Den forholdsmæssige fordeling skal ske i forhold til de  

 respektive deles andel af det samlede areal.
 Ved opgørelsen af ejendommens areal anvendes Boligstyrelsens  

 bekendtgørelse nr. 311 af 27. juni 1983 om beregning af arealet af boliger og  

 erhvervslokaler.
 4.3 Lejelovgivningens vedligeholdelseskonti m.v.
 Såfremt der til gennemførelsen af arbejder efter lov om privat byfornyelse  

 anvendes beløb afsat efter §§ 18 og 18 b i lov om midlertidig regulering af  

 boligforholdene eller efter §§ 22 og 63 a i lov om leje, kan den del af de  

 aftalte og dokumenterede udgifter som dækkes af disse midler, ikke medregnes  

 ved beregning af bruttolejeforhøjelsen.
 Det er på denne baggrund vigtigt at være opmærksom på, at det kan være en  

 del af aftaleforholdet, at byggesagsrådgiveren og lejerne får oplyst, hvad  

 der indestår på ejendommens konti efter boligreguleringslovens §§ 18 og 18 b  

 samt lejelovens §§ 22 og 63 a.
Udgangspunktet for ordningen med vedligeholdelseskonti i lejelovgivningen  

 er, at de indestående midler tilhører udlejeren som en del af den indbetalte  

 husleje.
Det er derfor udlejeren, der har råderetten over disse midler, som  

 skal bruges fortrinsvis til vedligeholdelse af ejendommen.
Samtidig er det udlejeren, der har vedligeholdelsespligten.
Denne pligt  

 til at holde ejendommen vedlige er ikke begrænset af det indestående beløb.
 Udlejeren skal derfor vedligeholde ejendommen, uanset om der er  

 tilstrækkelige midler på vedligeholdelseskontiene.
4.4 Støtte efter anden lovgivning Hvis der til gennemførelsen af arbejderne ydes støtte efter anden  

 lovgivning, kan den del af de aftalte og dokumenterede udgifter, som herved  

 dækkes, ikke medregnes ved beregning af bruttolejeforhøjelsen.
Det bør dog undersøges, om den støtte der kan fås efter anden lovgivning,  

 kan ydes til det samme arbejde , som der fås tilskud til efter lov om  

 privat byfornyelse.
Hvis dette ikke er tilfældet, skal de forskellige  

 tilskudsordninger anvendes til hvert sit arbejde.
4.5 Dokumentationskrav/regnskabskrav En forelæggelse af ombygningsregnskabet og hermed en dokumentation for de  

 aftalte og dokumenterede udgifter, der kan danne grundlag for lejeberegningen  

 efter arbejdernes gennemførelse, er normalt en forudsætning for, at lejerne  

 har mulighed for at kontrollere aftalens overholdelse.
Lejere og beboerrepræsentanter skal derfor have forelagt regnskab for det  

 samlede projekt.
Regnskabet skal være attesteret af en registreret eller  

 statsautoriseret revisor eller af Kommunernes Revisionsafdeling.
4.6 Lejeforhøjelsens ikrafttræden Lejelovgivningens varslingsregler ved lejeforhøjelse finder ikke  

 anvendelse ved lejeforhøjelser omfattet af lov om privat byfornyelse.
 Udlejer og lejere skal derfor aftale, fra hvilket tidspunkt den ønskede  

 bruttolejeforhøjelse skal træde i kraft.
 Lejeforhøjelse kan ske med 3 måneders varsel i de tilfælde, hvor aftalen  

 ikke indeholder oplysning om tidspunktet for lejeforhøjelsens ikrafttræden.  

Lejeforhøjelsen kan dog tidligst få virkning fra det tidspunkt, hvor de  

 aftalte arbejder er gennemført.
 Kravet om lejeforhøjelse skal indeholde oplysning om lejerens adgang til  

 at gøre indsigelse og oplysning om fristen for at gøre indsigelse.
 Indeholder kravet ikke disse oplysninger, løber klagefristen på 6 uger  

 først fra det tidspunkt, lejeren modtager dem (se nærmere afsnit 7.3).
4.7 Opkrævning af lejeforhøjelsen Udlejeren må kun opkræve en lejeforhøjelse, hvori det bevilgede tilskud er  

 fratrukket.
 I private udlejningsejendomme, som ejes af en realrenteafgiftspligtig  

 investor (pensionskasse og forsikringsselskab m.v.), der opnår fritagelse for  

 realrenteafgift efter realrenteafgiftsloven i forbindelse med gennemførelsen  

 af arbejder efter lov om privat byfornyelse, gælder der en særlig regel.
Her kan udlejer højst få en bruttolejeforhøjelse - dvs. en  

 lejeforhøjelse uden fradrag af tilskud - der i 8 år udgør 85 pct. af  

 lejeforhøjelsen, som er beregnet i overensstemmelse med lovens regler.
Lejen  

 forhøjes herefter hvert år i 3 år med 5 pct. af den aftalte  

 bruttolejeforhøjelse.
Hvis der ydes tilskud efter lov om privat byfornyelse  

 til denne lejeforhøjelse, skal den lejeforhøjelse som udlejer opkræver, være  

 nettolejeforhøjelsen, dvs. med fradrag af dette tilskud (se nærmere afsnit  

 5.1).
Det kan aftales, at den aftalte lejeforhøjelse kan opkræves som en  

foreløbig lejeforhøjelse , indtil det endelige revisorpåtegnede  

 byggeregnskab er udarbejdet.
Når byggeregnskabet er udarbejdet, skal lejen  

 reguleres i overensstemmelse hermed.
Den endelige lejeforhøjelse, der  

 opkræves, kan kun beregnes på grundlag af de aftalte og dokumenterede  

 udgifter.
 Forhøjelsen af lejen efter det 8. år kan ske alene ved udlejers skriftlige  

 meddelse herom til lejerne.
4.8 Oplysning om privat byfornyelse i lejeaftalen Det skal udtrykkeligt fremgå af lejeaftalen, at lejemålet er ombygget  

 efter lov om privat byfornyelse.
Det skal endvidere fremgå hvor stort tilskuddet er i de enkelte  

 betalingsterminer i hele tilskudsperioden.
Hvis der f.eks. er aftalt  

 månedsvis lejebetaling, skal det således i lejeaftalen oplyses, hvad  

 tilskuddet udgør pr. måned såvel i perioden, hvor der ydes fuldt tilskud, som  

 i aftrapningsperioden.
 Hvis udlejeren ikke opfylder sin oplysningspligt, kan der indtil dette  

 sker ikke opkræves lejeforhøjelse hverken efter de særlige regler i lov om  

 privat byfornyelse eller efter lejelovgivningen.  Lejeren kan derfor  

 kræve en eventuel betalt lejeforhøjelse (efter lov om privat byfornyelse)  

 tilbagebetalt.
 Sag herom indbringes efter de almindelige regler i lejeloven for  

 boligretten.
 Tilbagebetalingskravet forrentes med en årlig rente, der fastsættes efter  

 § 5, stk. 1 og 2, i lov om renter ved forsinket betaling m.v.
 I lejemål, hvor der er indgået lejeaftale før den 1. januar 1994,  

 finder oplysningspligten dog først anvendelse ved genudlejning.
4.9 Boligstøtte Der kan ydes boligstøtte efter de almindelige regler i lov om individuel  

 boligstøtte.
Der kan dog ikke ydes særlig byfornyelsesboligstøtte efter  

 bestemmelserne i boligstøttelovens kap. 5.
5. Huslejetilskud Lov om privat byfornyelse åbner mulighed for, at der kan ydes tilskud til  

 nedsættelse af lejeforhøjelsen som følge af gennemførelsen af arbejder  

 omfattet af loven.
 Det er vigtigt at være opmærksom på, at det er en forudsætning for at  

 kunne være omfattet af lov om privat byfornyelse og dermed få tilskuddet, at  

 der opnås plads inden for de fastsatte årlige investeringsrammer for private  

 udlejningsejendomme.
Tilskud kan kun bevilges, såfremt arbejdet ikke fysisk er igangsat,  

 når tilsagn om tilskud meddeles.
Tilbudsgivning, kontrahering eller  

 indkøb af materialer, anses ikke for igangsættelse.
 Tilskuddet ydes i 15 år efter lejeforhøjelsens ikrafttræden og beregnes på  

 grundlag af udlejers oplysning om de aftalte og dokumenterede  

 ombygningsudgifter.
 Tilskuddet udbetales til udlejer, der har pligt til at reducere den  

 aftalte bruttolejeforhøjelse (dvs. lejeforhøjelse uden fradrag af tilskud)  

 med det udbetalte tilskud (se nærmere afsnit 4.7).
Lejeren skal i de første 8 år efter lejeforhøjelsens ikrafttræden betale  

 en leje der udgør 60 pct. af den aftalte bruttolejeforhøjelse.
Herefter  

 stiger lejen i hver af de efterfølgende år med 5 pct. af den aftalte  

 bruttolejeforhøjelse.
Først 15 år efter lejeforhøjelsens ikrafttræden skal  

 lejeren betale den aftalte bruttolejeforhøjelse fuldt ud.
 Forhøjelsen af lejen som følge af nedsættelse af tilskuddet kan ske alene  

 ved udlejerens skriftlige meddelse herom til lejerne.
 5.1 Særregel for pensionskasseboliger m.v.
 I ejendomme ejet af realrenteafgiftspligtige investorer  

 (pensionskasser og forsikringsselskaber m.v.), der opnår fritagelse for  

 realrenteafgift efter realrenteafgiftsloven i forbindelse med gennemførelse  

 af arbejder efter lov om privat byfornyelse, udgør tilskuddet i 11 år 25 pct.  

 af den aftalte  bruttolejeforhøjelse.
 Herefter nedsættes tilskuddet i hver af de følgende 5 år med 5 pct. af den  

 aftalte bruttolejeforhøjelse.
 Dette skal sammenholdes med, at disse realrenteafgiftspligtige investorer  

 i de første 11 år efter lejeforhøjelsens ikrafttræden ikke kan opkræve den  

 fulde bruttolejeforhøjelse (se nærmere afsnit 4.7).
Lejeren skal således også i dette tilfælde betale en leje, der udgør 60  

 pct. af den aftalte bruttolejeforhøjelse i de første 8 år efter  

 lejeforhøjelsens ikrafttræden.
Herefter stiger lejen i hver af de  

 efterfølgende år med 5 pct. af den aftalte bruttolejeforhøjelse.
Først 15 år  

 efter lejeforhøjelsens ikrafttræden skal lejeren betale den aftalte  

 bruttolejeforhøjelse fuldt ud.
 Forhøjelsen af lejen som følge af nedsættelse af tilskuddet kan ske alene  

 ved udlejerens skriftlige meddelse herom til lejerne.
5.2 Tilskuddets størrelse Tilskuddet kan højst udgøre 10.000 kr. årligt pr. beboelseslejemål.
 Tilskud, der udgør mindre end 200 kr. pr. aftale pr. kvartal, udbetales  

 ikke.
5.3 Reservation af tilskud Allerede inden der er indgået en skriftlig aftale mellem udlejer og  

 lejere, kan udlejer - på grundlag af et planlagt projekt - efter ansøgning  

reservere en plads på investeringsrammen.
 Dermed opnås der på et tidligt tidspunkt sikkerhed for, at der kan ydes  

 tilskud til den aftalte huslejeforhøjelse.
 Det er vigtigt at være opmærksom på, at reservationen bortfalder, hvis  

 aftalen ikke registreres senest 9 måneder efter, at reservation er meddelt af  

 Bygge- og Boligstyrelsen.
 Det er endvidere vigtigt at være opmærksom på, at den nærmere forhandling  

 mellem udlejer og lejer om en aftale kan medføre så betydelige ændringer i  

 forudsætningerne for projektet, at det reserverede beløb ikke vil svare til  

 den endeligt aftalte investering.
Det er derfor muligt at justere det reserverede beløb ved at ansøge om  

supplerende reservation . Det er en forudsætning for en forøgelse af  

 det reserverede beløb, at der er plads på investeringsrammen.
Den nævnte  

 frist på 9 måneder for registrering af aftalen, forlænges ikke som følge af  

 en supplerende reservation.
5.4 Registrering af aftale og ansøgning om tilsagn om tilskud Hvis udlejeren ikke forud har reserveret en plads på investeringsrammen,  

 kan der opnås plads på investeringsrammen, når aftalen om gennemførelse af  

 privat byfornyelse registreres i Bygge- og Boligstyrelsen . Det er dog  

 vigtigt at være opmærksom på, at det er en forudsætning for, at aftalen kan  

 registreres, at arbejderne ikke fysisk er igangsat inden tilsagn om tilskud  

 meddeles, og at der er plads på investeringsrammen.
 I forbindelse med registrering af aftalen skal byggesagsrådgiveren afgive  

 en erklæring på ansøgningsskemaet om, at de arbejder, udlejer og lejerne har  

 aftalt at gennemføre efter lov om privat byfornyelse, er omfattet af  

 positivlisten, og at de opfylder materialekravene.
Hvis aftalen omfatter omdannelse af den del af et blandet lejemål, der  

 udelukkende anvendes til andet end beboelse, skal registreringen  

 vedlægges en afgørelse truffet af huslejenævnet i medfør af  

 boligreguleringslovens § 25 b, stk. 1, 2. pkt.
I kommuner, hvor  

 bestemmelserne i boligreguleringslovens kapitel II-V ikke finder anvendelse,  

 skal registreringen dog vedlægges en afgørelse truffet af byfornyelsesnævnet  

 i medfør af lejelovens § 59 b, stk. 1, 2. pkt.
 Afgørelsen skal fastlægge den leje, som efter lejelovgivningens regler  

 lovligt ville kunne opkræves, såfremt erhvervsdelen var udlejet til beboelse  

 før den blev ombygget til beboelse.
 Aftaler, som er registreret, vil automatisk få meddelt tilsagn om tilskud  

 efter følgende retningslinier:
 Aftaler, hvortil der er meddelt reservation, og hvor den aftalte  

 investering ikke overskrider det reserverede beløb, får meddelt tilsagn om  

 tilskud under forudsætning af, at lovens krav i øvrigt er opfyldt.
Aftaler, hvor den aftalte investering overskrider det reserverede beløb,  

 vil få meddelt tilsagn om tilskud til en investering, der svarer til det  

 reserverede beløb.
Der vil endvidere blive meddelt tilsagn til  

 overskridelsen, såfremt der er plads på investeringsrammen.
Det kan endvidere være nødvendigt, efter at aftalen er registreret, at  

 justere tilsagnet om tilskud ved, at en supplerende aftale  

 registreres.
Det er en forudsætning for registrering af en supplerende  

 aftale, at der er tale om nøjagtig de samme arbejder,  som er omfattet  

 af den tidligere indgåede (og registrerede) aftale.
Hvis der er tale om nye  

 arbejder, skal alle betingelser - indgåelse af ny særskilt aftale, at  

 arbejdet ikke må igangsættes, før tilsagn om tilskud er meddelt, etc. - være  

 opfyldt.
Det er naturligvis endvidere en forudsætning for at få det  

 supplerende/nye tilsagn om tilskud, at der er plads på investeringsrammen.
Ansøgning om reservation, supplerende reservation, registrering af aftalen  

 samt registrering af supplerende aftale, skal indsendes til Bygge- og  

 Boligstyrelsen på et af styrelsen udfærdiget skema.
Ansøgningerne  

 imødekommes i den rækkefølge, de modtages i Bygge- og Boligstyrelsen.  

  Mangelfuldt udfyldte ansøgningsskemaer, der efter styrelsens vurdering ikke  

 opfylder de opstillede krav, returneres.
Indsendelsestidspunktet beregnes fra  

 det tidspunkt, hvor ansøgningen første gang modtages i styrelsen.
 Ansøgninger, der ikke kan imødekommes i det enkelte finansår, tildeles en  

 plads på en venteliste i den rækkefølge, de modtages i Bygge- og  

 Boligstyrelsen.
5.5 Ansøgning om udbetaling af tilskud Efter arbejdernes gennemførelse skal udlejer ansøge om udbetaling af  

 tilskud.
Hvis de endelige afholdte udgifter til gennemførelse af de arbejder, som  

 er omfattet af aftalen, overstiger de aftalte udgifter (som der er meddelt  

 tilsagn om tilskud til), kan udlejer og lejerne justere tilsagnet ved en  

 registrering af en supplerende aftale.
Dette skal ske senest på tidspunktet  

 for ansøgning om udbetaling af tilskud.
Det er en forudsætning for meddelelse  

 af supplerende tilsagn (og dermed for at få tilskud til alle de afholdte  

 udgifter), at der er tale om nøjagtig de samme arbejder, som er omfattet af  

 den tidligere indgåede (og registrerede) aftale.
Det er endvidere en  

 forudsætning, at der er plads på investeringsrammen.
 Ansøgning om udbetaling af tilskud indsendes til Bygge- og Boligstyrelsen  

 på et af styrelsen udfærdiget skema.
 Ansøgningen kan tidligst indsendes til Bygge og Boligstyrelsen efter  

 udløbet af klagefristen på 6 uger (om klagefristen, se nærmere afsnit 7.3).
 Ansøgningen skal indeholde oplysninger om de aftalte og  

 dokumenterede udgifter og bruttolejestigninger og skal attesteres af en  

 registreret eller statsautoriseret revisor eller af Kommunernes  

 Revisionsafdeling.
 Revisor skal attestere, at der er forevist regningsmateriale som  

 dokumentation for, at de i ansøgningen anførte udgifter er afholdt, at de  

 gennemførte arbejder er omfattet af positivlisten og at de opfylder de heri  

 stillede materialekrav.
5.6 Udbetaling af tilskud Tilskuddet ydes med virkning fra datoen for den aftalte lejeforhøjelses  

 ikrafttræden.
 Tilskuddet udbetales første gang ved udgangen af det første hele kvartal,  

 efter at ansøgning om udbetaling modtages i Bygge- og Boligstyrelsen.  

 Udbetalingen sker kvartalsvis bagud til ejendommens ejer.
 Når tilskuddet efter 8 år skal nedtrappes, sker nedsættelsen hvert år med  

 virkning fra samme dato som lejeforhøjelsens ikrafttræden.
Hvis der er klaget over udlejers krav om lejeforhøjelse (se nærmere afsnit  

 7), udbetales tilskuddet a conto.
Når kravet om lejeforhøjelse er endeligt  

 afgjort, reguleres tilskuddet i overensstemmelse hermed.
Udlejer har i forbindelse med ansøgning om udbetaling af tilskud pligt til  

 at oplyse, om der er klaget over udlejers krav om lejeforhøjelse.
Når kravet  

 om lejeforhøjelse er endeligt afgjort, har udlejer ligeledes pligt til straks  

 at underrette Bygge- og Boligstyrelsen om afgørelsen.
Kongeriget Danmarks Hypotekbank og Finansforvaltning varetager  

 udbetalingen.
Udbetaling af tilskud sker med frigørende virkning til den, som  

 på udbetalingstidspunktet er registreret som ejendommens ejer i Kongeriget  

 Danmarks Hypotekbank og Finansforvaltning.
 Såfremt der efter indsendelse af ansøgning om udbetaling af tilskud sker  

 ejerskifte, har den gamle ejer (sælger) pligt til straks at meddele dette til  

 Kongeriget Danmarks Hypotekbank og Finansforvaltning.
Tilskud, der ydes efter lov om privat byfornyelse, medregnes til ejerens  

 skattepligtige indkomst.
Derimod skal tilskuddet ikke medregnes til lejerens  

 skattepligtige indkomst.
5.7 Bortfald af tilskud Såfremt beboelseslejemålet efter indsendelse af ansøgning om udbetaling af  

 tilskud ændrer status til ejerbolig eller ændrer anvendelse til andet end  

 beboelse eller nedrives, bortfalder retten til tilskud efter lov om privat  

 byfornyelse, med virkning fra ændrings- eller nedrivningstidspunktet.
Det  

 tilskud, der er modtaget inden ændrings- eller nedrivningstidspunktet, skal  

 ikke tilbagebetales.
 Tilskud modtaget efter ændrings- eller nedrivningstidspunktet, skal  

 tilbagebetales.
 Såfremt beboelseslejemålet efter indsendelse af ansøgning om udbetaling af  

 tilskud ændrer status til privat andelsbolig eller til almennyttig bolig,  

 bortfalder tilskuddet dog ikke.
 Udlejer har i tilfælde af statusændring pligt til straks at meddele dette  

 til Kongeriget Danmarks Hypotekbank og Finansforvaltning.
6. Midlertidig fraflytning, erstatningsbolig og  

 vetoret 6.1 Midlertidig fraflytning Såfremt det arbejde, der skal gennemføres i ejendommen, er så omfattende,  

 at boligen vil være ubeboelig, mens arbejdet foregår, og lejeren ønsker at  

 blive boende i ejendommen efter arbejdernes gennemførelse, skal lejeren  

 midlertidigt fraflytte sin bolig.
 Det kan i denne situation være en del af aftalen,at ejeren stiller en  

 midlertidig erstatningsbolig til rådighed for lejeren, og - hvis dette er  

 tilfældet - hvilke krav lejeren stiller til kvaliteten og beliggenheden af  

 den midlertidige erstatningsbolig.
 Lejeren kan i tilfælde af midlertidig fraflytning ikke opsiges efter  

 reglerne om opsigelse i lejelovens kapitel XIII.
 Lejeren har således en kontraktmæssig ret til at komme tilbage til  

 beboelseslejemålet efter arbejdernes gennemførelse.
6.2 Erstatningsbolig Hvis den aftalte lejeforhøjelse - uden fradrag af tilskud - overstiger 90  

 kr. pr. m2 bruttoetageareal, har udlejer pligt til at genhuse de lejere, der  

 ikke har accepteret arbejdernes gennemførelse, og som ikke ønsker at blive  

 boende efter arbejdernes gennemførelse.
Det bemærkes, at denne ret gælder  

 både ved aftaler, der indgås af et kvalificeret flertal og ved aftaler, som  

 indgås af beboerrepræsentationen.
 I de 90 kr. pr. m2 bruttoetageareal medregnes lejeforhøjelse for andre  

 forbedringer - både efter lejelovgivningen og efter lov om privat byfornyelse  

 - der er gennemført inden for de seneste 3 år.
 Lejeren skal senest 6 uger efter, at udlejers meddelelse om aftalens  

 indgåelse er kommet frem til lejeren, fremsætte krav om at få tilbudt en  

 erstatningsbolig.
 Udlejer har herefter pligt til inden arbejdernes iværksættelse at tilbyde  

 lejeren en passende erstatningsbolig.
 Ejerens tilbud om erstatningsbolig skal indeholde oplysning om lejerens  

 mulighed for at gøre indsigelse, samt oplysning om fristen for at gøre  

 indsigelse.
 Indeholder tilbuddet ikke disse oplysninger, løber klagefristen på 6 uger  

 først fra det tidspunkt, lejeren modtager dem (se nærmere afsnit 7.3).
 For at en erstatningsbolig skal kunne anses for passende, skal den  

 mindst have samme størrelse, kvalitet, udstyr og beliggenhed som den  

 hidtidige bolig og en nettoboligudgift (dvs. efter fradrag af evt.  

 boligstøtte), der ikke væsentligt overstiger den hidtidigt betalte  

 nettoboligudgift (dvs. efter fradrag af evt. boligstøtte).
 Skønnet over, om en erstatningsbolig er af passende kvalitet og udstyr, må  

 i vidt omfang bero på lokale forhold.
Ved passende beliggenhed forstås, at erstatningsboligen fortrinsvis skal  

 være beliggende inden for samme bykvarter eller minimum inden for kommunens  

 grænser.
Der er dog intet til hinder for, at der anvises en erstatningsbolig  

 i en anden kommune, såfremt lejeren accepterer det.
 Lejligheden anses at have en passende størrelse, når den mindst har samme  

 værelsesantal som lejerens hidtidige lejlighed.
 Hvis udlejer gennemfører arbejderne, selvom der ikke inden 12 måneder  

 efter, at lejeren har fremsat kravet om erstatningsbolig er anvist en  

 passende erstatningsbolig, kan gennemførelse af lejeforhøjelse for dette  

 lejemål - uanset om der er tale om arbejder vedrørende hele ejendommen eller  

 arbejder, der udelukkende vedrører den klagende lejers lejemål - ikke ske så  

 længe lejeren bliver boende.
Gennemførelsen af lejeforhøjelsen kan hverken ske efter lejelovgivningen  

 eller efter lov om privat byfornyelse.
Først ved genudlejning kan udlejer  

 hæve lejen, men kun efter lejelovgivningens regler.
 Det er vigtigt at være opmærksom på, at en lejer, der overvejer at indgå  

 aftale med udlejeren, allerede i forhandlingsforløbet har mulighed for at  

 inddrage spørgsmålet om erstatningsbolig i selve aftalen.
 I den aftale, der ligger til grund for en sådan anvisning af en  

 erstatningsbolig, vil det være naturligt, at der indgår forhold som betaling  

 af indskud i den nye bolig, forudbetaling af husleje, boligens standard,  

 størrelse og den geografiske beliggenhed.
 Spørgsmålet om erstatningsbolig kan ligeledes inddrages i selve aftalen,  

 ved at det flertal, som indgår aftale om privat byfornyelse, stiller krav til  

 udlejerens erstatningsboligtilbud over for de lejere, som ikke accepterer  

 arbejdernes gennemførelse, og som ej heller ønsker at blive boende i  

 ejendommen efter arbejdernes gennemførelse.
6.3 Vetoret Lejeren kan som hovedregel afvise gennemførelsen af arbejder, der alene  

 vedrører den pågældende lejers bolig.
 Indtil 6 uger efter at udlejers meddelelse om aftalens indgåelse er kommet  

 frem til lejeren, har lejeren således mulighed for at afvise sådanne  

 arbejder.
 Samme mulighed har den lejer, som ikke skriftligt har tilsluttet sig  

 iværksættelsen af arbejder omfattet af loven, og som ønsker at blive boende i  

 ejendommen efter arbejdernes gennemførelse.
 Vetoadgangen gælder endvidere når aftalen er indgået af  

 beboerrepræsentationen.
 Vetoadgangen gælder dog ikke, hvis der er 100 pct. tilslutning til  

 aftalen, eller hvis der er tale om en individuel aftale mellem udlejer og den  

 enkelte lejer.
 De arbejder, som den enkelte lejer har mulighed for at gøre indsigelse  

 imod, vil typisk være nyinstallation eller fornyelse af bad eller køkken.  

 Arbejder, der er af almen betydning for boligen eller ejendommen, vil den  

 enkelte lejer ikke kunne afvise gennemført.
 Arbejder af almen betydning for boligens eller ejendommens forbedring  

 omfatter:
 1. Arbejder som sikrer, at boligen eller ejendommen  

 har sædvanlig tidssvarende opvarmningsmulighed, og arbejder som sikrer, at  

 energiforbruget søges begrænset gennem energibesparende foranstaltninger.
 2. Arbejder som afhjælper sundheds- og brandfare.
 3. Arbejder som sikrer boligens eller ejendommens  

 senere forbedring, herunder foranstaltninger, der omfatter installation af  

 basisinstallationer som ventilationskanaler, elinstallationer eller  

 rørgennemføringer til varmt eller koldt vand samt gennemføring af faldstammer  

 med eventuelle grene.
 Så længe den lejer, der har indbragt spørgsmålet om vetoretten og fået  

 medhold i huslejenævn/boligret, bebor lejemålet, kan der ikke gennemføres  

 lejeforhøjelse hverken efter lejelovgivningen eller lov om privat byfornyelse  

 for de arbejder, der er omfattet af vetoretten.
 Hvis udlejer gennemfører arbejder i det pågældende lejemål, kan der  

 således ikke kræves en lejeforhøjelse for arbejder, der retmæssigt er nedlagt  

 veto imod, hverken i medfør af lov om privat byfornyelse eller i medfør af  

 lejelovgivningen.
 Først ved genudlejning af det pågældende lejemål kan udlejer hæve lejen,  

 men kun efter lejelovgivningens regler.
7. Klageadgang Klagebehandlingen efter lov om privat byfornyelse sker ved  

huslejenævn for de ejendomme, som er omfattet af  

 boligreguleringslovens kap.
II-V, og ved  boligretten for andre  

 ejendomme.
 Indbringelse af sager for nævnet henholdsvis boligretten skal som  

 hovedregel foretages af den af sagens parter, der ønsker en evt. tvist  

 prøvet.
 Dog gælder, at i de tilfælde, hvor lejeren ikke kan godkende en anvist  

 erstatningsbolig, eller udlejer ikke kan acceptere lejers veto, er det  

 udlejeren, der efter lejers indsigelse skal indbringe sagen.
7.1 Klage til huslejenævnet/-boligretten Følgende sager kan indbringes for huslejenævnet henholdsvis boligretten:
* udlejers krav om lejeforhøjelse * lejers afvisning af arbejder, der alene vedrører det pågældende lejemål  

 (veto) * udlejers anvisning af erstatningsbolig.
* hvorvidt de af lejer skriftlig accepterede arbejder opfylder reglerne  

 lovens §§ 3 og 4 * hvorvidt de i bekendtgørelsen om privat byfornyelse fastsatte  

 bestemmelser er overholdt ved gennemførelsen af aftalen.
 Hvis der ikke foreligger dokumentation for de afholdte udgifter, eller  

 lejeforhøjelsen ikke er beregnet i overensstemmelse med lovens og  

 bekendtgørelsens regler herom, bortfalder kravet om lejeforhøjelse helt eller  

 delvist.
 Ved en prøvelse af udlejers krav om lejeforhøjelse, kan spørgsmålet om de  

 udførte arbejders kvalitet set i forhold til lejefastsættelsen ligeledes  

 inddrages.
 Hvis udlejer ikke vil godkende lejers veto, og udlejer ikke får medhold  

 heri, kan lejeforhøjelse for de af udlejer gennemførte arbejder i den  

 omhandlede bolig ikke gennemføres.
 Såfremt der ikke inden 12 måneder, efter at lejerens krav er kommet frem,  

 er anvist en passende erstatningsbolig, kan kravet om lejeforhøjelse ikke  

 gennemføres i den bolig, hvori den lejer, som har fremsat kravet om  

 erstatningsbolig, bor.
7.2 Klage til de almindelige domstole Afgørelse af, om den indgåede aftale er ugyldig af andre grunde end  

 opfyldelsen af reglerne i lovens §§ 3 og 4, samt bestemmelser fastsat i  

 ovennævnte bekendtgørelse, henhører under de almindelige domstole.
 I det omfang udlejeren og lejerne i forbindelse med arbejdets  

 gennemførelse indgår en aftale om forhold, som ikke reguleres af loven, skal  

 afgørelse af tvister vedrørende denne del af aftalen ligeledes afgøres ved de  

 almindelige domstole.
7.3 Klagefrister Hvis lejer ønsker at klage over udlejers krav om lejeforhøjelse skal sagen  

 indbringes for huslejenævnet henholdsvis boligretten senest 6 uger efter, at  

 kravet om lejeforhøjelse er kommet frem til lejeren.
 Dog gælder, at hvis kravet om lejeforhøjelse ikke indeholder oplysning om  

 lejerens adgang til at gøre indsigelse eller om fristen for at gøre  

 indsigelse, løber fristen på 6 uger først fra det tidspunkt, udlejers  

 oplysning om lejerens adgang til at gøre indsigelse og oplysning om fristen  

 for at gøre indsigelse er kommet frem til lejeren.
 Vil udlejeren ikke godkende lejerens veto, skal udlejeren indbringe sagen  

 for huslejenævnet henholdsvis boligretten senest 6 uger efter, at lejers veto  

 er kommet frem til udlejeren.
 Såfremt lejeren ikke kan godkende den erstatningsbolig, som udlejeren  

 tilbyder, skal lejeren gøre indsigelse herom til udlejer senest 6 uger efter,  

 at tilbuddet er fremsat over for lejeren.
 Dog gælder, at hvis tilbuddet om erstatningsbolig ikke indeholder  

 oplysning om lejerens adgang til at gøre indsigelse eller om fristen for at  

 gøre indsigelse, løber fristen på 6 uger først fra det tidspunkt, udlejers  

 oplysning om lejerens adgang til at gøre indsigelse og oplysning om fristen  

 for at gøre indsigelse er kommet frem til lejeren.
 Vil udlejeren ikke godkende lejerens afvisning af den tilbudte  

 erstatningsbolig, skal udlejeren indbringe sagen for huslejenævnet  

 henholdsvis boligretten senest 6 uger efter, at lejers afvisning er kommet  

 frem til udlejeren, såfremt udlejeren fastholder, at den tilbudte  

 erstatningsbolig opfylder betingelserne for en passende erstatningsbolig.
8. Hvis projektet ikke gennemføres 8.1 Lejelovgivningen Hvis vilkårene for deltagelse i ordningen ikke opfyldes (se nærmere afsnit  

 2.7) - herunder at den mellem udlejer og lejere indgåede aftale tilsidesættes  

 - kan lejeforhøjelsen efter ombygningen ikke beregnes efter lov om privat  

 byfornyelse.
 I dette tilfælde kan lejeforhøjelsen kun beregnes efter reglerne i  

 lejelovgivningen, og der kan ikke ydes tilskud til lejeforhøjelsen efter lov  

 om privat byfornyelse.
Dette betyder, at udlejer kun kan kræve lejeforhøjelse for gennemførte  

 forbedringer af det lejede inden for grænsen af det lejedes værdi.
Der kan  

 ikke kræves lejeforhøjelse for den del af arbejderne, der efter  

 lejelovgivningen er vedligeholdelse, herunder en evt. sparet fremtidig  

 vedligeholdelse.
 Hvis aftalen mellem udlejer og lejerne er eller bliver ugyldig eller  

 ophæves inden iværksættelse - dvs. den fysiske iværksættelse af  

 istandsættelses- og forbedringsarbejderne, skal lejelovgivningens regler om  

 gennemførelse af forbedringer og lejelovgivningens regler om lejeforhøjelse  

 som følge af forbedringer, anvendes.
 Hvis aftalen mellem udlejer og lejerne er eller bliver ugyldig eller  

 ophæves efter iværksættelsen af istandsættelses- og forbedringsarbejderne,  

 skal kun de regler i lejelovgivningen, som omhandler beregning af  

 lejeforhøjelse som følge af forbedringer, anvendes.
8.2 Udgifter til projektmateriale og lejernes konsulentbistand Lejelovens regler om adgang til at opkræve stigninger i skatter og  

 afgifter som en lejeforhøjelse hos lejerne, gælder også udgifter til  

 projektmateriale udarbejdet af en byggesagsrådgiver efter lov om privat  

 byfornyelse (dog ikke hvis det er en byggesagsrådgiver fra den kommunale  

 rådgivningstjeneste) eller udgifter til lejers egen konsulentbistand (se  

 nærmere afsnit 2.6) efter lov om privat byfornyelse i de tilfælde, hvor  

 der ikke indgås aftale  om privat byfornyelse.
Udlejer skal selv dække  

 evt. udgifter til egen konsulentbistand.
 Der er tale om en tidsbegrænset forhøjelse, som opkræves over 12 måneder  

 hos det flertal af lejere, som i fællesskab med udlejer har udpeget  

 byggesagsrådgiveren og/eller de lejere, der har antaget konsulentbistanden.
 De nævnte udgifter til projektmateriale og konsulentbistand kan ikke  

 optages på budgettet for den omkostningsbestemte leje i regulerede kommuner.
Tomme private udlejningsejendomme, omdannelse af ledige erhvervslejemål til beboelse m.v.
1. Lovens anvendelsesområde 1.1 Hvem er omfattet Udlejere af private udlejningsejendomme kan gennemføre privat  

 byfornyelse * i ejendomme, hvor samtlige beboelseslejemål lovligt, jf. reglerne i  

 kapitel VII i lov om midlertidig regulering af boligforholdene, er ubeboede  

 og uudlejede, * med henblik på omdannelse af et uudlejet lejemål, der lovligt, jf.  

 reglerne i kapitel VII i lov om midlertidig regulering af boligforholdene,  

 udelukkende har været anvendt til erhvervsformål, til beboelse, * med henblik på omdannelse af den del af et ubeboet og uudlejet lejemål,  

 der lovligt, jf. reglerne i kapitel VII i lov om midlertidig regulering af  

 boligforholdene, delvist har været anvendt til erhvervsformål, til beboelse.
 Kravet om, at samtlige beboelseslejemål lovligt er ubeboede og uudlejede,  

 samt at anvendelsen til erhverv har været lovlig, skal være opfyldt både på  

 tidspunktet for anmodning om en nævnsafgørelse om størrelsen af den leje, der  

 kunne opkræves før gennemførelse af privat byfornyelse, og på tidspunktet for  

 ansøgning om tilsagn om tilskud (se nærmere afsnit 4.3).
Det er vigtigt at være opmærksom på, at ved omdannelsen af et uudlejet  

 lejemål, der lovligt, jf. reglerne i kapitel VII i lov om midlertidig  

 regulering af boligforholdene, udelukkende har været anvendt til  

 erhvervsformål, til beboelse, skal den seneste anvendelse være udlejning til  

 erhverv.
Hvis ejer selv senest har anvendt lokalerne, er der således ikke  

 tale om et uudlejet lejemål.
Det påhviler huslejenævnet/byfornyelsesnævnet at  

 påse, at denne betingelse er opfyldt.
 Det bemærkes, at den udlejer, som påtænker at omdanne et uudlejet  

 erhvervslejemål til beboelseslejemål, vil kunne vælge at gennemføre  

 omdannelsen enten efter lejelovgivningens regler - med den heraf følgende  

 frie lejefastsættelsesmulighed - eller (med tilskud) efter lov om privat  

 byfornyelse - med den heraf følgende øvre grænse for lejefastsættelsen.
1.2 Hvad er omfattet Der er i en bekendtgørelse til loven udarbejdet en såkaldt positivliste  

 over de arbejder, som udlejer kan beslutte at gennemføre.
 Kun arbejder omfattet af positivlisten giver adgang til tilskuddet.
 Positivlisten er optrykt bagest i vejledningen og er beskrevet i kapitel  

 IV.
1.3 Investeringsramme Det er en forudsætning for at kunne gennemføre privat byfornyelse  

 (og dermed for at kunne få tilskud), at der opnås plads inden for den i loven  

 fastsatte årlige investeringsramme (se nærmere afsnit 4). Investeringsrammen  

 fastsættes årligt.
I 1996 udgør den 800 mill. kr. for private  

 udlejningsejendomme.
1.4 Offentligt støttet byfornyelse Ordningen er et supplement til den offentligt støttede byfornyelse.
 Udlejers beslutning om gennemførelse af privat byfornyelse kan derfor også  

 omfatte ejendomme, hvor kommunen har truffet en beslutning om offentligt  

 støttet byfornyelse eller boligforbedring.
 Der kan ikke ydes tilskud efter både lov om privat byfornyelse og lov om  

 byfornyelse og boligforbedring til det samme arbejde.
2. Beslutning om gennemførelse af privat byfornyelse Det er i sagens natur udlejeren, der alene træffer beslutning om  

 gennemførelse af privat byfornyelse.
 Udlejer kan træffe beslutning om gennemførelse af privat byfornyelse i  

 ejendomme, hvor samtlige beboelseslejemål lovligt er ubeboede og uudlejede.  

 Udlejer kan beslutte dette selvom der i ejendommen samtidig er udlejet  

 erhvervslejemål.
Udlejer kan ligeledes træffe beslutning om at omdanne et uudlejet  

 erhvervslejemål til beboelse.
Udlejer kan beslutte dette, selvom der er  

 udlejede og beboede beboelseslejemål i ejendommen.
Endelig kan udlejer træffe beslutning om at omdanne den del af et ubeboet  

 og uudlejet lejemål, der lovligt delvist har været anvendt til  

 erhvervsformål, til beboelse.
Udlejer kan beslutte dette selvom der i  

 ejendommen samtidig er udlejet (og beboet) beboelseslejemål og/eller udlejet  

 erhvervslejemål.
 Lov om privat byfornyelse bygger på det matrikulære ejendomsbegreb.  

 D.v.s., at et matrikkelnummer udgør en ejendom.
 Dog gælder, at flere ejerlejligheder, der henhører under samme  

 ejerforening, og som ejes af samme udlejer, anses som en ejendom.
Endvidere gælder, at hvis flere (matrikulære) ejendomme, der ejes af samme  

 udlejer, er opført kontinuerligt som en samlet bebyggelse, og som enten har  

 fælles friarealer eller nogen form for driftsfællesskab, så anses de  

 ligeledes som en ejendom.
Det samme er tilfældet, hvor flere ejendomme er  

 samvurderet eller samnoteret i tingbogen.
2.1 Hvilke arbejder kan beslutningen omfatte De arbejder, som er omfattet af ordningen - herunder arbejder som er en  

 nødvendig følge af forbedringerne - skal have karakter af  

forbedringsarbejder.
De i positivlisten nævnte arbejder betragtes som forbedringsarbejder.
Lov  

 om privat byfornyelse bygger således ikke på den i lejelovgivningen anvendte  

 sondring mellem forbedrings- og vedligeholdelsesarbejder.
Der er i en bekendtgørelse udstedt i medfør af lov om privat byfornyelse  

 fastsat en positivliste, der nærmere opregner de arbejder, der er omfattet af  

 ordningen.
Positivlisten er beskrevet i kapitel IV.
Der kan kun ydes tilskud til gennemførelsen af arbejder, som er indeholdt  

 i positivlisten.
Der er dog ikke noget til hinder for, at der samtidigt  

 gennemføres andre arbejder end dem, der er indeholdt i positivlisten.
Der kan  

 blot ikke ydes tilskud til disse arbejder efter lov om privat byfornyelse.
Det er vigtigt for udlejer at få afklaret, hvilke fordele der kan fås ved  

 gennemførelsen af forbedringsarbejderne.
Fordelene kan være * lavere driftsudgifter i ejendommen, f.eks. ved energi- og  

 vandbesparelser, * brugs- og sundhedsmæssige ændringer, f.eks. bedre indeklima eller mere  

 plads i form af glasinddækninger, * frodigere omgivelser, som giver et rigere levemiljø, f.eks. ved  

 begrønning.
 Læs nærmere i boligministeriets vejledning »Privat byfornyelse -  

 Vejledning om positivlisten« om, hvad der i øvrigt bør undersøges og  

 overvejes - før det besluttes, hvilke arbejder, der skal gennemføres.
 Denne vejledning, som er gratis, kan fås hos Byggecentrum Boghandel, Dr.  

 Neergaards Vej 15, 2970 Hørsholm, tlf. 45 67 73 73.
2.'Blandede' ejendomme Hvis der i en beboet privat udlejningsejendom gennemføres privat  

 byfornyelse i de beboede lejemål og der samtidig sker omdannelse af et  

 uudlejet erhvervslejemål til beboelse, skal omdannelsen ske efter de i  

 vejledningens kapitel II beskrevne regler, mens gennemførelsen af privat  

 byfornyelse i de beboede lejemål skal ske efter de i vejledningens kapitel I  

 beskrevne regler.
3. Lejefastsættelsen Den fremtidige leje, som udlejer fastsætter efter lov om privat  

 byfornyelse, vil være bindende også i forhold til nye lejere - dvs. i  

 tilfælde af genudlejning.
 Lejefastsættelsen for den del af udgiften, som er omfattet af lov om  

 privat byfornyelse, kan gennemføres således, at de samlede dokumenterede  

 udgifter  danner grundlag for fastsættelse af lejen.
 Lejefastsættelsen bliver dermed frigjort fra det maksimum for lejens  

 størrelse - det lejedes værdi - som lejeloven og boligreguleringsloven som  

 hovedregel fastsætter.
 Lejefastsættelsen bliver også frigjort fra reglerne om, at der ved  

 beregning af en lejeforhøjelse som følge af en forbedring, skal ses bort fra  

 eventuel sparet fremtidig vedligeholdelse.
Den samlede leje, som udlejer vil kunne opkræve ved udlejning  

 første gang efter arbejdernes gennemførelse, vil bestå af både * den leje, som efter lejelovgivningens regler lovligt ville kunne  

 opkræves før gennemførelsen af privat byfornyelse, såfremt det ubeboede og  

 uudlejede beboelseslejemål var beboet, såfremt erhvervslejemålet var udlejet  

 udelukkende til beboelse, eller såfremt erhvervsdelen i det ubeboede og  

 uudlejede blandede lejemål var udlejet til beboelse, og af * den lejefastsættelse, som sker på grundlag af gennemførelsen af arbejder  

 omfattet af lov om privat byfornyelse.
3.1 Beregning af lejen Den samlede og endelige bruttoleje efter lov om privat byfornyelse,  

 dvs. uden fradrag af tilskud, kan maksimalt beregnes på grundlag af  

 ydelsen på et 30-årigt annuitetslån med et provenu svarende til de  

 dokumenterede udgifter og med en rente svarende til en beregnet gennemsnitlig  

 krone-obligationsrente.
 Det er den beregnede gennemsnitlige rente på den sidste børsdag forud for  

 tidspunktet for meddelelse af tilsagn, der danner grundlag for  

 lejeforhøjelsen (denne rente fremgår af Bygge- og Boligstyrelsens tilsagn om  

 tilskud).
 Hvis tilsagnet justeres med et supplerende tilsagn om tilskud (se nærmere  

 afsnit 4.3), vil det fortsat være renten på den sidste børsdag, der ligger  

 forud for tidspunktet for meddelelse af det første tilsagn, der skal anvendes  

 ved beregningen af tilskuddet til den samlede investering.
Den beregning af maksimum for bruttolejen som sker på grundlag af ydelsen  

 på det 30-årige annuitetslån, er uafhængig af hvordan arbejderne rent  

 faktisk (låne)finansieres.
D.v.s. selv hvor udlejer finansierer  

 arbejdernes gennemførelse uden at optage lån, skal beregningen ske på dette  

 (fiktive) grundlag.
 Udlejer kan naturligvis fastsætte en lavere leje end den, der maksimalt  

 kan fastsættes efter loven.
Udlejer har herunder mulighed for at beslutte, at evt. indestående på  

 ejendommens vedligeholdelseskonti eller støtte efter anden lovgivning skal  

 anvendes som delvis finansiering af ombygningsarbejderne.
I dette tilfælde er  

 det alene den resterende del af udgiften, der kan danne grundlag for  

 fastsættelsen af lejen.
3.2 Fordeling af lejen Bruttolejen for det enkelte lejemål beregnes på grundlag af de  

 dokumenterede udgifter, som er en følge af de arbejder, der er gennemført i  

 det pågældende lejemål.
 Fastsættelsen af lejen som følge af gennemførte arbejder, der vedrører  

 hele ejendommen, skal fordeles forholdsmæssigt på de enkelte lejemål efter  

 lejemålenes brutto-etageareal.
I ejendomme, der indeholder såvel beboelse som erhverv (aktivt erhverv  

 eller et ledigt erhvervslejemål, som ikke omdannes til bebooelse), skal der  

 ske en forholdsmæssig fordeling af udgifterne som følge af gennemførelsen af  

 arbejder mellem beboelsesdelen og erhvervsdelen.
Den forholdsmæssige  

 fordeling skal ske i forhold til de respektive deles andel af det samlede  

 areal.
 Udgifter, der vedrører ejerboliger, skal ligeledes fratrækkes i  

 beregningen af bruttolejen.
 I ejendommme, der indeholder ubeboede og uudlejede lejemål, der delvist  

 har være anvendt til andet end beboelse, skal der ske en forholdsmæssig  

 fordeling af udgifter, der vedører både beboelsesdelen og erhvervsdelen,  

 medmindre erhvervsdelen omdannes til beboelse.
 Ved opgørelsen af ejendommens areal anvendes Boligstyrelsens  

 bekendtgørelse nr. 311 af 27. juni 1983 om beregning af arealet af boliger og  

 erhvervslokaler.
 3.3 Lejelovgivningens vedligeholdelseskonti m.v.
 Såfremt der til gennemførelsen af arbejder efter lov om privat byfornyelse  

 anvendes beløb afsat efter §§ 18 og 18 b i lov om midlertidig regulering af  

 boligforholdene eller efter §§ 22 og 63 a i lov om leje, kan den del af de  

 dokumenterede udgifter som dækkes af disse midler, ikke medregnes ved  

 beregning af bruttolejen.
3.4 Støtte efter anden lovgivning Hvis der til gennemførelsen af arbejderne ydes støtte efter anden  

 lovgivning, kan den del af de dokumenterede udgifter, som herved dækkes, ikke  

 medregnes ved beregning af bruttolejen.
Det bør dog undersøges, om den støtte der kan fås efter anden lovgivning,  

 kan ydes til det samme arbejde , som der fås tilskud til efter lov om  

 privat byfornyelse.
Hvis dette ikke er tilfældet, skal de forskellige  

 støtteordninger anvendes til hvert sit arbejde.
3.5 Udlevering af nævnsafgørelser Lejeren skal senest ved den første lejeaftales indgåelse efter arbejdernes  

 gennemførelse have udleveret de to afgørelser fra  

 huslejenævnet/byfornyelsesnævnet, som udlejer skal indhente i forbindelse med  

 gennemførelsen af privat byfornyelse (se nærmere afsnit 4.3 og 4.4).
Såfremt lejeren ikke får udleveret disse to nævnsafgørelser, kan der  

 ikke opkræves nogen leje for de arbejder, der er gennemført efter lov om  

 privat byfornyelse.
Den eneste leje det herefter er muligt at opkræve, er  

 den leje som er fastslået af huslejenævnet/byfornyelsesnævnet som den lovlige  

 leje, der kunne opkræves før arbejdernes gennemførelse (se nærmere afsnit  

 4.3).
Dog vil det ved den første genudlejning efter fraflytning af den lejer,  

 der som den første indgik en lejeaftale efter arbejdernes gennemførelse, være  

 muligt at foretage en lejefastsættelse for disse arbejder.
Men lejen kan kun  

 fastsættes efter lejelovgivningens regler, dvs. indenfor grænsen for det  

 lejedes værdi og under hensyntagen til en evt. sparet fremtidig  

 vedligeholdelse.
3.6 Lejefastsættelsens ikrafttræden Lejefastsættelsen kan tidligst få virkning fra det tidspunkt, hvor  

 huslejenævn/byfornyelsesnævn har godkendt lejen efter den private  

 byfornyelses gennemførelse.
3.7 Opkrævning af lejen Udlejeren må kun opkræve en leje fastsat efter lov om privat byfornyelse,  

 hvori det bevilgede tilskud er fratrukket.
 I private udlejningsejendomme, som ejes af en realrenteafgiftspligtig  

 investor (pensionskasse og forsikringsselskab m.v.), der opnår fritagelse  

 for realrenteafgift efter realrenteafgiftsloven i forbindelse med  

 gennemførelsen af arbejder efter lov om privat byfornyelse, gælder der en  

 særlig regel.
Her kan udlejer højst få en bruttoleje, dvs. en leje uden fradrag af  

 tilskud, der i 8 år udgør 85 pct. af den leje, som er beregnet i  

 overensstemmelse med lovens regler.
Lejen forhøjes herefter hvert år i 3 år  

 med 5 pct. af bruttolejen.
Hvis der ydes tilskud efter lov om privat  

 byfornyelse til denne leje, skal den leje som udlejer opkræver, være  

nettolejen , dvs. med fradrag af dette tilskud (se nærmere afsnit 4).
 Forhøjelsen af lejen efter det 8. år kan ske alene ved udlejers skriftlige  

 meddelse herom til lejerne.
3.8 Oplysning om privat byfornyelse i lejeaftalen Det skal udtrykkeligt fremgå af lejeaftalen, at lejemålet er ombygget  

 efter lov om privat byfornyelse.
Det skal endvidere fremgå, hvor stort tilskuddet er i de enkelte  

 betalingsterminer i hele tilskudsperioden.
Hvis der f.eks. er aftalt  

 månedsvis lejebetaling, skal det således i lejeaftalen oplyses, hvad  

 tilskuddet udgør pr. måned såvel i perioden, hvor der ydes fuldt tilskud (de  

 første 8 år), som i aftrapningsperioden.
Hvis udlejeren ikke opfylder sin oplysningspligt, kan der indtil dette  

 sker ikke beregnes lejeforhøjelse efter de særlige regler i lov om privat  

 byfornyelse.
Eventuel betalt leje kan lejeren kræve tilbagebetalt.
 Sag herom indbringes efter de almindelige regler i lejeloven for  

 boligretten.
 Tilbagebetalingskravet forrentes med en årlig rente, der fastsættes efter  

 § 5, stk. 1 og 2, i lov om renter ved forsinket betaling m.v.
3.9 Boligstøtte Der kan ydes boligstøtte efter de almindelige regler i lov om individuel  

 boligstøtte.
Der kan dog ikke ydes særlig byfornyelsesboligstøtte efter  

 bestemmelserne i boligstøttelovens kap. 5.
4. Huslejetilskud Lov om privat byfornyelse åbner mulighed for, at der kan ydes tilskud til  

 nedsættelse af den leje, som fastsættes som følge af gennemførelsen af  

 arbejder omfattet af loven.
 Det er vigtigt at være opmærksom på, at det er en forudsætning for at  

 kunne være omfattet af lov om privat byfornyelse og dermed få tilskuddet, at  

 der opnås plads inden for investeringsrammen.
Tilskud kan kun bevilges, såfremt arbejdet ikke fysisk er igangsat,  

 når tilsagn om tilskud meddeles.
Tilbudsgivning, kontrahering eller  

 indkøb af materialer, anses ikke for igangsættelse.
 Tilskuddet ydes i 15 år efter lejeforhøjelsens ikrafttræden og beregnes på  

 grundlag af de dokumenterede udgifter.
 Tilskuddet udbetales til udlejer, der har pligt til at reducere  

 bruttolejen (dvs. den fastsatte leje efter lov om privat byfornyelse uden  

 fradrag af tilskud) med det udbetalte tilskud.
Lejeren skal i de første 8 år efter lejeaftalens ikrafttræden betale en  

 leje, der udgør 60 pct. af den i medfør af loven fastsatte bruttoleje.  

 Herefter stiger lejen i hvert af de efterfølgende år med 5 pct. af  

 bruttolejen.
Først 15 år efter lejeaftalens ikrafttræden skal lejeren betale  

 bruttolejen fuldt ud.
 Forhøjelsen af lejen som følge af nedsættelse af tilskuddet kan ske alene  

 ved udlejerens skriftlige meddelse herom til lejerne.
 4.1 Særregel for pensionskasseboliger m.v.
 I ejendomme ejet af realrenteafgiftspligtige investorer  

  (pensionskasser og forsikringsselskaber m.v.), der opnår fritagelse for  

 realrenteafgift efter realrenteafgiftsloven i forbindelse med gennemførelse  

 af arbejder efter lov om privat byfornyelse, gælder der en særlig regel.
Her udgør tilskuddet i 11 år 25 pct. af den i medfør af loven fastsatte  

bruttoleje.
Herefter nedsættes tilskuddet i hvert af de følgende år  

 med 5 pct. af den fastsatte bruttoleje.
 Dette skal sammenholdes med, at disse realrenteafgiftspligtige investorer  

 i de første 11 år efter den første lejeaftales ikrafttræden ikke kan opkræve  

 den fulde bruttoleje (se nærmere afsnit 3.7).
 Forhøjelsen af lejen som følge af nedsættelse af tilskuddet kan ske alene  

 ved udlejerens skriftlige meddelse herom til lejerne.
4.2 Tilskuddets størrelse Tilskuddet kan højst udgøre 10.000 kr. årligt pr. lejemål.
 Tilskud, der udgør mindre end 200 kr. pr. tilsagn pr. kvartal, udbetales  

 ikke.
4.3 Reservation af tilskud Ansøgning om tilsagn om tilskud skal vedlægges en afgørelse truffet af  

 huslejenævnet i medfør af boligreguleringslovens § 25 b, stk. 1, 1. pkt.  

 eller stk. 2. I kommuner, hvor bestemmelserne i boligreguleringslovens  

 kapitel II-V ikke finder anvendelse, skal ansøgningen dog vedlægges en  

 afgørelse truffet af byfornyelsesnævnet i medfør af lejelovens § 59 b, stk.  

 1, 1. pkt. eller stk. 2. Afgørelsen må på ansøgningstidspunktet ikke være  

 mere end 6 måneder gammel.
 Afgørelsen skal fastlægge den leje, som efter lejelovgivningens regler  

 lovligt ville kunne opkræves, såfremt det ubeboede og uudlejede  

 beboelseslejemål var beboet, såfremt erhvervslejemålet var udlejet  

 udelukkende til beboelse eller såfremt erhvervsdelen i det ubeboede og  

 uudlejede blandede lejemål var udlejet til beboelse.
Huslejenævnet skal for det enkelte beboelseslejemål tage stilling til  

 såvel det lejedes værdi som til budgetlejen, idet nævnet ved sin afgørelse  

 også skal vurdere, om den ansatte leje vil være mere byrdefuld efter reglerne  

 i boligreguleringslovens § 5, stk. 4, for det enkelte beboelseslejemål end  

 lejen i de øvrige beboelseslejemål i ejendommen.
Denne vurdering vil være  

 relevant i de tilfælde, hvor ombygningen vedrører en ejendom - som defineret  

 i § 4 a, stk. 2, i lov om midlertidig regulering af boligforholdene - der  

 består af flere bygninger, der ikke alle er ubeboede og uudlejede ved  

 ombygningen.
 Byfornyelsesnævnet skal for det enkelte lejemål tage stilling til det  

 lejedes værdi.
Men før huslejenævnet/byfornyelsesnævnet foretager denne vurdering, skal  

 det, hvor der er tale om ledigt erhverv, undersøges, om der er tale om et  

uudlejet erhvervslejemål.
Hvis dette ikke er tilfældet, f.eks. fordi  

 ejeren selv senest anvendte lokalerne inden de blev ledige, skal nævnet  

 afvise anmodningen om vurderingen af »førlejen«.
 Huslejenævnets afgørelse vedrørende »førlejen« er bindende i  

 tilfælde af en senere indbringelse for nævnet.
 Det er en forudsætning for imødekommelse af anmodning om fastsættelse af  

 denne »førleje«, at der er foretaget reservation af  

 investeringsramme  efter lov om privat byfornyelse.
 Det er vigtigt at være opmærksom på, at reservationen bortfalder, hvis  

 ansøgning om tilsagn om tilskud ikke indsendes senest 9 måneder efter, at  

 reservation er meddelt af Bygge- og Boligstyrelsen.
Det er muligt at justere det reserverede beløb ved at ansøge om  

 supplerende reservation.
Det er en forudsætning for en forøgelse af det  

 reserverede beløb, at der er plads på investeringsrammen.
Den nævnte frist på  

 9 måneder for ansøgning om tilsagn om tilskud, forlænges ikke som følge af en  

 supplerende reservation.
 Ansøgning om reservation samt supplerende reservation, skal indsendes til  

 Bygge- og Boligstyrelsen på et af styrelsen udfærdiget skema.
4.4 Ansøgning om tilsagn om tilskud Når der er foretaget reservation af investeringsramme efter lov om privat  

 byfornyelse og der er indhentet en nævnsafgørelse om »førlejen«,  

 kan der ansøges om tilsagn om tilskud.
Ansøgning om tilsagn om tilskud  

 skal som nævnt ovenfor vedlægges nævnsafgørelsen om »førlejen«.
 Det er vigtigt at være opmærksom på, at det er en forudsætning for, at der  

 kan meddeles tilsagn om tilskud, at der er plads på investeringsrammen.
 Hvis investeringen ikke overskrider det reserverede beløb, vil udlejeren  

 få meddelt tilsagn om tilskud, under forudsætning af, at lovens krav iøvrigt  

 er opfyldt.
Hvis investeringen overskrider det reserverede beløb, får udlejeren  

 meddelt tilsagn om tilskud til en investering, der svarer til det reserverede  

 beløb.
Der vil endvidere blive meddelt tilsagn til overskridelsen, såfremt  

 der er plads på investeringsrammen.
Det kan endvidere være nødvendigt efter at der er meddelt tilsagn om  

 tilskud, at justere tilsagnet ved en supplerende ansøgning om tilsagn om  

 tilskud.
Det er en forudsætning for meddelse af supplerende tilsagn, at  

 der er tale om nøjagtig de samme arbejder,   som er omfattet af det  

 tidligere meddelte tilsagn.
Hvis der er tale om nye arbejder, skal alle  

 betingelser - herunder at arbejdet ikke må igangsættes før tilsagnet er  

 meddelt - være opfyldt.
Det er endvidere en forudsætning, at der er plads på  

 investeringsrammen.
 Hvis et tilsagn justeres med en supplerende ansøgning om tilsagn om  

 tilskud, vil det fortsat være renten på tidspunktet for meddelelse af det  

 første tilsagn, der skal anvendes ved beregningen af tilskuddet til den  

 samlede investering.
 Ansøgning om tilsagn om tilskud samt supplerende tilsagn om tilskud, skal  

 indsendes til Bygge- og Boligstyrelsen på et af styrelsen udfærdiget skema.
Ansøgningerne imødekommes i den rækkefølge, de modtages i Bygge- og  

 Boligstyrelsen.
Mangelfuldt udfyldte ansøgningsskemaer, der efter  

 styrelsens vurdering ikke opfylder de opstillede krav, returneres.  

 Indsendelsestidspunktet anses dog for det tidspunkt, hvor ansøgningen første  

 gang modtages i styrelsen.
 Ansøgninger, der ikke kan imødekommes i det enkelte finansår, tildeles en  

 plads på en venteliste i den rækkefølge, de modtages i Bygge- og  

 Boligstyrelsen.
4.5 Ansøgning om udbetaling af tilskud Ansøgning om udbetaling af tilskud indsendes efter arbejdernes  

 færdiggørelse på et af Bygge- og Boligstyrelsen udfærdiget skema.
 Ansøgningen skal vedlægges en afgørelse truffet af huslejenævnet i medfør  

 af boligreguleringslovens § 25 b, stk. 3. I kommuner, hvor bestemmelserne i  

 boligreguleringslovens kapitel II-V ikke finder anvendelse, skal ansøgningen  

 dog vedlægges en afgørelse truffet af byfornyelsesnævnet i medfør af  

 lejelovens § 59 b, stk. 3.
 Udlejer skal i forbindelse med anmodningen om afgørelsen overfor  

 nævnet forelægge et ombygningsregnskab med oplysning om de afholdte og  

 dokumenterede udgifter og lejestigninger fordelt på de enkelte lejemål.  

 Regnskabet skal være attesteret af en registreret eller statsautoriseret  

 revisor eller af Kommunernes Revisionsafdeling.
 I den pågældende afgørelse, som udlejer skal indhente, afgør nævnet, om  

 den ombygningsudgift, som udlejeren har lagt til grund for beregningen af  

 lejeforhøjelsen, svarer til den kvalitet, som lejemålet er tilført ved  

 ombygningen.
 Nævnet skal således foretage en vurdering af, om der er balance imellem  

 pris og kvalitet for den udførte ombygning.
 Endvidere skal nævnet afgøre, om de udførte ombygningsarbejder er omfattet  

 af positivlisten og at de opfylder de heri stilede materialekrav, og om  

 lejeforhøjelsen er beregnet i overensstemmelse med reglerne i § 5 a i lov om  

 privat byfornyelse, d.v.s at den ikke overstiger det maksimale tilladte.  

 Endeligt skal nævnet påse, at tilskuddet til den enkelte bolig højst udgør  

 10.000 kr. årligt pr. bolig.
 I det omfang nævnet finder, at lejeforhøjelsen ikke er beregnet i  

 overensstemmelse hermed, f.eks. hvis nævnet er af den opfattelse, at  

 ombygningsudgiften er for høj i forhold til den opnåede kvalitet, eller hvis  

 der indgår arbejder, som ikke er omfattet af positivlisten, ændrer nævnet  

 lejeforhøjelsen.
Hvis de endelige afholdte udgifter, som er omfattet af beslutningen,  

 overstiger de udgifter der er meddelt tilsagn om tilskud til, skal udlejer,  

 senest på tidspunktet for ansøgning om udbetaling af tilskud, justere  

 tilsagnet ved en supplerende ansøgning om tilskud.
Det er en  

 forudsætning for meddelelse af supplerende tilsagn, og dermed for at få  

 tilskud til alle de afholdte udgifter, at de er indeholdt i nævnets afgørelse  

 og at der er plads på investeringsrammen for det pågældende år.
4.6 Udbetaling af tilskud Tilskuddet ydes med virkning fra datoen for den første lejeaftales  

 ikrafttræden efter arbejdernes gennemførelse.
 Tilskuddet udbetales første gang ved udgangen af det første hele kvartal  

 efter ansøgning om udbetaling modtages i Bygge- og Boligstyrelsen.  

 Udbetalingen sker kvartalsvis bagud til ejendommens udlejer.
 Når tilskuddet skal nedsættes, sker det hvert år med virkning fra datoen  

 for den første lejeaftales ikrafttræden efter arbejdernes gennemførelse.
 Udlejer har i forbindelse med ansøgning om udbetaling af tilskud pligt til  

 at oplyse, om der er klaget over den nævnsafgørelse, der skal vedlægges  

 ansøgning om tilsagn om tilskud (se nærmere afsnit 4.5).
Hvis der klaget over nævnsafgørelsen, udbetales tilskuddet a conto.
Når  

 kravet om lejefastsættelsen efter lov om privat byfornyelse er endeligt  

 afgjort, reguleres tilskuddet i overensstemmelse hermed.
 Når kravet er endeligt afgjort, har udlejer ligeledes pligt til at  

 underrette Bygge- og Boligstyrelsen om afgørelsen.
Kongeriget Danmarks Hypotekbank og Finansforvaltning varetager  

 udbetalingen.
Udbetaling af tilskud sker med frigørende virkning til den, som  

 på udbetalingstidspunktet er registreret som ejendommens ejer i Kongeriget  

 Danmarks Hypotekbank og Finansforvaltning.
 Tilskud, der ydes efter lov om privat byfornyelse, medregnes til udlejers  

 skattepligtige indkomst, men indgår ikke i lejernes skattepligtige  

 indkomster.
4.7 Bortfald af tilskud Såfremt beboelseslejemålet efter indsendelse af ansøgning om udbetaling af  

 tilskud ændrer status til ejerbolig eller ændrer anvendelse til andet end  

 beboelse eller nedrives, bortfalder retten til tilskud efter lov om privat  

 byfornyelse, med virkning fra ændrings- eller nedrivningstidspunktet.
 Såfremt beboelseslejemålet efter indsendelse af ansøgning om udbetaling af  

 tilskud ændrer status til privat andelsbolig eller almenyttig bolig,  

 bortfalder tilskuddet dog ikke.
 Udlejer har i tilfælde af statusændring pligt til straks at meddele dette  

 til Kongeriget Danmarks Hypotekbank og Finansforvaltning.
Tilskud modtaget efter ændrings- eller nedrivningstidspunktet, skal  

 tilbagebetales.
Det tilskud, der er modtaget inden ændrings- eller  

 nedrivningstidspunktet, skal derimod ikke tilbagebetales.
5. Klageadgang Huslejenævnets afgørelse om »førlejen« (se nærmere  

 afsnit 4.3) og om lejefastsættelsen efter lov om privat byfornyelse (se  

 nærmere afsnit 4.5) kan i de kommuner, hvor bestemmelserne i  

 boligreguleringslovens kapitel II-V finder anvendelse, indbringes af både  

 udlejer og lejer for boligretten, i Københavns kommune dog for Ankenævnet,  

 jf. boligreguleringslovens § 25 b, stk. 5. Ankenævnets afgørelse kan  

 indbringes for boligretten.
Fristen for lejers indbringelse regnes fra det  

 tidspunkt, hvor lejeren får udleveret afgørelsen.
 Byfornyelsesnævnets afgørelse om »førlejen« (se nærmere  

 afsnit 4.3) og om lejefastsættelsen efter lov om privat byfornyelse (se  

 nærmere afsnit 4.5) kan i de kommuner, hvor bestemmelserne i  

 boligreguleringslovens kapitel II-V ikke finder anvendelse, indbringes af  

 både udlejer og lejer for boligretten, jf. lejelovens § 59 b, stk. 5. Fristen  

 for lejers indbringelse regnes fra det tidspunkt, hvor lejeren får udleveret  

 afgørelsen.
Kommunal rådgivningstjeneste for privat byfornyelse 1. Oprettelse Det er kommunalbestyrelsen, der træffer beslutning om oprettelse af en  

 kommunal rådgivningstjeneste for privat byfornyelse.
Det er en betingelse for refusion (se nærmere afsnit 2), at der er  

 foretaget en overordnet planlægning og prioritering af private  

 byfornyelsesprojekter i kommunen.
Dette kan f.eks. ske ved, at der udvælges  

 konkrete områder i kommunen, hvor byfornyelsen fortrinsvis skal gennemføres  

 via den private byfornyelse.
Kommunen kan dog ikke stille krav om, at  

 renovering af en ejendom skal ske efter lov om privat byfornyelse.
Kommunen  

 kan således kun foreslå dette som en mulighed.
Samtidig kan kommunen dog  

 ligeledes beslutte, at ejendommen ikke skal renoveres efter lov om  

 byfornyelse og boligforbedring (den offentlige byfornyelse).
 For at give kommunen mulighed for at blive inddraget mere konkret i  

 beslutningsprocessen, skal den kommunale rådgivningstjeneste afgive  

 byggesagsrådgivererklæringerne (se nærmere Kapitel I, afsnit 2.5).
 Det er således udelukkende kommunen, der kan afgive erklæringen om, at de  

 påtænkte arbejder er omfattet af positivlisten og erklæringen om de  

 lejemæssige konsekvenser m.v. som følge af gennemførelsen af projektet.  

 Herudover er det ligeledes udelukkende kommunen, der i forbindelse med  

 registrering af aftalen overfor Boligministeriet kan erklære, at de påtænkte  

 arbejder er omfattet af den i medfør af loven fastsatte positivliste.
 Det forudsættes, at det sker med den fornødne ansvarsdækning, når kommunen  

 afgiver byggesagsrådgivererklæringerne.
Der gælder de samme habilitetskrav for kommunen som for en privat  

 byggesagsrådgiver.
Dette indebærer, at forvaltningslovens § 3, stk. 2, ikke  

 finder anvendelse ved afgivelse af byggesagsrådgivererklæringerne.
Hvis kommunen beslutter at oprette en kommunal rådgivningstjeneste for  

 privat byfornyelse, så skal den være synlig.
Der skal således f.eks. ske  

 afholdelse af og deltagelse i informationsmøder, seminarer,  

 gå-hjem-arrangementer og lignende udadvendte aktiviteter og foretages  

 markedsføring af privat byfornyelse i de lokale medier.
Kommunalbestyrelsen kan beslutte, at virkeområdet for den kommunale  

 rådgivningstjeneste kan geografisk afgrænses.
Dette vil i givet fald betyde,  

 at i de områder, hvor den kommunale rådgivningstjeneste ikke skal virke, er  

 der valgfrihed med hensyn til, om parterne ønsker  

 byggesagsrådgivererklæringerne afgivet af den kommunale rådgivningstjeneste  

 eller af en privat byggesagsrådgiver.
Såfremt kommunalbestyrelsen træffer beslutning om oprettelse af en  

 kommunal rådgivningstjeneste, skal denne beslutning (herunder om det  

 geografiske virkeområde) bekendtgøres i Statstidende og i øvrigt på den måde,  

 der er sædvanlig i kommunen.
Er andet ikke fastsat i beslutningen, får den  

 virkning fra og med datoen på det nummer af Statstidende, hvori den er  

 bekendtgjort.
 Senest samtidig med bekendtgørelsen, skal kommunalbestyrelsen orientere  

 Bygge- og Boligstyrelsen om beslutningen.
2. Refusion Kommunalbestyrelsen kan ansøge om refusion af de nedenfor angivne  

 udgifter, som den kommunale rådgivningstjeneste har afholdt i forbindelse med  

 bistand til gennemførelse af private byfornyelsesprojekter i kommunen.
Både  

 udgifter der vedrører gennemførelse af privat byfornyelse i beboede private  

 udlejningsejendomme samt gennemførelse af privat byfornyelse i tomme private  

 udlejningsejendomme og omdannelse af ledige erhvervslejemål til beboelse er  

 refusionsberettigede.
 Den del af udgiften - f.eks. til afgivelse af  

 byggesagsrådgivererklæringerne - som kommunen ikke får refunderet af staten,  

 kan ikke opkræves hos parterne/ejeren.
 Følgende udgifter, som den kommunale rådgivningstjeneste har afholdt  

 indenfor sit geografiske virkeområde, kan efter ansøgning refunderes med 50  

 pct.:
1. information, kr. 500 pr. bolig, 2. konsulentbistand, de første 5 boliger kr. 1.000 pr.  

 bolig, de derpå følgende 5 boliger kr. 750 pr. bolig, og de resterende  

 boliger kr. 500 pr. bolig, 3. byggesagsrådgivererklæringer, de første 5 boliger  

 kr. 600 pr. bolig, de derpå følgende 5 boliger kr. 450 pr. bolig, og de  

 resterende boliger kr. 300 pr. bolig, 4. permanent genhusning, hvor kommunalbestyrelsen i  

 medfør af § 8 i lov om privat byfornyelse, jf. lovbekendtgørelse nr. 49 af 1.  

 februar 1996, har overtaget genhusningsforpligtelsen, kr. 750 pr. anvist  

 erstatningsbolig.
 Informationsarbejdet, jf. nr. 1, omfatter f.eks. annoncering i lokale  

 aviser, afholdelse af informationsmøder og udarbejdelse af  

 informationsmateriale til udlejere og lejere.
 Konsulentbistanden, jf. nr. 2, omfatter f.eks. telefonisk og skriftlig  

 besvarelse af henvendelser vedrørende gennemførelse af projekter efter lov om  

 privat byfornyelse og afholdelse af møder med udlejere og lejere.
Byggesagsrådgivererklæringerne, jf. nr. 3, omfatter en skriftlig erklæring  

 om, * at de påtænkte arbejder med hertil knyttede nødvendige følgearbejder i  

 et projekt er omfattet af positivlisten, og at der derfor kan indgås en  

 aftale med den virkning, at der kan kræves lejeforhøjelse og opnås tilskud  

 efter de særlige bestemmelser i lov om privat byfornyelse, samt * de lejemæssige konsekvenser for det enkelte lejemål.
Denne erklæring  

 angiver den maksimale huslejestigning, som udlejer kan kræve.
Erklæringen  

 skal indeholde oplysning om lejeforhøjelsen, såvel eksklusiv som inklusiv det  

 tilskud, som kan opnås.
Det er en forudsætning for refusion, at der mere overordnet sker en  

 planlægning og prioritering af private byfornyelsesprojekter.
Endvidere er  

 det en forudsætning, at projektet gennemføres, d.v.s. at Bygge- og  

 Boligstyrelsen har godkendt en ansøgning om udbetaling af tilskud til et  

 konkret projekt.
Ansøgning om refusion indsendes kvartalsvis til Bygge- og Boligstyrelsen  

 på et af styrelsen udfærdiget skema.
Ansøgningen skal indsendes inden  

 udgangen af den 1. måned i det kvartal, der ligger efter det kvartal, som  

 ansøgningen vedrører.
Kommunen skal i ansøgningen oplyse hvilke  

 refusionsberettigede udgifter, som den kommunale rådgivningstjeneste har  

 afholdt i det pågældende kvartal.
Refusionen beregnes på grundlag af de projekter, der er gennemført  

 indenfor rådgivningstjenestens geografiske virkeområde i det samme kvartal,  

 som ansøgningen vedrører.
Det er en betingelse for at medtage det pågældende  

 projekt i refusionsberegningen, at Bygge- og Boligstyrelsen har godkendt  

 ansøgning om udbetaling af tilskud til det gennemførte projekt.
Det er dog  

 ikke en betingelse for refusion, at kommunens ansøgning vedrører de samme  

 projekter, som Bygge- og Boligstyrelsen beregner refusionen på grundlag af.
Hvis kommunen i et kvartal f.eks. anmelder 70.000 kr. i  

 refusionsberettigede informationsudgifter, og Bygge- og Boligstyrelsen i  

 samme kvartal har godkendt ansøgning om udbetaling af tilskud til ialt 100  

 boliger, vil refusionen blive beregnet på grundlag af 50.000 kr. (100 boliger  

 x 500 kr.). Kommunen vil således få udbetalt 25.000 kr. i refusion.
Men da  

 refusionen kun blev beregnet på grundlag af en del af de anmeldte  

 refusionsberettigede udgifter, vil den del af udgifterne, som der ikke blev  

 beregnet refusion på grundlag af (20.000 kr.) blive overført til næste  

 kvartal.
 Hvis der fortsat i dette kvartal ikke er godkendt ansøgning om udbetaling  

 til et tilstrækkeligt antal boliger (40 boliger), vil det overskydende  

 refusionsberettigede beløb blive overført til næste kvartal.
 Tilsvarende gælder, at hvis Bygge- og Boligstyrelsen i et kvartal har  

 godkendt ansøgning om udbetaling til et større antal boliger, end der er  

 refusionsberettigede udgifter til, vil det 53overskydende antal boliger53  

 blive overført til næste kvartal.
Refusionen udbetales af Hypotekbanken til et af kommunen anvist  

 pengeinstitut.
Udbetalingen sker kvartalsvis bagud ved udgangen af det  

 kvartal, hvori ansøgningen er modtaget i Bygge- og Boligstyrelsen.
3. Nedlæggelse samt ændring af geografisk virkeområde Hvis kommunalbestyrelsen beslutter at nedlægge den kommunale  

 rådgivningtjeneste for privat byfornyelse, skal denne beslutning bekendtgøres  

 i Statstidende og i øvrigt på den måde, der er sædvanlig i kommunen.
Er andet  

 ikke fastsat i beslutningen, får den virkning fra og med datoen på det nummer  

 af Statstidende, hvori den er bekendtgjort.
 Senest samtidig med bekendtgørelsen, skal kommunalbestyrelsen orientere  

 Bygge- og Boligstyrelsen om beslutningen.
Når en kommunal rådgivningtjeneste for privat byfornyelse nedlægges, kan  

 der ansøges om refusion til de refusionsberettigede udgifter, som er afholdt  

 inden rådgivningstjenestens nedlæggelse.
Refusion beregnes på grundlag af de  

 projkter, som Bygge- og Boligstyrelsen har godkendt ansøgning om udbetaling  

 til inden udgangen af det andet hele kvartal, der ligger efter udgangen af  

 det kvartal, som beslutningen vedrører.
 Hvis rådgivningstjenesten f.eks. nedlægges pr. 1. februar, beregnes  

 refusionen på grundlag af de projekter, som Bygge- og Boligstyrelsen har  

 godkendt ansøgning om udbetaling til inden udgangen af september måned.
Hvis en kommunal rådgivningstjenestes virkeområde er geografisk afgrænset,  

 og virkeområdet ønskes ændret, skal der både træffes beslutning om  

 nedlæggelse i det ene område og oprettelse i det andet område.
Begge  

 beslutninger skal bekendtgøres i Statstidende og i øvrigt på den måde, der er  

 sædvanlig i kommunen.
Er andet ikke fastsat i beslutningerne, får de virkning  

 fra og med datoen på det nummer af Statstidende, hvori de er bekendtgjort.
 Senest samtidig med, skal kommunalbestyrelsen orientere Bygge- og  

 Boligstyrelsen om beslutningerne.
 Tilsvarende bekendtgørelse skal foretages, hvis det geografiske  

 virkeområde udvides.
Positivlisten 1. Positivlistens opbygning Positivlisten er opdelt i 3 særskilte lister:
 Liste 1 indeholder generelle forbedringsarbejder.
Liste 2 indeholder velkendte bygningsøkologiske  

 forbedringsarbejder.
D.v.s. arbejder, hvor det er almindeligt anerkendt og  

 afklaret, at der er tale om forbedringer for brugerne, og hvor der foreligger  

 holdbar viden om økonomi, brugsmæssige forhold og drift.
Liste 3 indeholder bygningsøkologiske forbedringsarbejder, som  

 bygger på nyere viden og hvis virkninger derfor ikke er så velkendte, som de  

 i liste 2 indeholdte bygningsøkologiske forbedringsarbejder.
Det er  

 almindeligt anerkendt, at der er tale om forbedringer til gavn for brugerne.  

 Men det er ikke helt afklaret, hvordan forbedringsarbejdernes økonomi,  

 brugsmæssige forhold og drift stiller sig.
 Man kan frit vælge, om der i samme projekt skal gennemføres et eller flere  

 arbejder fra en eller fra flere af listerne, se dog afsnit 2.
2. Særlige vilkår, som skal opfyldes Ved gennemførelse af forbedringsarbejder omfattet af liste 1-3 samt ved  

 gennemførelse af nødvendige følgearbejder (se nærmere afsnit 3), skal der ved  

 valget af bygningsmaterialer opfyldes nærmere fastsatte materialekrav (se  

 nærmere bagest i vejledningen).
 Hvis der gennemføres arbejder, som er omfattet af liste 1, og der i disse  

 arbejder kan indeholdes arbejder, som er omfattet af liste 2, så skal de  

 pågældende arbejder udføres som bygningsøkologiske arbejder i overenstemmelse  

 med liste 2. Hvis f.eks. et badeværelse skal renoveres og toiletterne skal  

 udskiftes, så skal de udskiftes med vandbesparende toiletter.
 Dette krav indebærer dog ikke, at hvis der skal nyinstalleres et  

 varmeforsyningsanlæg (liste 1), at så skal der samtidig installeres f.eks. et  

 anlæg for affaldshåndtering (liste 2). Det er kun i det tilfælde, hvor der i  

 et liste 1 arbejde kan indeholdes et (del)arbejde, som er omfattet af liste  

 2, at dette arbejde skal udføres som et liste 2 arbejde.
 Hvis man ønsker at gennemføre arbejder omfattet af nr. 7 på liste 2  

 (integrerede opholdsarealer, legepladser etc.), så skal der samtidig  

 gennemføres mindst et liste 1 arbejde.
 Ved sammemlægning af beboelseslejligheder (nr. 10 på liste 1) er det en  

 betingelse, at den ene beboelseslejlighed på sammenlægningstidspunktet  

 lovligt, jf. reglerne i boligreguleringslovens kapitel VII, er ubeboet og  

 uudlejet.
 Der kan ikke - med støtte efter lov om privat byfornyelse - gennemføres  

 forbedringsarbejder, der ligger uden for det matrikulære grundareal, som  

 bygningen ligger på.
3. Nødvendige følgearbejder Der kan ligeledes udføres nødvendige følgearbejder til de i liste 1-3  

 nævnte forbedringsarbejder.
Ved nødvendige følgearbejder forstås retablering  

 og udbedring i direkte tilknytning til de i liste 1-3 nævnte  

 forbedringsarbejder.
Hvis f.eks. et køkken udskiftes, kan et nødvendig  

 følgearbejde være at male loft og vægge i køkkenet (dette skal sammenholdes  

 med, at indvendige overflader ikke er optaget på liste 1-3 som et  

 tilskudsberettiget arbejde). D.v.s. at et arbejde, der som udgangspunkt ikke  

 er støtteberettiget kan blive det, hvis det er et nødvendigt følgearbejde.
4. Vejledning om positivlisten Bygge- og Boligstyrelsen har udarbejdet en særskilt vejledning om  

 positivlisten, 53Privat byfornyelse - Vejledning om positivlisten53. Denne  

 vejledning, som er gratis, kan fås ved henvendelse hos Byggecentrum  

 Boghandel, Dr.
Neergaards Vej 15, 2970 Hørsholm, tlf. 4576 7373.
Vejledningen beskriver uddybende hvad der bør undersøges og overvejes, før  

 aftale om privat byfornyelse indgås/beslutningen om privat byfornyelse  

 træffes.
Samtidig indeholder vejledningen en beskrivelse af de konkrete  

 arbejder, som der kan gennemføres med støtte efter lov om privat byfornyelse.
Bilag 1 Boligministeriets lovbekendtgørelse nr. 49 af 1. februar 1996 Bekendtgørelse af lov om privat byfornyelse Bilag 2 Bygge- og Boligstyrelsens bekendtgørelse nr. 280 af 22. april 1996 Bekendtgørelse om privat byfornyelse Bilag 3 Positivlisten Du kan få tilskud til følgende arbejder:
Liste 1 Generelle forbedringsarbejder 1. Nyinstallation af eller fornyelse af eksisterende  

 varmeforsyningsanlæg og elinstallationer.
 2. Nyinstallation af eller fornyelse af eksisterende  

 sanitære installationer.
 3. Installation af elevator og andre  

 handicapforanstaltninger.
 4. Nyetablering af eller forbedring af eksisterende  

 altaner.
 5. Forbedring af de enkelte boliger, herunder  

 udskiftning af bestående køkken.
 6. Renovering af tag.
 7. Renovering af fælles adgangsarealer.
 8. Renovering af facader.
 9. Rumopdeling og opsætning af etageadskillelse.
 10. Opdeling og sammenlægning af beboelseslejligheder.
Liste 2 Bygningsøkologiske forbedringsarbejder 1. Klimaskærm, omfattende energibesparende  

 foranstaltninger i ejendommen, herunder isolering af tag og lofter, gulve og  

 mure samt udskiftning af vinduer og andre lysåbninger, glasinddækning af  

 facader og lukning af altaner og altangange.
 2. Forbedringer af indeklima, herunder  

 varmegenindvinding af ventilationsluft, forbedring af ventilationsforhold og  

 foranstaltninger til formindskelse af radonindtrængen fra undergrunden.
 3. Vandbesparende foranstaltninger, herunder  

 afløbsinstallationer.
 4. Anlæg for vedvarende energi.
 5. Elbesparende systemer.
 6. Anlæg for affaldshåndtering.
 7. Integrerede opholdsarealer, legepladser og grønne  

 nærområder, som tilfører bebyggelsen væsentlige brugsmæssige forbedringer.
Liste 3 Bygningsøkologiske forbedringsarbejder, som bygger på nyere viden og hvis  

 virkninger derfor ikke er så velkendte, som de i liste 2 nævnte  

 bygningsøkologiske forbedringsarbejder 1. Etablering af solvægge.
 2. Etablering af grønne fællesvaskerier.
 3. Etablering af grønne fællesfryserum.
 4. Etablering af væksthuse.
 5. Dagslysoptimering.
 6. Indretning af mult- og separationstoiletter.
 7. Anlæg til kompostering af vegetabilsk affald.
 8. Begrønning og anden nynatur.
 9. Opsamling og nedsivning af regnvand.
 Nødvendige følgearbejder til de i liste 1-3 nævnte  

 forbedringsarbejder:
 Ved nødvendige følgearbejder forstås retablering og udbedring i direkte  

 tilknytning til de i liste 1-3 nævnte forbedringsarbejder.
 Ved gennemførelse af forbedringsarbejder omfattet af liste 1-3 samt  

 ved gennemførelse af nødvendige følgearbejder, skal der ved valget af  

 bygningsmaterialer overholdes følgende:
 1. Materialer skal være PVC-frie, hvis det er teknisk  

 muligt.
 2. Kabler skal være frie for bly og klorparaffin.
 3. Trykimprægneret træ skal være arsenfrit.
 4. På områder, hvor der findes indeklimamærkede  

 materialer eller materialer, der kan indeklimamærkes, skal sådanne anvendes.
 5. På områder, hvor der findes genanvendelige  

 materialer, skal sådanne anvendes.
NB! Der er knyttet en række vilkår til gennemførelsen af de i  

 positivlisten nævnte arbejder.
Læs herom i vejledningens kapitel IV.
Boligministeriet Bygge- og Boligstyrelsen Maj 1996 Privat byfornyelse - Vejledning til udlejere og lejere er gratis og kan  

 fås ved henvendelse til Byggecentrum Boghandel.
 Ansøgningsskemaer og aftaleblanket kan ligeledes fås bos Byggecentrum  

 Boghandel.
 Grafisk design: Roll Design.
 Forsidefotos: Jørgen Jørgensen, Hans Jørgen Nielsen.
 Øvrige fotos: Jørgen Jørgensen.
 Tryk: Bonde's & Dyva Grafisk A/S.
