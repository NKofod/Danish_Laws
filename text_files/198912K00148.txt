Nr LSF 148 Forslag til Lov om ændring af færdselsloven (Færdselssikkerhedsfremmende  

 foranstaltninger, forenkling og modernisering m.v.) Fremsat af justitsministeren (Engell) den 18. januar 1990 Vedtaget ved tredjebehandling den 18. maj 1990 Lov nr. 401 af 13/06/1990 § 1 I færdselsloven, jf. lovbekendtgørelse nr. 58 af 17. februar 1986, som  

 ændret ved lov nr. 846 af 20. december 1989, foretages følgende ændringer:
 1. I § 26, stk. 3, 1. pkt., ændres »eller  

 cykelsti« til: », cykelsti eller rabat, som er hævet over kørebanen  

 på den vej, der køres ind på«.
 2. § 33, stk. 4, 3. pkt., og stk. 5, ophæves.
 Stk. 6-8 bliver herefter stk. 5-7.
 3. Efter § 33 indsættes:
» § 33 a.
Ved kørsel uden for lygtetændingstiden skal nærlys  

 (kort lys) anvendes på motordrevne køretøjer.
Ved kørsel med motorredskab  

 gælder dette dog kun, såfremt motorredskabet er forsynet med nærlyslygter.
I  

 stedet for nærlys kan anvendes tågeforlygter eller særligt kørelys.
 Stk. 2. Justitsministeren kan fastsætte regler om fritagelse for  

 pligten til at anvende nærlys m.v. ved lejlighedsvis kørsel med  

 veterankøretøjer og ved kørsel med køretøjer under opbygning eller  

 reparation.
Stk. 3. § 33, stk. 7, gælder også ved kørsel uden for  

 lygtetændingstiden.« 4. § 49, stk. 3, 2. pkt., affattes således:
»Såfremt en eller flere vognbaner ved afmærkning er forbeholdt de  

 kørende, der skal svinge til højre, er det dog tilladt cyklisten at placere  

 sig ved linjen mellem den nærmeste vognbane, som ikke er forbeholdt de  

 højresvingende, og højresvingsbanen.« 5. I § 49, stk. 5, indsættes efter 2. pkt.:
»Cyklist kan dog køre over fortov eller gangsti, når overkørslen sker  

 fra en sidevej.« 6. I § 51, stk. 3, indsættes som 2. pkt.:
»Knallert kan dog køres over fortov eller gangsti, når overkørslen  

 sker fra en sidevej.« 7. § 52, stk. 3, ophæves.
 Stk. 4-5 bliver herefter stk. 3-4.
 8. § 73, stk. 1, nr. 5, affattes således:
»5) gebyr for registrering, nummerplader, godkendelse af køretøjers  

 indretning og udstyr m.v. samt godkendelse af udstyr og dele til  

 køretøjer.« 9. § 80 affattes således:
 » § 80. Såfremt en siddeplads i bil eller trehjulet motorcykel  

 er forsynet med sikkerhedssele, skal denne under kørslen anvendes af den  

 person, der benytter siddepladsen.
Stk. 2. Pligten til at anvende sikkerhedssele gælder ikke for børn  

 under 3 år.
Børn, der er fyldt 3 år, men ikke 7 år, kan i stedet for  

 sikkerhedssele anvende barnestol.
Der kan i kombination med sikkerhedssele  

 anvendes selepude.
 Stk. 3. Pligten til at anvende sikkerhedssele gælder ikke ved  

 bakning eller under kørsel på parkeringsplads, servicestation,  

 værkstedsområde eller under lignende forhold.
 Stk. 4. Justitsministeren kan fastsætte regler, -vorefter visse  

 personer fritages for pligten til at anvende sikkerhedssele.  

 Justitsministeren kan endvidere fastsætte regler, der fritager for pligten  

 til at anvende sikkerhedssele ved særlige former for kørsel.
 Stk. 5. Justitsministeren kan fastsætte regler om anvendelse af  

 sikkerhedsudstyr for børn under 3 år.
Stk. 6. Føreren skal påse, at passagerer, der endnu ikke er fyldt  

 15 år, anvender sikkerhedsudstyr i overensstemmelse med stk. 1-5.« 10. Efter § 83 indsættes:
» § 83 a.
Campingvogn må ikke benyttes til befordring af  

 personer.« 11. § 91 affattes således:
» § 91. Politiet træffer med samtykke fra vedkommende  

 vejbestyrelse bestemmelse om udlægning af hovedveje.
Tilsvarende gælder med  

 hensyn til motortrafikveje.
Stk. 2. Såfremt der opstår uenighed mellem politi og  

 vejbestyrelse, afgøres sagen af justitsministeren.
Afgørelser efter stk. 1  

 kan påklages til justitsministeren.« 12. I § 118, stk. 1. nr. 1, indsættes efter »§§  

 80-82,»: »§ 83 a,».
 13. I § 121, stk. 1, nr. 9, indsættes efter  

 »parkometre«: », parkeringsautomater eller lignende«.
§ 2 Stk. 1. Loven træder i kraft den 1. juli 1990.
 Stk. 2. Den ved § 1, nr. 2 og 7, ændrede affattelse af §§ 33 og  

 52, den ved § 1, nr. 3, indføjede § 33 a samt den ved § 1, nr. 9, ændrede  

 affattelse af § 80 træder først i kraft den 1. oktober 1990.
Oprindeligt fremsat forslag § 1 I færdselsloven, jf. lovbekendtgørelse nr. 58 af 17. februar 1986, som  

 ændret ved lov nr. 846 af 20. december 1989, foretages følgende ændringer:
 1. I § 26, stk. 3, 1. pkt., ændres »eller cykelsti« til:  

 », cykelsti eller rabat, som er hævet over kørebanen på den vej, der  

 køres ind på«.
 2. § 33, stk. 4, 3. pkt., og stk. 5, ophæves.
 Stk. 6-8 bliver herefter stk. 5-7.
 3. Efter § 33 indsættes:
» § 33 a.
Ved kørsel uden for lygtetændingstiden skal nærlys  

 (kort lys) anvendes på motordrevne køretøjer.
Ved kørsel med motorredskab  

 gælder dette dog kun, såfremt motorredskabet er forsynet med nærlyslygter.
I  

 stedet for nærlys kan anvendes tågeforlygter eller særligt kørelys.
 Stk. 2. Justitsministeren kan fastsætte regler om fritagelse for pligten  

 til at anvende nærlys m.v. ved lejlighedsvis kørsel med veterankøretøjer og  

 ved kørsel med køretøjer under opbygning eller reparation.
Stk. 3. § 33, stk. 7, gælder også ved kørsel uden for  

 lygtetændingstiden.« 4. § 49, stk. 3, 2. pkt., affattes således:
»Såfremt en eller flere vognbaner ved afmærkning er forbeholdt de  

 kørende, der skal svinge til højre, er det dog tilladt cyklisten at placere  

 sig ved linjen mellem den nærmeste vognbane, som ikke er forbeholdt de  

 højresvingende, og højresvingsbanen.« 5. I § 49, stk. 5, indsættes efter 2. pkt.:
»Cyklist kan dog køre over fortov eller gangsti, når overkørslen sker  

 fra en sidevej.« 6. I § 51, stk. 3, indsættes som 2. pkt.:
»Knallert kan dog køres over fortov eller gangsti, når overkørslen  

 sker fra en sidevej.« 7. § 52, stk. 3, ophæves.
 Stk. 4-5 bliver herefter stk. 3-4.
 8. § 73, stk. 1, nr. 5, affattes således:
»5) gebyr for registrering, nummerplader, godkendelse af køretøjers  

 indretning og udstyr m.v. samt godkendelse af udstyr og dele til  

 køretøjer.« 9. I § 73 indsættes efter stk. 1 som nyt stykke:
»Stk. 2. Justitsministeren kan fastsætte regler om køretøjsejeres  

 adgang til at vælge en bestemt kombination af tal og bogstaver på køretøjets  

 nummerplader (ønskenummerplader). Prisen for ønskenummerplader fastsættes af  

 justitsministeren.
Justitsministeren kan bestemme, at den endelige  

 administrative afgørelse vedrørende ansøgninger om ønskenummerplader træffes  

 af Rigspolitichefen.« Stk. 2 bliver herefter stk. 3.
 10. § 80 affattes således:
 » § 80. Såfremt en siddeplads i bil eller trehjulet motorcykel  

 er forsynet med sikkerhedssele, skal denne under kørslen anvendes af den  

 person, der benytter siddepladsen.
Stk. 2. Pligten til at anvende sikkerhedssele gælder ikke for børn under 3  

 år.
Børn, der er fyldt 3 år, men ikke 7 år, kan i stedet for sikkerhedssele  

 anvende barnestol.
Der kan i kombination med sikkerhedssele anvendes  

 selepude.
 Stk. 3. Pligten til at anvende sikkerhedssele gælder ikke ved bakning  

 eller under kørsel på parkeringsplads, servicestation, værkstedsområde eller  

 under lignende forhold.
Stk. 4. Justitsministeren kan fastsætte regler, hvorefter visse personer  

 fritages for pligten til at anvende sikkerhedssele.
Justitsministeren kan  

 endvidere fastsætte regler, der fritager for pligten til at anvende  

 sikkerhedssele ved særlige former for kørsel.
 Stk. 5. Justitsministeren kan fastsætte regler om anvendelse af  

 sikkerhedsudstyr for børn under 3 år.
Stk. 6. Føreren skal påse, at passagerer, der endnu ikke er fyldt 15 år,  

 anvender sikkerhedsudstyr i overensstemmelse med stk. 1-5.« 11. Efter § 83 indsættes:
» § 83 a.
Campingvogn må ikke benyttes til befordring af  

 personer.« 12. § 91 affattes således:
» § 91. Politiet træffer med samtykke fra vedkommende  

 vejbestyrelse bestemmelse om udlægning af hovedveje.
Tilsvarende gælder med  

 hensyn til motortrafikveje.
Stk. 2. Såfremt der opstår uenighed mellem politi og vejbestyrelse,  

 afgøres sagen af justitsministeren.
Afgørelser efter stk. 1 kan påklages til  

 justitsministeren.« 13. I § 118, stk. 1. nr. 1, indsættes efter »§§  

 80-82,»:
 »§ 83 a,».
 14. I § 121, stk. 1, nr. 9, indsættes efter »parkometre«:  

 », parkeringsautomater eller lignende«.
§ 2 Loven træder i kraft den 1. juli 1990.
 Stk. 2. Den ved § 1, nr. 2 og 7, ændrede affattelse af §§ 33 og 52, den  

 ved § 1, nr. 3, indføjede § 33 a samt den ved § 1, nr. 10, ændrede affattelse  

 af § 80 træder først i kraft den 1. oktober 1990.
Bemærkninger til lovforslaget Almindelige bemærkninger 1. Indledning.
 Lovforslaget falder i 4 hovedafsnit.
For det første foreslås en række færdselssikkerhedsfremmende  

 foranstaltninger med henblik på at opnå en reduktion i antallet af dræbte og  

 tilskadekomne i trafikken.
Denne del af lovforslaget er en opfølgning af  

 justitsministerens redegørelse af 10. maj 1989 til Folketinget om regeringens  

 færdelssikkerhedspolitik, jf.
Folketingstidende 1988-89, sp. 9587 ff.  

 Redegørelsen var til debat i Folketinget den 17. maj 1989, jf.  

 Folketingstidende 1988-89, sp. 10075 ff.
Som færdselssikkerhedsfremmende  

 foranstaltninger foreslås ændrede regler for brug af sikkerhedsseler og  

 obligatorisk brug af nærlys eller andet kørelys uden for lygtetændingstiden.  

 Ikke mindst for børnene vil disse forslag indebære en væsentlig  

 færdselssikkerhedsmæssig forbedring.
Der foreslås endvidere ændrede regler  

 for ligeudkørende og venstresvingende cyklisters og knallertkøreres placering  

 i visse vejkryds samt et udtrykkeligt forbud i færdselsloven mod befordring  

 af personer i campingvogne.
Forslaget om de nævnte  

 færdselssikkerhedsfremmende foranstaltninger bygger i vidt omfang på  

 forslagene i Færdselssikkerhedskommissionens betænkning nr. 1157/1988 om en  

 færdselssikkerhedspolitisk handlingsplan.
Udover de færdselssikkerhedsfremmende foranstaltninger, som er indeholdt i  

 dette lovforslag, vil Justitsministeriet i den kommende tid arbejde for en  

 række forbedringer af færdselssikkerhedsmæssig betydning, herunder en fortsat  

 modernisering af køreuddannelsen og en række skærpede krav til køretøjers  

 indretning og udstyr.
Regler herom kan fastsættes administrativt.
I overensstemmelse med et forslag fra Færdselssikkerhedskommissionen i  

 betænkning nr. 1157/1988 vil justitsministeren i forbindelse med det  

 foreliggende lovforslag endvidere nedsætte en opfølgningsgruppe med  

 embedsmænd for Justits-, Trafik- og Miljøministeriet samt Amtsrådsforeningen  

 og Kommunernes Landsforening.
Det vil blive opfølgningsgruppens væsentligste  

 opgave at følge iværksættelsen og gennemførelsen af den  

 færdselssikkerhedspolitiske handlingsplan.
Opfølgningsgruppen vil i  

 forbindelse hermed få til opgave at følge uheldsudviklingen og, såfremt der  

 viser sig grund til det, at rådgive om nye eller om justering af allerede  

 iværksatte foranstaltninger.
For det andet foreslås en ændring med henblik på at forenkle og  

 modernisere færdselslovsadministrationen.
Dette forslag vedrører reglerne om  

 udlægning af hovedveje og motortrafikveje, og er et led i den  

 afbureaukratiseringsproces, der er i gang i Justitsministeriet.
Det kan i den  

 forbindelse nævnes, at der også administrativt vil blive gennemført  

 forenklinger inden for færdselslovgivningen.
Der vil bl.a. blive gennemført  

 en gennemgribende ændring af typegodkendelsessystemet og af reglerne om  

 udstedelse af transporttilladelser.
Dernæst foreslås indført mulighed for, at justitsministeren kan fastsætte  

 regler om køretøjsejeres adgang til at vælge en bestemt kombination af tal og  

 bogstaver på køretøjets nummerplader.
Der kan herom henvises til lovforslag  

 nr.
L 195 i folketingsåret 1988-89. Lovforslaget var til første behandling  

 den 29. marts 1989, jf.
Folketingstidende 1988-89, sp. 8207 ff.
Retsudvalget  

 har den 13. april 1989 afgivet en beretning over lovforslaget.
Endelig foreslås med forskelligt sigte gennemført en række andre mindre  

 ændringer i færdselsloven.
Der henvises herom til de almindelige  

 bemærkningers afsnit 5 samt til bemærkningerne til lovforslagets enkelte  

 bestemmelser.
 2. Færdselssikkerhedsfremmende foranstaltninger.
 2.1. Brug af sikkerhedsseler m.v.
 2.1.1. Med virkning fra den 1. januar 1976 blev der i den dagældende  

 færdselslovs § 50 a indført pligt for førere og forsædepassagerer til at  

 anvende sikkerhedssele i tilfælde, hvor biler er udstyrede med sådanne.
 Denne regel er videreført uændret som den nugældende færdselslovs § 80.
 I henhold til denne bestemmelse er børn under 15 år eller personer med en  

 legemshøjde under 150 cm ikke omfattet af pligten til at anvende  

 sikkerhedssele.
Pligten gælder ikke ved bakning eller under kørsel på parkeringsplads,  

 servicestation, værkstedsområde eller under lignende forhold.
Hyrevognskørsel  

 er særskilt undtaget både for så vidt angår chauffører og passagerer.
Endelig indeholder bestemmelsen bemyndigelse for justitsministeren til at  

 fritage visse personer eller særlige former for kørsel for pligten til at  

 anvende sikkerhedssele.
Der er i overensstemmelse hermed givet mulighed for  

 fritagelse ved lægeattest, ligesom der er sket undtagelse i forbindelse med  

 visse former for erhvervsmæssig kørsel, der involverer meget hyppige stop,  

 samt politiets og forsvarets kørsel i særligt øjemed.
2.1.2. Færdselssikkerhedskommissionen har i betænkning nr. 1157/1988  

 anbefalet, at der som et led i bestræbelserne på at opnå en betydelig  

 reduktion i det årlige antal dræbte og tilskadekomne i trafikken sker en  

 udvidelse af reglerne om brug af sikkerhedsseler.
Regeringen har tilsluttet  

 sig dette i justitsministerens færdselssikkerhedspolitiske redegørelse af 10.  

 maj 1989.
 2.1.3. Det foreslås på denne baggrund, at pligten til at anvende  

 sikkerhedssele udvides til også at omfatte bagsædepassagerer og børn.
Forslaget er som den hidtidige § 80, stk. 1, udformet således, at  

 sikkerhedsseler skal benyttes på siddepladser, hvor der findes seler.
Dette  

 gælder, uanset om selerne er monteret frivilligt eller som følge af krav til  

 køretøjers indretning.
Justitsministeriet har med virkning fra 1. april 1989 ændret  

 Detailforskrifter for Køretøjer og indført et krav om montering af  

 sikkerhedsseler på bagsædet i personbiler. Ændringen berører biler, der  

 registreres efter ikrafttrædelsestidspunktet.
Imidlertid er en meget  

 betydelig del af de nye personbiler, der er taget i brug gennem de senere år,  

 forsynet med sikkerhedsseler på såvel forsædet som bagsædet.
Dette skyldes  

 bl.a. en ordning med registreringsafgiftsnedsættelse ved frivillig montering  

 af rulleseler på bagsæder.
 Som noget nyt foreslås trehjulede motorcykler medtaget i bestemmelsen.  

 Denne ændring sigter først og fremmest mod de såkaldte »ellerter«,  

 der i henhold til færdselsloven klassificeres som trehjulede motorcykler, og  

 hvor der ikke efter gældende regler er pligt til at anvende nogen former for  

 sikkerhedsudstyr.
Når børn oprindelig var undtaget fra pligten til at anvende sikkerhedssele  

 skyldtes det praktiske og sikkerhedsmæssige overvejelser.
Den hidtidige  

 aldersgrænse på 15 år blev fastlagt blandt andet under henvisning til den  

 kriminelle lavalder, der udelukker, at en regel om obligatorisk anvendelse af  

 sikkerhedsseler håndhæves over for børn under denne alder.
Det er imidlertid en kendsgerning, at endog betydeligt yngre børn med  

 fordel kan anvende sikkerhedssele, evt. i kombination med selepude.
Det er  

 oplyst over for Justitsministeriet, at børn allerede fra 3-års alderen  

 hensigtsmæssigt kan anvende sikkerhedssele i kombination med selepude.
 Justitsministeriet foreslår derfor, at aldersgrænsen nu sænkes til 3 år.
 Børn ned til omkring 7 år kan uden videre anvende en almindelig  

 voksensele, men for børn under 12 år vil en selepude, d.v.s. en særlig  

 tilpasset pude, der normalt fastholdes af den traditionelle trepunktssele,  

 ofte være fordelagtig som supplement til sikkerhedsselen.
For 3-6 årige vil en selepude og eventuelt en særlig anordning, der sænker  

 den del af selen, som går hen over brystkassen (»generationssele«),  

 normalt være nødvendig ved brug af en almindelig voksensele.
For denne  

 aldersgruppe vil der imidlertid kunne opnås mindst samme sikkerhed, såfremt  

 barnet i stedet fastspændes i en barnestol.
Det foreslås derfor, at denne  

 løsning for de 3-6 årige skal være tilladt som alternativ til sikkerhedssele.
 Børn under 3 år kan i almindelighed ikke hensigtsmæssigt benytte  

 sikkerhedssele, jf. nedenfor under pkt. 2.1.4.
 Da den hidtidige aldersgrænse på 15 år sænkes til 3 år, foreslås det, at  

 den gældende fritagelse for pligten til at anvende sikkerhedssele for  

 personer med en legemshøjde under 150 cm udgår.
Den hidtil gældende fritagelse i forbindelse med hyrevognskørsel er ikke  

 medtaget i forslaget.
Dette skyldes navnlig, at der efter de i øvrigt  

 foreslåede udvidelser ikke skønnes at være grundlag for en forskelsbehandling  

 af passagerer i hyrevogne i forhold til passagerer i andre biler.
For  

 chaufførernes vedkommende påtænkes der administrativt gennemført en  

 fritagelsesordning, jf. herom nedenfor under pkt. 2.1.6.
Der foreslås endelig som noget nyt en bestemmelse om, at føreren skal  

 påse, at børn under 15 år anvender det foreskrevne sikkerhedsudstyr, d.v.s.  

 sikkerhedssele eller - for så vidt angår børn under 7 år - barnestol.
Da det  

 ikke skønnes muligt på forhånd præcist at angive, i hvilke tilfælde børn i  

 alderen 3-14 år skal anvende selepuder og andet supplerende sikkerhedsudstyr,  

 indeholder forslaget ingen detaljerede bestemmelser herom, og der vil ikke  

 efter denne bestemmelse være mulighed for at gøre føreren strafferetlig  

 ansvarlig for forkert eller manglende anvendelse af sådant udstyr.
Mere  

 alvorlige tilfælde af uforsvarlig fastspænding af børn vil imidlertid kunne  

 straffes efter færdselslovens § 82, stk. 2.
 Den foreslåede bestemmelse om førerens ansvar vil tillige omfatte regler,  

 der fastsættes i medfør af det foreslåede stk. 5, jf. herom nedenfor under  

 pkt. 2.1.4.
 2.1.4. Den foreslåede bestemmelse omfatter ikke børn under 3 år, idet  

 disse i almindelighed ikke på hensigtsmæssig måde kan benytte sikkerhedssele.
Barnestol, som er det ideelle sikkerhedsudstyr for denne aldersgruppe med  

 undtagelse af de alleryngste, er ikke normalt udstyr i personbiler.
Såfremt  

 det gøres til et krav, at disse børn skal transporteres i barnestol eller  

 lignende, vil det indebære, at kun køretøjer, der er særligt indrettet til  

 transport af mindre børn, kan benyttes.
Dette vil i praksis medføre en  

 begrænsning i mulighederne for at befordre børnene i bil.
Hertil kommer, at den frivillige brug af barnestol til de mindste børn er  

 betydelig og navnlig er steget gennem de seneste år.
Det må anslås, at noget  

 over 50 pct. af børnene i alderen 0-2 år i dag transporteres i barnestol.  

 Behovet for regler på dette område må derfor skønnes mindre end behovet for  

 regler om større børns og voksnes brug af sikkerhedsseler.
 Af disse årsager har Justitsministeriet ikke fundet grundlag for at  

 fremsætte forslag om, at det gøres obligatorisk for de mindste børn at  

 anvende andet sikkerhedsudstyr.
Såfremt det skulle vise sig, at den positive tendens ikke fortsætter, og  

 at der uanset forøget kampagneaktivitet ikke opnås et tilfredsstillende  

 niveau for den frivillige brug af barnestole m.v., er Justitsministeriet  

 indstillet på at gennemføre regler om obligatorisk anvendelse af  

 sikkerhedsudstyr for børn under 3 år.
Med henblik herpå foreslås det, at  

 justitsministeren bemyndiges til at fastsætte regler på dette område.  

 Herefter vil regler, som måtte vise sig nødvendige, kunne gennemføres uden  

 ændring af færdselsloven.
2.1.5. Gennemførelse af forslaget tænkes ledsaget af betydelig  

 kampagnevirksomhed iværksat af Rådet for Større Færdselssikkerhed.
Udover  

 oplysninger om selve de ændrede regler vil en sådan kampagnevirksomhed  

 særligt kunne rettes mod en øget frivillig montering af sikkerhedsseler, brug  

 af supplerende sikkerhedsudstyr til børn samt brug af barnestole.
 2.1.6. I tilknytning til den foreslåede bestemmelse vil der blive  

 gennemført ændringer i administrative forskrifter.
For det første vil der blive indført en bestemmelse, hvorefter  

 hyrevognschauffører fritages for pligten til at anvende sikkerhedssele under  

 kørsel med passagerer.
Baggrunden for en sådan regel er, at der bør gives  

 chaufføren bedre mulighed for at beskytte sig mod eventuelle overfald fra  

 passagerer.
 De hidtidige bestemmelser om fritagelse ved særlige former for kørsel  

 (bekendtgørelse nr. 608 af 12. december 1975) vil blive opretholdt.
 Dernæst vil der blive indført krav om montering af sikkerhedsseler i  

 »ellerter« samt på forsædet af minibusser under 3,5 tons totalvægt.
 Endvidere vil der blive indført krav om godkendelse af barnestole,  

 selepuder og andet sikkerhedsudstyr til børn.
Endelig tænkes der på længere sigt indført krav om montering af  

 sikkerhedsseler i køretøjer over 3,5 tons.
Dette må imidlertid afvente en  

 igangværende ændring af gældende EF-direktiver om store køretøjers indretning  

 og udstyr.
 Hertil kommer eventuelle regler om anvendelse af sikkerhedsudstyr for børn  

 under 3 år, jf. ovenfor under pkt. 2.1.4.
2.1.7. Færdselssikkerhedskommissionen har i betænkning nr. 1157/1988  

 foreslået, at de skærpede regler om anvendelse af sikkerhedsseler skal træde  

 i kraft ca. 2 år efter fremsættelsen af lovforslaget.
Herved får Rådet for  

 Større Færdselssikkerhed mulighed for en forstærket indsats med information  

 om de nye regler.
Justitsministeriet kan tiltræde, at der i en periode sættes ind med  

 kampagneaktiviteter med henblik på at skabe den fornødne informationsmæssige  

 baggrund for de obligatoriske reglers ikrafttræden.
Justitsministeriet finder  

 dog efter drøftelse med Rådet for Større Færdselssikkerhed, at en periode på  

 1/2 år vil være tilstrækkelig.
Ikrafttrædelsesbestemmelsen er derfor udformet  

 således, at den udvidede pligt til brug af sikkerhedsseler m.v. træder i  

 kraft 6 måneder efter den forventede vedtagelse i Folketinget.
 2.2. Kørelys m.v.
 2.2.1. Efter de gældende regler i færdselsloven skal der ved kørsel med  

 motorcykel uden for lygtetændingstiden anvendes nærlys (kort lys). Et  

 tilsvarende krav gælder ikke ved kørsel med bil eller andre motordrevne  

 køretøjer, men anvendelse af nærlys eller særlige kørelyslygter uden for  

 lygtetændingstiden er dog tilladt ved kørsel med bil.
Færdselssikkerhedskommissionen har i betænkning nr. 1157/1988 foreslået,  

 at der ved kørsel med bil skal benyttes kørelys (nærlys eller specielle  

 kørelyslygter) i dagtimerne.
Dette vil gøre bilerne mere synlige for  

 medtrafikanterne og medføre, at mange flerpartsuheld kan undgås.
Kommissionen har oplyst, at der årligt i dagslys sker ca. 5.000  

 flerpartsuheld med personskade, hvori mindst een bil er indblandet.
Ved disse  

 uheld kvæstes ca. 6.800 trafikanter, heraf 5 pct. dødeligt.
Forslaget om  

 nærlys på biler skønnes at kunne reducere disse tal med ca. 5 pct., svarende  

 til 340 personskader inkl. 17 dræbte.
 Kommissionen bemærker, at en ordning med kørelys, som bevirker, at også  

 bilernes baglygter lyser konstant under kørslen, næppe bør indføres,  

 medmindre der samtidig gennemføres et krav om supplerende stoplygter på  

 biler.
Færdselssikkerhedskommissionen skønner i betænkning nr. 1157/1988, at  

 forslaget om kørelys ved brug af nærlys vil medføre et øget energiforbrug på  

 ca. 1 pct. svarende til en udgift på ca. 27 mio. kr. ekskl. skatter og  

 afgifter.
Brug af særlige kørelyslygter vil medføre, at energiforbruget øges  

 væsentligt mindre, men vil til gengæld for de fleste bilers vedkommende kræve  

 anskaffelsesudgifter.
2.2.2. Justitsministeriet kan tiltræde Færdselssikkerhedskommissionens  

 forslag om kørelys på biler.
Justitsministeriet finder, at forslaget bør  

 gennemføres som et påbud om brug af nærlys, tågeforlygter eller særlige  

 kørelyslygter.
Et krav om montering af særlige kørelyslygter forudsætter  

 ændring af gældende EF-direktiver.
Gennemførelsen af et ledsagende krav om supplerende stoplygter på biler  

 som foreslået af Færdselssikkerhedskommissionen forudsætter også en ændring  

 af gældende EF-direktiver.
Justitsministeriet vil i EF arbejde for, at det  

 bliver muligt at fastsætte et sådant krav, men finder ikke, at en ordning med  

 kørelys bør afvente ændring af EF-direktiverne.
Nye oplysninger fra udlandet viser, at brug af kørelys og deraf følgende  

 tændte baglygter i dagtimerne ikke medfører nogen stigning af betydning i  

 risikoen for påkørsler bagfra.
De foreliggende erfaringer fra Sverige, Norge,  

 Finland, Canada og USA viser således alle en positiv færdselssikkerhedsmæssig  

 nettoeffekt af kørelys.
 Der er på denne baggrund Justitsministeriets vurdering, at krav om kørelys  

 bør gennemføres allerede på nuværende tidspunkt, selv om krav om ekstra  

 stoplygter endnu ikke kan indføres.
Justitsministeriet har i forhold til Færdselssikkerhedskommissionens  

 forslag foretaget den udvidelse at foreslå obligatorisk brug af kørelys ikke  

 blot for biler, men også for andre motordrevne køretøjer, som er forsynet med  

 nærlyslygter.
Traktor og knallert er forsynet med nærlyslygter og bør efter  

 Justitsministeriets opfattelse omfattes af kørelyskravet.
Motorredskaber kan  

 være forsynet med nærlyslygter, og disse lygter bør i givet fald anvendes  

 under kørslen også uden for lygtetændingstiden.
Også i Sverige og Norge  

 omfatter kravet om kørelys traktorer, knallerter og motorredskaber.
Som en yderligere udvidelse i forhold til Færdselssikkerhedskommissionens  

 forslag foreslås, at der i stedet for nærlys også kan anvendes tågeforlygter.  

 På dette punkt er forslaget ligeledes i overensstemmelse med reglerne i  

 Sverige og Norge.
Forslaget medfører ingen ændring i reglerne om anvendelse  

 af tågelygter i lygtetændingstiden, hvor disse lygter kun må bruges i tåge og  

 under kraftig nedbør, jf. færdselslovens § 33, stk. 6.
Nogle veterankøretøjer og visse køretøjer under opbygning eller reparation  

 er ikke forsynet med nærlyslygter og vil derfor ikke kunne opfylde kravet om  

 kørelys.
For ikke at afskære enhver kørsel med disse køretøjer foreslås en  

 bemyndigelsesbestemmelse, hvorefter justitsministeren kan fastsætte  

 bestemmelser om sådanne køretøjers fritagelse for pligten til at anvende  

 kørelys.
I medfør af den foreslåede bestemmelse vil det blive foreskrevet, at  

 veterankøretøjer uden lygter vil kunne godkendes til lejlighedsvis kørsel på  

 løse prøveskilte bl.a. på vilkår af, at kørslen udelukkende finder sted uden  

 for lygtetændingstiden.
Det vil endvidere blive foreskrevet, at kørsel med  

 køretøjer som led i køretøjets opbygning eller reparation vil kunne ske uden  

 iagttagelse af reglerne om kørelys.
Justitsministeriet har i forbindelse med udarbejdelsen af forslaget om  

 kørelys foretaget en gennemgang af de gældende lygteføringsbestemmelser i  

 færdselsloven.
Justitsministeriet har fundet, at der som konsekvens af  

 forslaget om kørelys samtidig bør foretages ændringer i reglerne om brug af  

 positionslys (parkeringslys). Der henvises herom til lovforslagets § 1, nr.  

 2.
Endvidere bør særbestemmelsen om motorcyklisters brug af nærlys uden for  

 lygtetændingstiden udgå.
Der henvises herom til lovforslagets § 1, nr. 7.
2.2.3. Justitsministeriet finder det mest hensigtsmæssigt, at forslaget om  

 brug af kørelys uden for lygtetændingstiden først træder i kraft den 1.  

 oktober 1990 ligesom forslaget om ændrede seleregler.
Rådet for Større  

 Færdselssikkerhed får herved en passende tid til at informere om de nye  

 regler, jf. ovenfor under pkt. 2.1.7.
 2.3. Cyklisters og knallertkøreres placering i visse vejkryds.
Efter de gældende regler i færdselslovens § 49, stk. 3, og § 51, stk. 2,  

 skal cyklister og knallertkørere, der i vejkryds skal lige ud eller til  

 venstre, som udgangspunkt holde til højre på vejen.
Såfremt en eller flere  

 vognbaner ved afmærkning er forbeholdt de kørende, der skal svinge til højre,  

 er det dog tilladt cyklister eller knallertkørere at placere sig til højre på  

 den nærmeste vognbane, som ikke er forbeholdt de højresvingende.
Reglerne  

 tillader derimod ikke, at cyklisten eller knallertkøreren placerer sig på den  

 anden side af linjen mellem denne vognbane og højresvingsbanen.
I praksis ses det imidlertid ofte, at ligeudkørende eller venstresvingende  

 cyklister eller knallertkørere placerer sig til venstre i den vognbane, som  

 er forbeholdt de højresvingende, og som ligger ved siden af vognbanen, som  

 ikke er forbeholdt de højresvingende.
Dette skyldes formentlig, at de  

 pågældende som svage trafikanter er utilbøjelige til at placere sig helt ude  

 i vognbanen for ligeudkørende eller venstresvingende færdsel, hvor der typisk  

 vil være hurtigere kørende trafik med motorkøretøjer.
Justitsministeriet finder på denne baggrund, at det bør være tilladt  

 cyklister eller knallertkørere tillige at placere sig til venstre på den  

 vognbane, som ellers er forbeholdt højresvingende, og som ligger ved siden af  

 vognbanen for ligeudkørende eller venstresvingende færdsel.
Færdselslovens  

 regler foreslås ændret i overensstemmelse hermed.
Forslaget vil bringe mange  

 cyklisters og knallertkøreres faktiske adfærd i overensstemmelse med  

 færdselsloven og vil efter Justitsministeriets opfattelse have en vis  

 færdelssikkerhedsfremmende effekt.
 2.4. Forbud mod personbefordring med campingvogne.
Færdselsloven indeholder ikke i dag et udtrykkeligt forbud mod befordring  

 af personer i campingvogne.
En sådan anvendelse af campingvogne vil dog efter  

 omstændighederne kunne indebære en overtrædelse af lovens § 82, stk. 2. Efter  

 denne bestemmelse må passagerer i køretøjer bl.a. ikke være anbragt på en  

 sådan måde, at der kan opstå fare for dem selv eller andre.
 Det fremgår af køretøjsdefinitionerne i færdselslovens § 2, at  

 campingvogne ikke er beregnede til persontransport.
Efter § 2, nr. 18, anses campingvogn som påhængsredskab.
Påhængsredskab er  

 defineret som andet påhængskøretøj end påhængsvogn og sættevogn.
Disse  

 køretøjer er bl.a. karakteriseret ved hovedsagelig at være indrettet til  

 befordring af personer eller gods. § 2, nr. 18, er ikke strafsanktioneret.
 Rigspolitichefen har over for Justitsministeriet indstillet, at  

 færdselsloven gøres så klar, at der ikke er tvivl om, at personbefordring med  

 campingvogne er forbudt.
Justitsministeriet deler Rigspolitichefens vurdering, hvorefter det ud fra  

 et færdselssikkerhedsmæssigt synspunkt er betænkeligt at tillade  

 personbefordring med campingvogne.
Dette skyldes, at belæsning og  

 vægtfordeling i campingvognen er meget afgørende for køreegenskaberne for et  

 vogntog med campingvogn.
Justitsministeriet er derfor enig med  

 Rigspolitichefen i, at færdselsoven af denne grund bør indeholde et  

 udtrykkeligt forbud mod personbefordring med campingvogne.
 Justitsministeriet foreslår derfor, at der indsættes en udtrykkelig  

 forbudsbestemmelse i en ny § 83 a i færdselsloven, og at denne bestemmelse  

 strafsanktioneres ved en ændring af lovens § 118.
 3. Forenkling og modernisering.
 Udlægning af hovedveje og motortrafikveje.
 Efter den gældende regel i færdselslovens § 91 træffes bestemmelse om  

 udlægning af hovedveje og motortrafikveje af justitsministeren efter  

 forhandling med vedkommende vejbestyrelse.
 Efter praksis indhentes der udtalelser fra det stedlige politi samt fra  

 Vejdirektoratet, som hører under Trafikministeriet.
Justitsministeriet træffer på denne baggrund bestemmelse om udlægning af  

 den pågældende vejstrækning som hovedvej og/eller motortrafikvej.
Udlægningen  

 har eksempelvis betydning for reglerne om standsning og parkering, vending og  

 vigepligt m.v.
 Den hidtidige praksis inden for dette område har vist, at  

 Justitsministeriet normalt har udlagt hovedveje og motortrafikveje som  

 indstillet af de berørte instanser.
Justitsministeriets spare- og forenklingsudvalg har i et idekatalog fra  

 november 1988 foreslået, at reglerne vedrørende udlægning af hovedveje og  

 motortrafikveje ændres.
Forelæggelse for Justitsministeriet skønnes ikke  

 længere påkrævet, da den foreliggende praksis har vist, at indstillinger om  

 udlægninger sker efter ensartede retningslinjer.
Med henblik på at forenkle og modernisere færdselslovsadministrationen på  

 dette punkt foreslås det, at kompetencen til at træffe bestemmelse nu  

 henlægges til det stedlige politi.
Det bliver herefter politiet, som med  

 samtykke fra vedkommende vejbestyrelse træffer bestemmelse om udlægning af  

 hovedveje og motortrafikveje.
Såfremt der opstår uenighed mellem politi og vejbestyrelse, skal sagen  

 efter forslaget afgøres af justitsministeren.
Forslaget indeholder endvidere  

 en bestemmelse om, at klager over de afgørelser, som politiet træffer med  

 samtykke fra vejbestyrelsen, kan indbringes for justitsministeren.
 Forslaget vil give en vis administrativ lettelse i Justitsministeriet.  

 Forslaget, der går ud på decentralisering, vil endvidere betyde, at de lokale  

 politi- og vejmyndigheder får afgørende indflydelse på spørgsmål om udlægning  

 af hovedveje og motortrafikveje.
 4. Ønskenummerplader.
 Ifølge forslaget bemyndiges justitsministeren til at gennemføre en  

 ordning, hvorefter køretøjsejere selv kan vælge kombinationen af tal og/eller  

 bogstaver på et køretøjs nummerplader.
På baggrund af førstebehandlingen af det private lovforslag om  

 ønskenummerplader i sidste folketingsår og Retsudvalgets beretning over  

 forslaget har Justitsministeriet nærmere undersøgt de administrative og  

 økonomiske konsekvenser af at indføre en sådan ordning.
Justitsministeriet  

 har i denne forbindelse bl.a. indhentet oplysninger om de foreløbige  

 erfaringer, som man har gjort i Sverige med en lignende ordning, der trådte i  

 kraft den 1. oktober 1988. Salget af personlige nummerplader har i Sverige  

 foreløbig indbragt et betydeligt beløb, og ordningen synes ikke at have  

 medført væsentlige administrative problemer.
Overskuddet fra salget går til  

 færdselssikkerhedsarbejde.
Det er en afgørende forudsætning for forslaget om en  

 ønskenummerpladeordning, at den kan forventes at indbringe et betydeligt  

 provenu.
Denne forudsætning skyldes dels, at det eksisterende  

 nummerpladesystem er indarbejdet og meget velfungerende, dels at ordningen  

 vil forøge det offentliges udgifter til administration af  

 nummerpladesystemet.
Efter et foreløbigt skøn forventer Justitsministeriet,  

 at udgifterne til etablering af ordningen (nødvendige ændringer i  

 Centralregisteret for Motorkøretøjers EDB-system m.v.) vil blive højst 3 mio.  

 kr., inkl. moms.
De samlede årlige merudgifter til administration af  

 ordningen forventes at ville være ca. 1 mio. kr. for de første 1000  

 ønskenummerplader, som sælges, og ca. 0,5 mio. kr. for hver 1000 plader, som  

 sælges herudover.
 Disse udgiftsskøn samt skønnet over, hvor stor interessen for at købe  

 ønskenummerplader vil være på længere sigt, er imidlertid forbundet med en  

 vis usikkerhed.
Justitsministeriet finder bl.a. på denne baggrund, at de nærmere regler om  

 ordningen bør fastsættes administrativt, således at de løbende kan revideres  

 i lyset af de erfaringer, som gøres.
Også det eksisterende nummerpladesystem  

 hviler på administrative forskrifter.
Det vil bl.a. være nødvendigt at  

 fastsætte en række begrænsninger med hensyn til hvilke tal- og/eller  

 bogstavkombinationer, der kan vælges.
Der kan således peges på, at  

 kombinationer, der er særligt vanskelige for politi og vidner at huske  

 (f.eks. et antal vilkårligt valgte konsonanter eller tal) samt kombinationer,  

 der kan virke anstødelige, bør kunne afvises.
Der bør ligeledes ikke kunne  

 vælges kombinationer med mere end 7 karakterer, som er det maksimale antal i  

 de eksisterende nummerserier.
Efter Justitsministeriets opfattelse bør  

 ordningen gælde for så mange køretøjskategorier som muligt, men ordningen vil  

 dog formentlig for enkelte kategoriers vedkommende være forbundet med  

 uforholdsmæssige systemtekniske problemer.
Det kan endelig fremhæves, at  

 retten til en ønskenummerplade bør følge køretøjsejeren og ikke - som efter  

 det eksisterende system - køretøjet.
Herved vil det blive muligt for ejeren  

 at overføre nummerpladen, hvis vedkommende udskifter sit køretøj.
Retten bør  

 dog tidsbegrænses, bl.a. af hensyn til muligheden for at ophæve  

 ønskenummerpladeordningen, hvis den på længere sigt skulle vise sig ikke at  

 slå tilstrækkeligt an.
Som nævnt ovenfor sigtes der mod, at ordningen skal give betydeligt  

 overskud for det offentlige.
Det bemærkes i den forbindelse, at  

 erhvervslivet, der må forventes at blive de største aftagere af  

 ønskenummerplader, formentlig vil kunne fratrække beløbet skattemæssigt som  

 en driftsomkostning i virksomheden.
Overskuddet fra ordningen forventes fra 1991 at kunne danne grundlag for  

 en forøgelse af Justitsministeriets budget til færdselssikkerhedsfremmende  

 formål.
Provenuet vil således bl.a. muliggøre et forhøjet tilskud til Rådet  

 for Større Færdselssikkerhed, som i de kommende år vil skulle løse store  

 opgaver - ikke blot med information om de nye regler, som er indeholdt i  

 dette lovforslag, men også på andre områder, f.eks. med hensyn til forbedret  

 færdselsundervisning og en forstærket kampagnemæssig indsats rettet mod  

 promille- og spirituskørsel.
Der vil endvidere kunne gives yderligere støtte  

 til Rådet for Trafiksikkerhedsforskning samt til forskellige  

 forskningsinstitutioner, organisationer og enkeltpersoner m.v., der er  

 beskæftiget med færdselssikkerhedsarbejde.
Justitsministeriet finder det rimeligt, at forholdsvis rutineprægede  

 spørgsmål - som hvorvidt en valgt kombination skal afvises efter de ovenfor  

 nævnte kriterier - kan afgøres endeligt af Rigspolitichefen, som i øvrigt  

 varetager den daglige administration af nummerpladesystemet.
Efter forslaget  

 bemyndiges justitsministeren derfor til at henlægge den endelige  

 administrative afgørelse af konkrete sager om ønskenummerplader til  

 Rigspolitichefen.
 5. Øvrige forslag.
Udover de ovenfor beskrevne forslag til ændringer i færdselsloven  

 indeholder lovforslaget en række mindre betydningsfulde ændringer i  

 forskellige færdselslovsbestemmelser.
Der er hovedsagelig tale om  

 præciseringer, sproglige moderniseringer og andre redaktionelle ændringer i  

 eksisterende regler.
Det drejer sig om en mindre udvidelse af reglerne om ubetinget vigepligt  

 samt om en udtrykkeligt lovfæstet adgang for cyklister og knallertkørere til  

 i visse tilfælde at køre over fortov og gangsti.
Endvidere går  

 ændringsforslagene ud på redaktionelle ændringer i reglerne om gebyr for  

 registrering og nummerplader m.v. samt i reglerne om parkeringsafgift for  

 overtrædelse af bestemmelser om benyttelse af parkometre.
 Om de nævnte ændringsforslag henvises nærmere til de specielle  

 bemærkninger til lovforslagets § 1, nr. 1, 5, 6, 8 og 14.
 6. Økonomiske og administrative konsekvenser.
 6.1. Gennemførelse af de foreslåede færdselssikkerhedsfremmende  

 foranstaltninger antages ikke at medføre merudgifter af betydning for det  

 offentlige.
 Forslagene om brug af sikkerhedsseler og kørelys medfører ikke egentlige  

 offentlige udgifter, men derimod udgifter for køretøjsejerne, herunder det  

 offentlige.
 6.2. Forslaget om ændrede regler for udlægning af hovedveje og  

 motortrafikveje vil som nærmere beskrevet ovenfor under afsnit 3 give en vis  

 administrativ lettelse i Justitsministeriet.
6.3. Forslaget om indførelse af ønskenummerplader vil som anført i afsnit  

 4 medføre visse merudgifter for politiet, dels i forbindelse med etablering  

 af ordningen, dels i forbindelse med den daglige administration.  

 Merudgifterne i 1990 forventes at kunne afholdes inden for  

 Justitsministeriets bevillinger.
Skønnet over indtægtsprovenuet er forbundet  

 med en betydelig usikkerhed, men det anslås, at provenuet i det første år  

 efter gennemførelsen af ordningen vil udgøre i størrelsesordenen ca. 15-20  

 mio. kr.
 6.4. De øvrige ændringer, der omfattes af lovforslaget, skønnes ikke at  

 medføre økonomiske eller administrative konsekvenser af betydning for det  

 offentlige.
Information om de nye regler vil blive foretaget af Rådet for Større  

 Færdselssikkerhed.
Justitsministeriet vil i den forbindelse fra ministeriets  

 lovreserve overføre et beløb på i alt 1.600.000 kr. til Rådet fordelt på  

 finansårene 1990 og 1991.
 7. Hørte myndigheder m.v.
 Et udkast til lovforslag med de af dette lovforslag omfattede ændringer  

 har været til høring hos:
 Rigspolitichefen.
 Politidirektøren i København.
 Rådet for Trafiksikkerhedsforskning.
 Rådet for Større Færdselssikkerhed.
 Politimesterforeningen.
 Dansk Politiforbund.
 Danmarks Automobilforhandler Forening.
 Dansk Automobilkomponent Sammenslutning.
Laboratoriet for Energiteknik, Danmarks Tekniske Højskole.
 Motorcykelbranchens Landsforbund.
 Forenede Danske Motorejere.
 Danske Motorcyklisters Råd.
 Automobil-Importørernes Sammenslutning.
 Danske Vognmænd.
 Autotilbehørs Grossistforeningen.
 Bilinspektørforeningen.
 Bilassistentforeningen.
 Statens Bilinspektion i Storkøbenhavn.
 Miljøministeriet.
 Trafikministeriet.
 Energiministeriet.
 Sundhedsministeriet.
 Amtsrådsforeningen i Danmark.
 Kommunernes Landsforening.
 Københavns Kommune.
 Frederiksberg Kommune.
 Dansk Arbejdsgiverforening.
 Specialarbejderforbundet i Danmark.
 Dansk Kørelærer Union.
 Dansk Køreskole Forening.
 Hærens Materiel- og Færdselsskole.
 Assurandør-Societet.
 Den Almindelige Danske Lægeforening.
 Dansk Cyklistforbund.
 Danmarks Bilruter.
 Turistvognmændenes Landsforening.
 Dansk Taxi Forbund.
 Rigsadvokaten.
Bemærkninger til de enkelte bestemmelser Til § 1 Til nr. 1 Efter den gældende § 26, stk. 3, 1. pkt., gælder der ubetinget vigepligt  

 bl.a. ved enhver udkørsel fra vej, der sker over fortov eller cykelsti.
 Denne regel foreslås udvidet, således at der også gælder ubetinget  

 vigepligt, når udkørslen sker over rabat, som er hævet over kørebanen på den  

 vej, der køres ind på.
Baggrunden for forslaget er, at trafikanter i almindelighed tror, at der  

 gælder ubetinget vigepligt ved udkørsel over en hævet rabat, bl.a. fordi man  

 på grund af rampen er nødt til at køre meget langsomt.
Imidlertid gælder der  

 efter den nugældende færdselslov almindelig højrevigepligt i denne situation,  

 medmindre der er afmærket for ubetinget vigepligt.
I praksis er der i vidt  

 omfang foretaget afmærkning for ubetinget vigepligt i de omhandlede  

 situationer for at afhjælpe trafikanternes tvivl og gøre det helt klart,  

 hvilken vigepligtsregel der gælder.
Vejdirektoratet agter i øvrigt i kommende  

 vejregler at foreskrive, at sådanne overkørsler skal afmærkes for ubetinget  

 vigepligt.
Efter Justitsministeriets opfattelse vil det være mest hensigtsmæssigt, at  

 der gælder ubetinget vigepligt ved disse overkørsler, og at dette fremgår  

 udtrykkeligt af færdselsloven.
På denne måde reduceres behovet for  

 udgiftskrævende afmærkninger.
Lovforslaget er udformet i overensstemmelse  

 hermed.
Til nr. 2 Færdselslovens § 33, stk. 4, 3. pkt., og stk. 5, indeholder en  

 bestemmelse, hvorefter positionslys (parkeringslys) i visse tilfælde kan  

 anvendes under kørsel i lygtetændingstiden i tættere bebygget område i stedet  

 for nærlys.
Da der nu foreslås regler om anvendelse af kørelys (nærlys,  

 tågeforlygter eller særligt kørelys) uden for lygtetændingstiden, foreslås  

 adgangen til at benytte positionslys i lygtetændingstiden ophævet.  

 Positionslys vil herefter kun kunne anvendes til at markere et standset eller  

 parkeret køretøj.
Til nr. 3 Den foreslåede bestemmelse indeholder Justitsministeriets forslag til en  

 regel om obligatorisk anvendelse af kørelys uden for lygtetændingstiden.
Ved  

 bestemmelsen foreslås bl.a., at tågeforlygter eller særligt kørelys kan  

 anvendes i stedet for nærlys.
De tekniske krav til særligt kørelys vil blive  

 fastsat i bekendtgørelse om Detailforskrifter for Køretøjer.
 Der henvises i øvrigt til lovforslagets almindelige bemærkninger pkt. 2.2.
Til nr. 4 Den foreslåede bestemmelse vil gøre det tilladt for ligeudkørende og  

 venstresvingende cyklister i vejkryds at placere sig til venstre i den  

 vognbane, som ellers er forbeholdt højresvingende, og som ligger ved siden af  

 vognbanen for ligeudkørende eller venstresvingende færdsel.
 I medfør af den almindelige bestemmelse i færdselslovens § 51, stk. 2, får  

 ændringen tillige virkning for knallertkørere.
 Der henvises i øvrigt til lovforslagets almindelige bemærkninger pkt. 2.3.
Til nr. 5 og 6 Efter de gældende bestemmelser i færdselslovens § 49, stk. 5, og § 51,  

 stk. 3, skal cykel og knallert trækkes over fortov eller gangsti.
Uanset ordlyden af bestemmelserne antages det, at pligten til at trække  

 cykel og knallert over fortov m.v. alene gælder ved udkørsel fra port og  

 udkørsel fra ejendom m.v.
Det har ikke været hensigten yderligere at udvide  

 pligten til at trække over fortov.
Bestemmelsen bliver derfor i praksis  

 fortolket således, at det er tilladt at køre over fortov, når overkørslen  

 sker fra en sidevej.
Justitsministeriet er enig i denne fortolkning.
Fortolkningen strider ikke  

 mod færdselssikkerhedsmæssige hensyn, idet der ikke ses at være grundlag for  

 at kræve, at cykler og knallerter skal trækkes over fortov m.v. ved udkørsel  

 fra sidevej, hvor oversigtsforholdene typisk er gode.
I praksis sker dette  

 næppe heller i noget videre omfang.
Justitsministeriet finder imidlertid, at den sproglige udformning af disse  

 bestemmelser bør bringes i overensstemmelse med forståelsen af reglerne.
Det  

 foreslås derfor, at det udtrykkeligt foreskrives i lovbestemmelserne, at  

 cykel og knallert kan køres over fortov eller gangsti, når overkørslen sker  

 fra en sidevej.
Til nr. 7 Særbestemmelsen om motorcyklers anvendelse af nærlys uden for  

 lygtetændingstiden foreslås ophævet som en konsekvens af, at motorcykler  

 fremover omfattes af den almindelige regel om kørelys i forslaget til ny § 33  

 a, jf. lovforslagets § 1, nr. 3.
Til nr. 8 Efter den gældende bestemmelse i § 73, stk. 1, nr. 5, fastsætter  

 justitsministeren bestemmelser om gebyr for registrering og nummerplader.
 Denne hjemmel er bl.a. anvendt til ved bestemmelser i  

 registreringsbekendtgørelsen at fastsætte gebyr for udstedelse af  

 standardtypegodkendelse, typegodkendelse og godkendelseserklæring for  

 køretøjer, idet de omhandlede godkendelser er registreringsbetingelser.  

 Gebyret varierer for de forskellige køretøjskategorier fra 300 kr. til 2.500  

 kr.
Dele af køretøjers påbudte udstyr og indretning, f.eks. sikkerhedsseler,  

 skal være E/e-godkendt.
Justitsministeriet udsteder disse godkendelser i  

 medfør af bekendtgørelse om E- og e-godkendelse af køretøjers indretning og  

 udstyr.
For udstedelse af E- eller e-godkendelse betales et gebyr på 2.500  

 kr.
 Justitsministeriet finder det hensigtsmæssigt, at hjemmelen for opkrævelse  

 af gebyr for de omhandlede godkendelser tydeliggøres ved ændring af § 73,  

 stk. 1, nr. 5. Forslaget er udformet i overensstemmelse hermed.
Gebyret for nummerplader fastsættes som efter den gældende bestemmelse  

 administrativt.
Det er Justitsministeriets opfattelse, at den gældende  

 bestemmelse i færdselslovens § 73, stk. 1, nr. 5, giver grundlag for  

 administrativt at fastsætte et gebyr, som dækker de omkostninger, der er  

 forbundet med fremstilling og salg af nummerplader.
Prisen for et sæt  

 nummerplader er i øjeblikket 800 kr.
Rigspolitichefen har i september 1989  

 oplyst over for Justitsministeriet, at de årlige driftsudgifter, inkl.  

 lønudgifter, til administration af nummerpladeordningen, skønnnes at andrage  

 ikke under ca. 200 mio. kr. årligt.
Herved er ikke medregnet politiets  

 udgifter i videre forstand til færdselsovervågning og kontrol med  

 motorparken.
Rigspolitichefen anslog samtidig, at det samlede indtægtsprovenu  

 ved salg af nummerplader i 1989 vil andrage ca. 180 mio. kr.
Til nr. 9 Det foreslåede nye stk. 2 indeholder Justitsministeriets forslag til en  

 bestemmelse, der bemyndiger justitsministeren til at etablere en  

 ønskenummerpladeordning.
Der henvises herom til lovforslagets almindelige  

 bemærkninger afsnit 4.
Til nr. 10 Den foreslåede ændring indebærer en udvidelse af pligten til at anvende  

 sikkerhedssele.
 Det foreslåede stk. 3 er identisk med det hidtil gældende stk. 2.
 Bemyndigelsen til justitsministeren i stk. 4 er med redaktionelle  

 ændringer i overensstemmelse med de hidtil gældende bestemmelser i stk. 3, 2.  

 pkt., og stk. 4, 2. pkt.
 Bestemmelsen i stk. 6 om førerens ansvar svarer i sin opbygning til lovens  

 § 81, stk. 2, om motorcykelførerens ansvar for børns brug af styrthjelm.
 Der henvises i øvrigt til de almindelige bemærkninger i pkt. 2.1.
Til nr. 11 Den foreslåede bestemmelse indeholder Justitsministeriets forslag til et  

 udtrykkeligt forbud mod personbefordring med campingvogne.
 Der henvises til lovforslagets almindelige bemærkninger pkt. 2.4.
Til nr. 12 Den foreslåede bestemmelse indeholder Justitsministeriets forslag til en  

 forenklet og moderniseret regel om udlægning af hovedveje og motortrafikveje.
 Der henvises til lovforslagets almindelige bemærkninger afsnit 3.
Til nr. 13 Den foreslåede bestemmelse giver mulighed for at straffe overtrædelser af  

 forbudet mod personbefordring med campingvogne, jf. herom lovforslagets  

 almindelige bemærkninger pkt. 2.4. samt bemærkningerne til § 1, nr. 11.
Til nr. 14 Efter den gældende bestemmelse i § 121, stk. 1, nr. 9, kan der pålægges en  

 afgift for overtrædelse af de bestemmelser om benyttelse af parkometre, der  

 udfærdiges i medfør af § 107, stk. 2, i lov om offentlige veje.
Bestemmelsen foreslås ændret, således at den udtrykkeligt omtaler  

 parkeringsautomater eller lignende.
Forslaget er af rent redaktionel karakter  

 og skyldes alene, at brugen af parkometre i vidt omfang er afløst af  

 parkeringsautomater.
Til § 2 Bestemmelsen indeholder ikrafttrædelsesreglen.
Det foreslås, at loven  

 træder i kraft den 1. juli 1990.
 Den ved § 1, nr. 10, foreslåede udvidelse af reglerne om brug af  

 sikkerhedsseler foreslås sat i kraft den 1. oktober 1990. Om baggrunden for  

 denne forskudte ikrafttræden henvises til lovforslagets almindelige  

 bemærkninger pkt. 2.1.7.
 Den ved § 1, nr. 3, foreslåede regel om brug af kørelys foreslås ligeledes  

 sat i kraft den 1. oktober 1990. Der henvises herom til lovforslagets  

 almindelige bemærkninger pkt. 2.2.3. De ved § 1, nr. 2 og 7, foreslåede  

 ændringer af de gældende lygteregler er alene konsekvenser af kørelysreglen  

 og foreslås derfor sat i kraft samtidig med denne.
