Vejledning om beregningen af  

 forsørgelsesevnen i familiesammenføringssager og om  

 kommunalbestyrelsens udtalelse om referencens forsørgelsesevne 1. Indledning Ved lov nr. 473 af 1. juli 1998 om ændring af  

 udlændingeloven og straffeloven blev udlændingelovens  

 bestemmelser om forsørgelseskrav og godtgørelse af  

 forsørgelsesevnen i familiesammenføringssager ændret.  

 Bestemmelserne er optrykt som bilag til vejledningen.
 Med henblik på at sikre et ensartet grundlag for  

 beregningen af forsørgelsesevnen i familiesammenføringssager  

 blev der blandt andet indført en bemyndigelse for indenrigsministeren  

 til at fastsætte nærmere regler om, hvornår referencens  

 forsørgelsesevne kan anses for godtgjort, og om kommunalbestyrelsens  

 udtalelse om referencens forsørgelsesevne, jf. udlændingelovens  

 § 9, stk. 11, 2. pkt., og § 19, stk. 1, nr. 4, 2.  

 pkt.
Denne vejledning indeholder en gennemgang af reglerne i  

 bekendtgørelse nr. 421 af 10. maj 1999 om beregningen af  

 forsørgelsesevnen i familiesammenføringssager og om  

 kommunalbestyrelsens udtalelse om referencens forsørgelsesevne, som  

 indenrigsministeren har fastsat i medfør af ovennævnte  

 bemyndigelsesbestemmelser.
Formålet med bekendtgørelsen er ikke  

 at foretage grundlæggende ændringer af praksis for beregningen af  

 forsørgelsesevnen, men at imødekomme behovet for en regulering  

 og vejledning, der også omfatter andre situationer end de mest  

 almindeligt forekommende.
 Vejledningen finder anvendelse på  

 kommunalbestyrelsens udtalelser om forsørgelsesevnen, som afgives  

 efter bekendtgørelsens ikrafttræden, og  

 udlændingemyndighedernes afgørelser om, hvorvidt  

 forsørgelsesevnen kan anses for godtgjort, som træffes efter  

 bekendtgørelsens ikrafttræden.
 Vejledningen erstatter de afsnit i Socialministeriets  

 vejledning nr. 138 af 31. juli 1992 om kommunernes medvirken i sager om  

 familiesammenføring efter udlændingeloven, som vedrører  

 beregningen af forsørgelsesevnen (afsnit 2-6).
2. Beregning af forsørgelsesbeløbet Ved forsørgelsesbeløbet forstås det  

 beløb, som den samlede månedlige bruttoindkomst, jf. herved  

 afsnit 3., mindst skal svare til, for at det kan anses for godtgjort, at  

 referencen eller referencerne kan forsørge ansøgeren, jf.  

 bekendtgørelsens § 4.
 Bekendtgørelsens kapitel 2 indeholder nærmere  

 retningslinjer for beregningen af forsørgelsesbeløbet.
2.1. Bruttoberegning Beregningen af forsørgelsesbeløbet sker uden  

 fradrag af skat, arbejdsmarkedsbidrag, ATP-bidrag, den særlige  

 pensionsopsparing og eventuelle andre kollektive pensionsbidrag, jf.  

 bekendtgørelsens § 2.
2.2. Hypotetisk beregning Forsørgelsesbeløbet fremkommer ved en  

 hypotetisk beregning af, hvilket beløb referencen, ansøgeren og  

 eventuelle andre personer, som skal medregnes ved beregningen af  

 forsørgelsesbeløbet, tilsammen ville kunne modtage i  

 kontanthjælp, såfremt de opfyldte betingelserne herfor og ikke  

 havde andre indtægter eller formue.
2.3. Aktuel beregning Beregningen af forsørgelsesbeløbet sker  

 på grundlag af de forhold, som er gældende på tidspunktet  

 for beregningen.
2.4. Hvilke personer indgår ved beregningen af  

 forsørgelsesbeløbet ? Forsørgelsesbeløbet består af summen  

 af den hypotetiske kontanthjælp, som referencen, ansøgeren og  

 andre personer end mindreårige børn, som referencen har  

 forsørgelsespligt over for, ville kunne modtage, jf.  

 bekendtgørelsens § 5, stk. 1, 1. pkt., og § 7 samt  

 afsnit 2.5.
 Er ansøgeren ikke fyldt 18 år, medregnes den  

 hypotetiske kontanthjælp for den pågældende dog ikke ved  

 beregningen af forsørgelsesbeløbet, jf. bekendtgørelsens  

 § 5, stk. 3.
 Det har ingen betydning for beregningen af  

 forsørgelsesbeløbet, om ansøgeren har opholdstilladelse  

 her i landet eller ej.
 Skal referencen godtgøre at kunne forsørge  

 flere ansøgere, medregnes den hypotetiske kontanthjælp for hver  

 af ansøgerne ved beregningen af forsørgelsesbeløbet, jf.  

 bekendtgørelsens § 9. Tilsvarende medregnes den hypotetiske  

 kontanthjælp for hver af referencerne i tilfælde, hvor flere  

 referencer skal godtgøre at kunne forsørge en ansøger,  

 jf. bekendtgørelsens § 10.
 Har referencen forsørgelsespligt over for andre  

 personer end mindreårige børn, medregnes den hypotetiske  

 kontanthjælp for de pågældende ved beregningen af  

 forsørgelsesbeløbet, jf. bekendtgørelsens § 7.  

 Referencens faktiske bruttoindkomst skal i sådanne tilfælde  

 mindst svare til det beløb, som udmålingen af den hypotetiske  

 kontanthjælp for tre (eller flere) personer ville udgøre.
Referencen anses alene for at have  

 forsørgelsespligt over for en anden person, såfremt referencen  

 har privatretlig forsørgelsespligt over for den  

 pågældende, eller såfremt forsørgelsespligten er  

 stillet som betingelse for meddelelse af opholdstilladelse til den  

 pågældende person.
Referencens frivillige forsørgelse af  

 en person, som den pågældende ikke har forsørgelsespligt  

 over for, har således ikke betydning for beregningen af  

 forsørgelsesbeløbet.
 Det har ingen betydning for beregningen af  

 forsørgelsesbeløbet, om en person, som referencen har  

 forsørgelsespligt over for, afgiver en garantierklæring om at  

 ville medvirke til at forsørge ansøgeren eller ej.
 Har ansøgeren eller en person, som referencen har  

 forsørgelsespligt over for, forsørgelsespligt over for andre  

 personer, skal den hypotetiske kontanthjælp for de  

 pågældende personer ikke medregnes ved beregningen af  

 forsørgelsesbeløbet, jf. bekendtgørelsens § 11, 2.  

 pkt.
 Den hypotetiske kontanthjælp for mindreårige  

 børn, som referencen, ansøgeren eller en person, som referencen  

 har forsørgelsespligt over for, har forsørgelsespligt over for,  

 medregnes ikke ved beregningen af forsørgelsesbeløbet, jf.  

 bekendtgørelsens § 11, 1. pkt.
2.5. Hvilken hypotetisk kontanthjælp indgår  

 ved beregningen af forsørgelsesbeløbet ? Forsørgelsesbeløbet beregnes som summen af  

 den hypotetiske kontanthjælp, som referencen, ansøgeren og  

 eventuelle andre personer, som skal medregnes ved beregningen af  

 forsørgelsesbeløbet, jf. herved afsnit 2.4., ville kunne  

 modtage efter aktivlovens § 25, stk. 1, nr. 1 eller 2, eller  

 § 27.
 Det lægges til grund, at de pågældende  

 personer hverken har indkomst eller formue, jf. bekendtgørelsens  

 § 5, stk. 2.
 I tilfælde, hvor de pågældende personer  

 ikke er fyldt 60 år, lægges det endvidere til grund, at de  

 pågældende personer ville kunne modtage kontanthjælp efter  

 aktivlovens § 25, stk. 1, nr. 2, uanset om de  

 pågældende ikke er fyldt 25 år, jf. bekendtgørelsens  

 § 5, stk. 1, 2. pkt.
 I tilfælde, hvor de pågældende personer  

 er fyldt 60 år, lægges det til grund, at betingelsen i  

 aktivlovens § 27, stk. 1, nr. 2, om, at den pågældende  

 ikke kan få social pension på grund af betingelserne om optjening  

 i lov om social pension, og betingelsen i aktivlovens § 27, stk. 2,  

 om, at den pågældende ikke er berettiget til børnetilskud,  

 er opfyldt, jf. bekendtgørelsens § 5, stk. 2.
 Ved beregningen af forsørgelsesbeløbet skal  

 der alene tages hensyn til den hypotetiske kontanthjælp, som  

 referencen, ansøgeren og eventuelle andre personer, der skal medregnes  

 ved beregningen af forsørgelsesbeløbet, ville kunne modtage  

 efter aktivlovens § 25, stk. 1, nr. 1 eller 2, eller § 27. Der  

 skal derimod ikke tages hensyn til aktivlovens øvrige bestemmelser om  

 kontanthjælp, herunder aktivlovens § 25, stk. 1, nr. 3 og 4,  

 og stk. 2-5, § 26, stk. 2 og 3, samt §§ 28-34.
2.6. Hverken referencen eller ansøgeren har  

 forsørgelsespligt over for andre personer 2.6.1. Hverken referencen eller ansøgeren er fyldt  

 60 år Er hverken referencen eller ansøgeren fyldt 60  

 år, og har de pågældende ikke forsørgelsespligt over  

 for andre personer, beregnes den hypotetiske kontanthjælp for dem begge  

 efter aktivlovens § 25, stk. 1, nr. 2.
2.6.2. Både referencen og ansøgeren er  

 fyldt 60 år Er både referencen og ansøgeren fyldt 60  

 år, og har de pågældende ikke forsørgelsespligt over  

 for andre personer, beregnes den hypotetiske kontanthjælp for dem begge  

 efter aktivlovens § 27, stk. 1.
2.6.3. Referencen eller ansøgeren er ikke fyldt  

 60 år, og den anden part er fyldt 60 år I tilfælde, hvor enten referencen eller  

 ansøgeren ikke er fyldt 60 år, og hvor den anden part er fyldt  

 60 år, og hvor ingen af parterne har forsørgelsespligt over for  

 andre personer, beregnes den hypotetiske kontanthjælp for den part, der  

 ikke er fyldt 60 år, efter aktivlovens § 25, stk. 1, nr. 2,  

 og for den part, der er fyldt 60 år, efter aktivlovens § 27,  

 stk. 1.
2.7. Referencen og/eller ansøgeren har  

 forsørgelsespligt over for mindreårige børn En person anses i denne sammenhæng for at have  

 forsørgelsespligt over for et mindreårigt barn, såfremt  

 den pågældende har privatretlig forsørgelsespligt over for  

 barnet efter lov om børns retsstilling, jf.
Socialministeriets  

 vejledning af 5. marts 1998 om aktivloven, pkt. 84.
2.7.1. Hverken referencen eller ansøgeren er  

 fyldt 60 år Har referencen og ansøgeren  

 forsørgelsespligt over for mindreårige fællesbørn,  

 beregnes den hypotetiske kontanthjælp for dem begge efter aktivlovens  

 § 25, stk. 1, nr. 1.
 Har referencen og ansøgeren ikke  

 forsørgelsespligt over for mindreårige fællesbørn,  

 men har den ene af parterne forsørgelsespligt over for  

 mindreårige særbørn, beregnes den hypotetiske  

 kontanthjælp for den part, der har forsørgelsespligt over for  

 særbørnene, efter aktivlovens § 25, stk. 1, nr. 1. For  

 den anden part beregnes den hypotetiske kontanthjælp efter aktivlovens  

 § 25, stk. 1, nr. 2.
 Har både referencen og ansøgeren  

 forsørgelsespligt over for mindreårige særbørn,  

 beregnes den hypotetiske kontanthjælp for dem begge efter aktivlovens  

 § 25, stk. 1, nr. 1.
 Det er uden betydning for beregningen af  

 forsørgelsesbeløbet, om de mindreårige børn, som  

 referencen eller ansøgeren har forsørgelsespligt over for,  

 opholder sig i eller uden for Danmark.
2.7.2. Både referencen og ansøgeren er  

 fyldt 60 år Har referencen og ansøgeren  

 forsørgelsespligt over for mindreårige fællesbørn,  

 og har ingen af parterne forsørgelsespligt over for mindreårige  

 særbørn, beregnes den hypotetiske kontanthjælp alene for  

 den ene part efter aktivlovens § 27, stk. 2, jf. stk. 1, idet  

 den månedlige støtte efter aktivlovens § 27, stk. 2,  

 ydes pr. familie.
For den anden part beregnes den hypotetiske  

 kontanthjælp efter aktivlovens § 27, stk. 1.
 Har referencen og ansøgeren  

 forsørgelsespligt over for mindreårige fællesbørn,  

 og har den ene af parterne herudover forsørgelsespligt over for  

 mindreårige særbørn, beregnes den hypotetiske  

 kontanthjælp for dem begge efter aktivlovens § 27, stk. 2,  

 jf. stk. 1, idet den part, der ikke har særbørn, ville  

 kunne modtage støttebeløbet efter aktivlovens § 27,  

 stk. 2, som følge af forsørgelsespligten over for  

 fællesbørnene.
 Har referencen og ansøgeren ikke  

 forsørgelsespligt over for mindreårige fællesbørn,  

 men har den ene af parterne forsørgelsespligt over for  

 mindreårige særbørn, beregnes den hypotetiske  

 kontanthjælp for den part, der har særbørnene, efter  

 aktivlovens § 27, stk. 2, jf. stk. 1. For den anden part  

 beregnes den hypotetiske kontanthjælp efter aktivlovens § 27,  

 stk. 1.
 Har både referencen og ansøgeren  

 forsørgelsespligt over for mindreårige særbørn,  

 beregnes den hypotetiske kontanthjælp for dem begge efter aktivlovens  

 § 27, stk. 2, jf. stk. 1.
 Har ansøgeren eller referencen alene  

 forsørgelsespligt over for mindreårige børn i udlandet,  

 beregnes den hypotetiske kontanthjælp for den pågældende  

 efter aktivlovens § 27, stk. 1, idet den pågældende  

 ikke ville kunne modtage støtte efter aktivlovens § 27,  

 stk. 2. Har ansøgeren eller referencen derimod  

 forsørgelsespligt over for flere mindreårige børn, hvoraf  

 nogle befinder sig her i landet, medens andre befinder sig i udlandet,  

 beregnes den hypotetiske kontanthjælp for den pågældende  

 efter aktivlovens § 27, stk. 2, jf. stk. 1, idet den  

 månedlige støtte efter aktivlovens § 27, stk. 2, er  

 den samme uanset antallet af børn her i landet.
2.7.3. Referencen eller ansøgeren er ikke fyldt  

 60 år, og den anden part er fyldt 60 år Har referencen og ansøgeren  

 forsørgelsespligt over for mindreårige fællesbørn,  

 og har ingen af parterne forsørgelsespligt over for mindreårige  

 særbørn, beregnes den hypotetiske kontanthjælp for den  

 part, der ikke er fyldt 60 år, efter aktivlovens § 25,  

 stk. 1, nr. 1, og for den part, der er fyldt 60 år, efter  

 aktivlovens § 27, stk. 1, idet den månedlige støtte  

 efter aktivlovens § 27, stk. 2, ydes pr. familie.
 Har referencen og ansøgeren  

 forsørgelsespligt over for mindreårige fællesbørn,  

 og har den ene af parterne herudover forsørgelsespligt over for  

 mindreårige særbørn, beregnes den hypotetiske  

 kontanthjælp for den part, der ikke er fyldt 60 år, efter  

 aktivlovens § 25, stk. 1, nr. 1, og for den part, der er fyldt 60  

 år, efter aktivlovens § 27, stk. 2, jf. stk. 1, idet den  

 part, der ikke har særbørnene, ville kunne modtage  

 kontanthjælp efter aktivlovens § 25, stk. 1, nr. 1, eller  

 § 27, stk. 2, som følge af forsørgelsespligten over  

 for fællesbørnene.
Har referencen og ansøgeren ikke  

 forsørgelsespligt over for mindreårige fællesbørn,  

 men har den ene af parterne forsørgelsespligt over for  

 mindreårige særbørn, beregnes den hypotetiske  

 kontanthjælp for den part, der har særbørnene, efter  

 aktivlovens § 25, stk. 1, nr. 1, hvis den pågældende  

 ikke er fyldt 60 år, eller § 27, stk. 2, jf. stk. 1,  

 hvis den pågældende er fyldt 60 år.
For den anden part  

 beregnes den hypotetiske kontanthjælp efter aktivlovens § 25,  

 stk. 1, nr. 2, hvis den pågældende ikke er fyldt 60  

 år, og § 27, stk. 1, hvis den pågældende er fyldt  

 60 år.
 Har både referencen og ansøgeren  

 forsørgelsespligt over for mindreårige særbørn,  

 beregnes den hypotetiske kontanthjælp for den part, der ikke er fyldt  

 60 år, efter aktivlovens § 25, stk. 1, nr. 1, og for den  

 part, der er fyldt 60 år, efter aktivlovens § 27, stk. 2, jf.  

 stk. 1, idet referencen og ansøgeren hver især betragtes  

 som familier i forhold til deres respektive særbørn, jf.  

 aktivlovens § 27, stk. 2.
3. Opgørelse af den samlede månedlige  

 bruttoindkomst For at forsørgelsesevnen kan anses for godtgjort,  

 skal den samlede månedlige bruttoindkomst mindst svare til  

 forsørgelsesbeløbet som beregnet efter reglerne i  

 bekendtgørelsens kapitel 2.
 Ved den samlede månedlige bruttoindkomst  

 forstås summen af den månedlige bruttoindkomst hos de personer,  

 der skal medregnes ved beregningen af, hvorvidt forsørgelsesevnen kan  

 anses for godtgjort, jf. bekendtgørelsens § 3.
 Bekendtgørelsens kapitel 3 indeholder de  

 nærmere retningslinjer for opgørelsen af bruttoindkomsten.
3.1. Bruttoindkomst Opgørelsen af bruttoindkomsten sker uden fradrag af  

 skat, arbejdsmarkedsbidrag, ATP-bidrag, den særlige pensionsopsparing  

 og eventuelle andre kollektive pensionsbidrag, jf. bekendtgørelsens  

 § 2 og § 12, stk. 2.
3.2. Faktisk indkomst Opgørelsen af bruttoindkomsten for de personer,  

 hvis bruttoindkomst skal medregnes ved opgørelsen af den samlede  

 månedlige bruttoindkomst, jf. herved afsnit 3.5., sker på  

 grundlag af de pågældendes faktiske indkomstforhold.
3.3. Aktuel indkomst For hver af de i bekendtgørelsens § 12,  

 stk. 1, nævnte indkomstformer gælder, at de kun medregnes  

 ved opgørelsen af bruttoindkomsten, hvis den pågældende  

 person modtager indkomsten eller har andel i den selvstændige  

 erhvervsvirksomheds overskud på tidspunktet for opgørelsen af  

 bruttoindkomsten, jf. bekendtgørelsens § 12, stk. 4, 1.  

 led.
 Modtager personen flere indkomster inden for samme  

 indkomstform, gælder kravet om indkomstens aktualitet for hver enkelt  

 indkomst.
 Tidligere indkomst, som personen ikke længere  

 modtager på tidspunktet for opgørelsen af bruttoindkomsten,  

 medregnes således ikke ved opgørelsen.
For så vidt angår lønindkomst  

 gælder der dog en undtagelse fra dette princip.
Har den  

 pågældende person skiftet arbejde eller stilling eller fået  

 ændret sine lønvilkår inden for den periode, på  

 grundlag af hvilken lønindkomsten opgøres, og har dette ikke  

 medført en lønnedgang, medregnes den pågældendes  

 tidligere lønindkomst ved opgørelsen af lønindkomsten,  

 jf. bekendtgørelsens § 13, stk. 4, 1. pkt., og afsnit  

 3.7.5.
Fremtidig indkomst, som personen endnu ikke modtager  

 på tidspunktet for opgørelsen af bruttoindkomsten, medregnes  

 ikke.
Dette gælder, uanset hvor sikkert det fremtidige indkomstgrundlag  

 er.
Fremlæggelse af en ansættelseskontrakt kan  

 således ikke bevirke, at den fremtidige lønindkomst ved det  

 pågældende arbejde medregnes ved opgørelsen af  

 bruttoindkomsten.
Tilsvarende kan fremlæggelse af budgetter over den  

 fremtidige indtjening i en selvstændig erhvervsvirksomhed ikke bevirke,  

 at det budgetterede fremtidige overskud ved virksomheden medregnes ved  

 opgørelsen af bruttoindkomsten.
Anden fremtidig indkomst, herunder  

 også offentlige ydelser som nævnt i bekendtgørelsens  

 § 12, stk. 1, nr. 3, som den pågældende person ikke  

 modtager på tidspunktet for opgørelsen af bruttoindkomsten,  

 medregnes ligeledes ikke.
Dette gælder, uanset om der er tale om en  

 fremtidig indkomst, som den pågældende person tildeles ud fra et  

 rent alderskriterium.
 Fremtidige indkomststigninger, som først  

 iværksættes efter tidspunktet for opgørelsen af  

 bruttoindkomsten, medregnes ligeledes ikke, uanset hvor sikker  

 indkomststigningen er.
3.4. Vedvarende indkomst For hver af de i bekendtgørelsens § 12,  

 stk. 1, nævnte indkomstformer gælder, at de kun medregnes  

 ved opgørelsen af bruttoindkomsten, i det omfang den  

 pågældende person må antages fortsat at ville modtage  

 indkomsten eller at have andel i den selvstændige erhvervsvirksomhed,  

 jf. bekendtgørelsens § 12, stk. 4, 2. led.
 Modtager personen flere indkomster inden for samme  

 indkomstform, gælder kravet om indkomstens vedvaren for hver enkelt  

 indkomst.
 Kravet om indkomstens vedvaren indebærer, at  

 indkomsten som udgangspunkt kun medregnes, hvis det må antages, at den  

 pågældende person fortsat vil modtage indkomsten i mindst 3  

 måneder efter tidspunktet for opgørelsen af  

 bruttoindkomsten.
Er den pågældende person opsagt fra sit  

 arbejde, eller har den pågældende selv sagt op, medregnes  

 lønindkomsten ikke ved opgørelsen.
Dette gælder, uanset  

 om opsigelsen er med fratræden efter tidspunktet for opgørelsen  

 af bruttoindkomsten.
Tilsvarende gælder for lønindkomst, der  

 modtages som led i en midlertidig ansættelse med ophør kort tid  

 efter tidspunktet for opgørelsen af bruttoindkomsten (som udgangspunkt  

 3 måneder).
Har personen solgt sin selvstændige  

 erhvervsvirksomhed, medregnes indkomsten ved virksomheden ikke.
Dette  

 gælder, uanset om overtagelse af virksomheden sker efter tidspunktet  

 for opgørelsen af bruttoindkomsten.
Er der indgivet begæring om,  

 at personen eller dennes selvstændige erhvervsvirksomhed tages under  

 konkursbehandling, medregnes indkomsten ikke ved opgørelsen af  

 bruttoindkomsten, førend der er taget endelig stilling til, om  

 begæringen skal imødekommes.
Tilsvarende medregnes indkomsten  

 ikke i tilfælde af anmeldelse af betalingsstandsning eller  

 begæring om tvangsakkord eller gældssanering, førend der  

 er taget endelig stilling til, om anmeldelsen eller begæringen skal  

 imødekommes.
 Da indkomst i form af dagpenge under sygdom, graviditet,  

 barsel og adoption, jf. bekendtgørelsens § 12, stk. 1, nr.  

 3, litra c, og i form af orlovsydelse, jf. bekendtgørelsens § 12,  

 stk. 1, nr. 3, litra d, i sagens natur er tidsbegrænset, skal  

 kravet om indkomstens vedvaren forstås således, at det er en  

 betingelse for at medregne dagpengene eller orlovsydelsen ved  

 opgørelsen af bruttoindkomsten, at den pågældende person  

 er og fortsat må forventes at være lønmodtager eller  

 selvstændig erhvervsdrivende efter dagpengeperiodens eller  

 orlovsperiodens udløb, jf. herved bekendtgørelsens § 12,  

 stk. 6. Må det derimod antages, at personen efter  

 dagpengeperiodens eller orlovsperiodens udløb vil overgå til  

 kontanthjælp eller en anden offentlig ydelse, skal indkomsten i form af  

 dagpenge eller orlovsydelse ikke medregnes ved opgørelsen af  

 bruttoindkomsten.
 Må det lægges til grund, at det aktuelle  

 indkomstniveau for en indkomst ikke vil fortsætte, medregnes indkomsten  

 kun i det omfang, som den fremover vil udgøre.
Står den pågældende person inden for  

 kort tid efter tidspunktet for opgørelse af bruttoindkomsten (som  

 udgangspunkt 3 måneder) foran en lønnedgang eller bortfald af  

 løntillæg, medregnes lønindkomsten kun i det omfang, som  

 den vil udgøre efter lønnedgangen eller bortfaldet af  

 løntillægget.
Tilsvarende medregnes indkomst ved  

 selvstændig erhvervsvirksomhed i tilfælde, hvor virksomheden  

 står foran en overskudsnedgang, f.eks. som følge af en  

 ordrenedgang, kun i det omfang, som indkomsten vil udgøre efter  

 overskudsnedgangen.
3.5. Hvilke personers bruttoindkomst medregnes ved  

 opgørelsen af den samlede månedlige bruttoindkomst ? Som udgangspunkt skal referencens bruttoindkomst i sig  

 selv mindst svare til forsørgelsesbeløbet, for at  

 forsørgelsesevnen kan anses for godtgjort, jf. bekendtgørelsens  

 § 5, stk. 1.
 Skal flere referencer godtgøre at kunne  

 forsørge ansøgeren, medregnes hver af referencernes  

 bruttoindkomst ved opgørelsen af den samlede månedlige  

 bruttoindkomst, jf. bekendtgørelsens § 10.
 Ansøgerens indkomst medregnes som udgangspunkt ikke  

 ved opgørelsen af den samlede månedlige bruttoindkomst.
I sager, hvor Udlændingestyrelsen skal træffe  

 afgørelse om, hvorvidt ansøgerens opholdstilladelse skal  

 inddrages eller nægtes forlænget, jf. udlændingelovens  

 § 19, stk. 1, nr. 4, jf. § 11, stk. 2, medregnes  

 ansøgerens indkomst dog ved opgørelsen af den samlede  

 månedlige bruttoindkomst.
I sådanne sager, hvor ansøgerens  

 opholdstilladelse er betinget af, at referencen godtgør at kunne  

 forsørge ansøgeren, anses det således for godtgjort, at  

 referencen fortsat kan dette, når referencen og ansøgeren  

 tilsammen har en bruttoindkomst, der mindst svarer til  

 forsørgelsesbeløbet, jf. bekendtgørelsens § 6.
 Er flere ansøgeres opholdstilladelse betinget af,  

 at referencen godtgør at kunne forsørge de  

 pågældende, og skal Udlændingestyrelsen i en inddragelses-  

 eller forlængelsessituation træffe afgørelse om, hvorvidt  

 det fortsat kan anses for godtgjort, at referencen kan dette, medregnes hver  

 af de pågældende ansøgeres bruttoindkomst ved  

 opgørelsen af den samlede månedlige bruttoindkomst, jf.  

 bekendtgørelsens § 9, jf. § 6.
 Har en person, som referencen har forsørgelsespligt  

 over for, afgivet en garantierklæring, hvorved den  

 pågældende påtager sig at medvirke til at forsørge  

 ansøgeren, jf. herved bekendtgørelsens § 19, medregnes den  

 pågældendes bruttoindkomst ved opgørelsen af den samlede  

 månedlige bruttoindkomst, jf. bekendtgørelsens § 8.  

 Mindreårige børn, som referencen har forsørgelsespligt  

 over for, kan ikke afgive garantierklæring.
Referencen anses alene for at have  

 forsørgelsespligt over for en anden person, såfremt referencen  

 har privatretlig forsørgelsespligt over for den  

 pågældende, eller såfremt forsørgelsespligten er  

 stillet som betingelse for meddelelse af opholdstilladelse til den  

 pågældende person.
Referencens frivillige forsørgelse af  

 en person, som referencen ikke har forsørgelsespligt over for,  

 medfører således ikke, at den pågældende person kan  

 afgive en garantierklæring om at medvirke til at forsørge  

 ansøgeren.
Garantierklæringen skal indeholde et bindende  

 tilsagn fra den pågældende person om, at den  

 pågældende vil medvirke til at forsørge ansøgeren.  

 Tilsagnet skal være uden forbehold, ligesom der ikke må  

 været stillet vilkår for tilsagnet.
Tilsagnet skal endvidere  

 være tidsubegrænset.
 Bruttoindkomsten for personer, som ansøgeren eller  

 en person, som referencen har forsørgelsespligt over for, har  

 forsørgelsespligt over for, medregnes ikke ved opgørelsen af  

 den samlede månedlige bruttoindkomst, jf. bekendtgørelsens  

 § 11, stk. 2.
 De principper for opgørelsen af referencens  

 bruttoindkomst, som er beskrevet i de følgende afsnit, gælder  

 også for opgørelsen af bruttoindkomsten for ansøgere i  

 inddragelses- og forlængelsessituationer, jf. bekendtgørelsens  

 § 18, og for personer, der har afgivet garantierklæring om at  

 medvirke til at forsørge ansøgeren, jf. bekendtgørelsens  

 § 19, stk. 2.
3.6. Hvilken indkomst medregnes ved opgørelsen  

 af bruttoindkomsten ? 3.6.1. Kun de indkomstformer, der er anført i  

 bekendtgørelsens § 12, stk. 1 Det følger af bekendtgørelsens § 12,  

 stk. 1, at referencens faktiske indkomst i de nedenfor nævnte  

 former medregnes ved opgørelsen af referencens  

 bruttoindkomst:
-	lønindkomst med fradrag af offentlige tilskud, -	positiv indkomst ved selvstændig erhvervsvirksomhed, -	følgende offentlige ydelser:
-	efterløn og delefterløn i henhold til lov om  

 arbejdsløshedsforsikring m.v., -	folkepension, førtidspension og invaliditetsydelse i henhold  

 til lov om social pension, -	dagpenge på grund af sygdom, herunder tilskadekomst, og ved  

 barsel og adoption i henhold til lov om dagpenge ved sygdom eller  

 fødsel, hvis referencen er og må antages fortsat at være  

 lønmodtager eller selvstændig erhvervsdrivende, og -	orlovsydelser i henhold til lov om orlov, hvis referencen er og  

 må antages fortsat at være lønmodtager eller  

 selvstændig erhvervsdrivende, -	løbende erstatning for tab af erhvervsevne i henhold til lov  

 om forsikring mod følger af arbejdsskade, løbende privat  

 pension, ventepenge og lignede ydelser, der har sammenhæng med  

 referencens tidligere tjenesteforhold, -	løbende ægtefælle- og børnebidrag, -	udbytte fra aktier, anparter o.l. fra selskaber, der er  

 skattepligtige efter selskabsskatteloven, og -	positiv renteindkomst.
 Kun de nævnte indkomstformer medregnes ved  

 opgørelsen af bruttoindkomsten.
Anden indkomst f.eks. i form af gaver eller legater samt  

 indkomst, der opnås på grundlag af f.eks. hobbyvirksomhed, spil,  

 lotteri eller væddemål, medregnes således ikke ved  

 opgørelsen af bruttoindkomsten.
Tilsvarende gælder for indkomst  

 i form af udbetalte erstatninger - bortset fra løbende  

 erstatning for tab af erhvervsevne, som medregnes i medfør af  

 bekendtgørelsens § 12, stk. 1, nr. 4, jf. herved afsnit  

 3.10. - samt livs- eller ulykkesforsikringer.
Ligeledes medregnes en  

 række former for kapitalindkomst, herunder kursgevinster, aktieavancer,  

 ejendomsavancer m.v., ikke ved opgørelsen af bruttoindkomsten.
Dagpenge ved arbejdsløshed og overgangsydelser  

 medregnes ikke ved opgørelsen af bruttoindkomsten.
Tilsvarende  

 gælder for seniorydelser.
Offentlige ydelser i form af kontanthjælp,  

 revalideringsydelser og anden hjælp efter aktivloven, statens  

 uddannelsesstøtte, uddannelsesgodtgørelse, støtte til  

 selvstændig erhvervsvirksomhed efter erhvervsfremmelovgivningen,  

 ydelser under individuel jobtræning, under jobrotation og fra puljejob  

 m.v. samt andre offentlige ydelser, som ikke er omfattet af  

 bekendtgørelsens § 12, stk. 1, nr. 3, medregnes ligeledes  

 ikke ved opgørelsen af bruttoindkomsten.
Tilsvarende gælder for  

 syge- og barselsdagpenge m.v. og orlovsydelser, som ydes personer, der i  

 forvejen modtager dagpenge eller andre offentlige ydelser, samt for ydelser i  

 henhold til integrationsloven, herunder introduktionsydelse.
 Formue og gæld medregnes ikke ved opgørelsen  

 af bruttoindkomsten.
3.6.2. Kun positiv indkomst Negativ indkomst i en eller flere af de i  

 bekendtgørelsens § 12, stk. 1, nævnte indkomstformer  

 fradrages ikke ved opgørelsen af bruttoindkomsten.
3.6.3. Kun indkomstformer, der udgør mindst  

 1.200 kr. om året For hver af de i bekendtgørelsens § 12,  

 stk. 1, nævnte indkomstformer gælder, at de alene medregnes  

 ved opgørelsen af bruttoindkomsten, hvis den pågældende  

 indkomstform udgør mindst 1.200 kr. om året, jf.  

 bekendtgørelsens § 12, stk. 3.
3.6.4. Udenlandsk indkomst Udenlandsk indkomst som nævnt i  

 bekendtgørelsens § 12, stk. 1, og udenlandsk indkomst, der  

 må sidestilles hermed, medregnes ved opgørelsen af  

 bruttoindkomsten, jf. bekendtgørelsens § 12, stk. 7.
 Udenlandsk indkomst opgøres efter de samme regler,  

 som gælder for den tilsvarende danske indkomst eller for den  

 indkomstform, som den udenlandske indkomst må sidestilles med.  

 Udenlandsk indkomst medregnes alene i det omfang, indkomsten opfylder de i  

 bekendtgørelsen fastsatte betingelser for, at den  

 pågældende indkomstform kan medregnes ved opgørelsen af  

 bruttoindkomsten.
Ved opgørelsen af udenlandsk indkomst omregnes den  

 pågældende indkomsts beløbsstørrelse til danske  

 kroner.
Omregningen sker på tidspunktet for opgørelsen af  

 indkomsten og sker i henhold til den valutakurs, som Danmarks Nationalbank  

 har fastsat for dagen for opgørelsen af indkomsten.
3.7. Lønindkomst   bekendtgørelsens  

 § 12, stk. 1, nr. 1 3.7.1. Lønindkomstbegrebet Ved lønindkomst forstås i denne forbindelse  

 løn i form af penge, som fremgår af lønsedler eller anden  

 tilsvarende dokumentation for lønindkomsten.
Feriegodtgørelse  

 og faste løbende løntillæg, provisioner, honorarer og  

 lignende medregnes ved opgørelsen af lønindkomsten.
Derimod medregnes enkeltstående  

 løntillæg, provisioner, gratialer, tantiemer, honorarer,  

 godtgørelser og lignende ikke ved opgørelsen af  

 lønindkomsten.
Tilsvarende gælder for vederlag i form af  

 naturalier eller i form af fri kost og logi, fri telefon, fri bil og  

 lignende.
Lønindkomsten medregnes ikke ved opgørelsen  

 af bruttoindkomsten, i det omfang lønindkomsten er finansieret ved  

 offentlige tilskud, jf. bekendtgørelsens § 12, stk. 5. Har  

 referencen ansættelse under revalidering eller i fleksjob eller  

 skånejob med løntilskud, jf. herved aktivlovens kapitel 6 og 7,  

 fradrages den del af lønindkomsten, der er finansieret ved offentlige  

 tilskud, ved opgørelsen af lønindkomsten.
Tilsvarende fradrages  

 den del af referencens lønindkomst, som er finansieret ved offentlige  

 tilskud, når referencen modtager lønindkomsten som led i  

 jobtræning, jobrotation, individuel jobtræning eller puljejob med  

 løntilskud, jf. herved kapitel 5-7, 9 og 9 a i lov om aktiv  

 arbejdsmarkedspolitik.
Har referencen lønindkomst fra eventuelle andre  

 former for ansættelse, som i et vist omfang er finansieret ved  

 offentligt tilskud, fradrages den del af lønindkomsten, der er  

 finansieret ved det offentlige tilskud, ligeledes ved opgørelsen af  

 lønindkomsten.
3.7.2. Opgørelsen af lønindkomsten sker  

 på grundlag af lønsedler eller anden tilsvarende dokumentation  

 for lønindkomsten for de seneste 3 måneder Opgørelsen af lønindkomst sker som  

 hovedregel på grundlag af lønsedler eller anden tilsvarende  

 dokumentation for lønindkomsten for de seneste 3 måneder, jf.  

 bekendtgørelsens § 13, stk. 1, 1. pkt.
Ved anden tilsvarende  

 dokumentation for lønindkomsten forstås dokumentation i form af  

 erklæringer, udskrifter m.v. fra arbejdsgiveren.
 Opgørelsen af lønindkomsten sker på  

 grundlag af lønsedler eller anden tilsvarende dokumentation for  

 lønindkomsten for de seneste 3 måneder forud for  

 opgørelsen af bruttoindkomsten til brug for kommunalbestyrelsens  

 udtalelse om, hvorvidt forsørgelsesevnen kan anses for godtgjort.
 Lønindkomsten opgøres som et månedligt  

 gennemsnit af lønindkomsten inden for de seneste 3 måneder, jf.  

 bekendtgørelsens § 13, stk. 1, 2. pkt., og afsnit 3.7.4.
3.7.3. Opgørelsen af lønindkomsten sker  

 på grundlag af lønsedler eller anden tilsvarende dokumentation  

 for lønindkomsten for de seneste 12 måneder Giver referencens lønsedler eller anden tilsvarende  

 dokumentation for lønindkomsten for de seneste 3 måneder ikke et  

 retvisende billede af referencens lønindkomst, sker opgørelsen  

 af lønindkomsten på grundlag af referencens lønsedler  

 eller anden tilsvarende dokumentation for lønindkomsten for de seneste  

 12 måneder, jf. bekendtgørelsens § 13, stk. 2, 1.  

 pkt.
 Bestemmelsen finder anvendelse i tilfælde, hvor  

 lønsedler eller anden tilsvarende dokumentation for  

 lønindkomsten for de seneste 3 måneder ikke giver et retvisende  

 billede af referencens lønindkomst, f.eks. fordi referencen har et  

 arbejde af sæsonbetonet karakter inden for landbruget, byggebranchen  

 e.l.
 Opgørelsen af lønindkomsten sker i disse  

 tilfælde på grundlag af lønsedler eller anden tilsvarende  

 dokumentation for lønindkomsten for de seneste 12 måneder forud  

 for opgørelsen af bruttoindkomsten til brug for kommunalbestyrelsens  

 udtalelse om, hvorvidt forsørgelsesevnen kan anses for godtgjort.
 Lønindkomsten opgøres som et månedligt  

 gennemsnit af lønindkomsten inden for de seneste 12 måneder, jf.  

 § 13, stk. 2, 2. pkt., og afsnit 3.7.4.
3.7.4. Opgørelse af det månedlige  

 gennemsnit af referencens lønindkomst inden for  

 opgørelsesperioden Det månedlige gennemsnit af referencens  

 lønindkomst inden for opgørelsesperioden   dvs. inden for de  

 seneste 3 henholdsvis 12 måneder   opgøres ved at dele  

 referencens samlede lønindkomst inden for opgørelsesperioden  

 med antallet af måneder i hele opgørelsesperioden, jf.  

 bekendtgørelsens § 13, stk. 3.
 Dette gælder, uanset om referencen har haft fuld  

 beskæftigelse i hele opgørelsesperioden eller alene har haft  

 beskæftigelse i en del af eller i dele af opgørelsesperioden,  

 f.eks. som vikaransat.
3.7.5. Referencen har skiftet arbejde eller stilling  

 eller fået ændret lønvilkår inden for  

 opgørelsesperioden, og dette har ikke medført en  

 lønnedgang Har referencen skiftet arbejde eller stilling eller  

 fået ændret lønvilkår inden for  

 opgørelsesperioden   dvs. inden for de seneste 3 henholdsvis 12  

 måneder   medregnes den tidligere lønindkomst ved  

 opgørelsen af lønindkomsten efter bekendtgørelsens  

 § 13, stk. 1 og 2, såfremt skiftet af arbejde eller stilling  

 eller ændringen af lønvilkår ikke har medført en  

 lønnedgang for referencen, jf. bekendtgørelsens § 13,  

 stk. 4, 1. pkt.
 Referencens lønindkomst opgøres  

 således   uanset at den pågældende har skiftet arbejde  

 eller stilling eller har fået ændret sine lønvilkår  

   på grundlag af lønsedlerne eller anden tilsvarende  

 dokumentation for de seneste 3 henholdsvis 12 måneder, hvis referencens  

 arbejds- eller stillingsskift eller ændring i lønvilkårene  

 ikke har medført ændringer i referencens lønvilkår  

 eller har medført en lønstigning for referencen.
 Den tidligere lønindkomst medregnes alene i det  

 omfang, referencen har modtaget denne inden for opgørelsesperioden.  

 Referencens lønindkomst opgøres i disse tilfælde som et  

 månedligt gennemsnit ved at dele den samlede tidligere og aktuelle  

 lønindkomst inden for opgørelsesperioden med antallet af  

 måneder i hele opgørelsesperioden.
Referencen anses for at have skiftet arbejde, når  

 den pågældende har fået ansættelse på en anden  

 arbejdsplads end den arbejdsplads, hvor den pågældende hidtil har  

 arbejdet, og for at have skiftet stilling, når den  

 pågældende har fået en ny stilling eller ny  

 stillingsbeskrivelse på den hidtidige arbejdsplads.
Ved ændringer  

 i lønvilkårene forstås en fast lønstigning eller  

 lønnedgang, der ikke skyldes, at den pågældendes arbejde  

 er af sæsonbetonet eller enkeltstående karakter.  

 Lønstigningen eller lønnedgangen kan både skyldes en  

 stigning eller nedgang i basislønnen og en stigning eller nedgang i  

 lønnen som følge af tildeling eller ophør af et fast  

 løntillæg.
3.7.6. Referencen har skiftet arbejde eller stilling  

 eller fået ændret lønvilkår inden for  

 opgørelsesperioden, og dette har medført en  

 lønnedgang Har referencen skiftet arbejde eller stilling eller  

 fået ændret lønvilkår inden for  

 opgørelsesperioden, og har dette medført en lønnedgang  

 for referencen, sker opgørelsen af referencens lønindkomst  

 på grundlag af referencens lønseddel eller anden tilsvarende  

 dokumentation for den pågældendes lønindkomst for den  

 seneste måned, jf. bekendtgørelsens § 13, stk. 4, 2.  

 pkt.
 I disse situationer medregnes den tidligere  

 lønindkomst ikke ved opgørelsen af lønindkomsten.
 I afsnit 3.7.5. er redegjort for, hvornår referencen  

 anses for at have skiftet arbejde eller stilling eller fået  

 ændret lønvilkår.
3.8. Indkomst ved selvstændig erhvervsvirksomhed  

   bekendtgørelsens § 12, stk. 1, nr. 2 3.8.1. Selvstændig erhvervsvirksomhed Ved indkomst ved selvstændig erhvervsvirksomhed  

 forstås overskud ved selvstændig erhvervsvirksomhed, som  

 udøves kontinuerligt ved ydelse af varer, rettigheder, pengemidler,  

 tjenester e.l., for hvilke der normalt modtages vederlag med det formål  

 at fremme virksomhedens deltageres økonomiske interesser.
Herunder  

 hører selvstændig erhvervsvirksomhed i form af  

 produktionsvirksomhed, detailhandel, restaurationsvirksomhed,  

 servicevirksomhed, erhvervsmæssig udlejningsvirksomhed,  

 finansieringsvirksomhed m.v.
 Lejeindkomst fra udleje af et enkelt en- eller  

 tofamiliehus, en lejlighed, et værelse e.l. medregnes ikke ved  

 opgørelsen af referencens indkomst ved selvstændig virksomhed.  

 Tilsvarende gør sig gældende ved udleje af den  

 pågældendes bil, båd eller andre ejendele.
Indkomst fra hobbyvirksomhed, herunder f.eks.  

 lejlighedsvist salg af diverse husflidsprodukter, medregnes ligeledes ikke  

 ved opgørelsen af referencens overskud ved selvstændig  

 erhvervsvirksomhed.
Må en virksomhed, som ud fra en umiddelbar  

 betragtning kunne anses for en hobbyvirksomhed, imidlertid betragtes som en  

 selvstændig erhvervsvirksomhed, der udøves kontinuerligt med det  

 formål at opnå et økonomisk overskud, f.eks. hvis  

 referencen er selvstændig etableret kunstner eller musiker, medregnes  

 overskuddet fra denne virksomhed ved opgørelsen af referencens  

 positive indkomst ved selvstændig erhvervsvirksomhed.
3.8.2. Referencen skal være ejer eller medejer af  

 erhvervsvirksomheden Referencen skal være ejer eller medejer af den  

 erhvervsvirksomhed, hvorved den pågældende angiver at have  

 indkomst.
Referencens indkomst ved selvstændig erhvervsvirksomhed  

 medregnes, uanset om erhvervsvirksomheden er personligt ejet af referencen  

 eller ejet i almindeligt sameje med andre personer.
 Er referencen medejer af en selvstændig  

 erhvervsvirksomhed, opgøres referencens positive indkomst ved  

 erhvervsvirksomheden som referencens andel af erhvervsvirksomhedens overskud  

 uden fradrag af skat, jf. bekendtgørelsens § 14, stk. 5.
Er referencen som interessent medejer af en  

 erhvervsvirksomhed, der er oprettet som et interessentskab, opgøres  

 den pågældendes indkomst ved erhvervsvirksomheden i form af den  

 pågældendes andel af interessentskabets overskud uden fradrag af  

 skat.
Interessentskabers overskud deles lige mellem interessenterne,  

 medmindre andet er fastsat i interessentskabsaftalen eller ved aftale i  

 øvrigt mellem interessenterne.
Er referencen som komplementar eller kommanditist medejer  

 af en erhvervsvirksomhed, der er oprettet som et kommanditselskab,  

 opgøres den pågældendes indkomst i form af den  

 pågældendes andel af kommanditselskabets overskud uden fradrag af  

 skat.
For så vidt angår komplementarerne sker fordelingen af  

 selskabets overskud i forhold til de pågældendes indskud i  

 selskabet, medmindre andet er aftalt.
Fordelingen af selskabets overskud  

 mellem komplementarerne og kommanditisterne fastlægges i selskabets  

 vedtægter eller ved aftale i øvrigt mellem de  

 pågældende.
 Er referencens selvstændige erhvervsvirksomhed  

 oprettet som et selskab, der er skattepligtigt efter selskabsskatteloven,  

 opgøres referencens indkomst i form af udbytte fra det  

 pågældende selskab, jf. herved bekendtgørelsens § 12,  

 stk. 1, nr. 6, og afsnit 3.12.
 Arbejder referencen som direktør for en virksomhed,  

 medregnes den pågældendes lønindkomst fra virksomheden  

 under opgørelsen af lønindkomst, jf. bekendtgørelsens  

 § 12, stk. 1, nr. 1, og afsnit 3.7.
3.8.3. Overskud fra selvstændig  

 erhvervsvirksomhed Erhvervsvirksomhedens overskud beregnes efter de  

 almindelige regnskabsmæssige principper.
Erhvervsvirksomhedens overskud  

 udgøres således af erhvervsvirksomhedens indtjening fratrukket  

 erhvervsvirksomhedens faktiske udgifter.
Driftsøkonomiske  

 afskrivninger, som fremgår af erhvervsvirksomhedens  

 driftsøkonomiske regnskaber, indgår således ved  

 opgørelsen af erhvervsvirksomhedens overskud, hvorimod  

 skattemæssige afskrivninger ikke har betydning for opgørelsen af  

 erhvervsvirksomhedens overskud.
Overskuddet opgøres som hovedregel  

 på grundlag af erhvervsvirksomhedens driftsøkonomiske  

 årsregnskaber og eventuelle perioderegnskab, jf. herved afsnit  

 3.8.4.
Som udgangspunkt medregnes alene erhvervsvirksomhedens  

 ordinære overskud (incl. renteudgifter og renteindtægter) ved  

 opgørelsen af den positive indkomst ved selvstændig  

 erhvervsvirksomhed.
I tilfælde, hvor en erhvervsvirksomhed har opgjort  

 et ekstraordinært resultat, som må antages at vedvare, jf. herved  

 betingelserne i bekendtgørelsens § 12, stk. 4, medregnes det  

 ekstraordinære resultat tillige ved opgørelsen af indkomsten ved  

 selvstændig erhvervsvirksomhed.
3.8.4. Opgørelsen af positiv indkomst ved  

 selvstændig erhvervsvirksomhed sker på grundlag af  

 erhvervsvirksomhedens driftsøkonomiske årsregnskaber og  

 eventuelt perioderegnskab Opgørelsen af referencens positive indkomst ved  

 selvstændig erhvervsvirksomhed sker på grundlag af virksomhedens  

 driftsøkonomiske årsregnskaber og eventuelle perioderegnskab,  

 som forudsættes udarbejdet på grundlag af almindelige  

 regnskabsmæssige principper, herunder principperne i  

 bogføringslovgivningen.
Opgørelsen sker således ikke  

 på grundlag af referencens skatteregnskab (selvangivelsen), hvorfor  

 afskrivninger, som foretages efter skattelovgivningens regler, ikke har  

 indflydelse på opgørelsen af referencens indkomst ved  

 erhvervsvirksomheden.
3.8.4.1. Regnskaberne skal være godkendt og  

 forsynet med en erklæring fra en offentligt godkendt revisor Erhvervsvirksomhedens driftsøkonomiske  

 årsregnskaber og perioderegnskab skal være forsynet med en  

 erklæring uden forbehold fra en statsautoriseret eller registreret  

 revisor i overensstemmelse med forskrifterne herom.
Er dette ikke  

 tilfældet, medregnes referencens indkomst ved erhvervsvirksomheden ikke  

 ved opgørelsen af bruttoindkomsten, jf. bekendtgørelsens  

 § 14, stk. 1, 3. pkt.
Erhvervs- og Selskabsstyrelsen har ved  

 bekendtgørelse nr. 90 af 22. februar 1996 om statsautoriserede og  

 registrerede revisorers erklæringer m.v. blandt andet udstedt  

 nærmere regler for statsautoriserede og registrerede revisorers  

 erklæring på ikke-reviderede regnskaber.
Revisorens  

 erklæring vedrørende referencens erhvervsvirksomheds regnskaber  

 skal være uden forbehold i overensstemmelse med reglerne i denne  

 bekendtgørelse, for at referencens indkomst ved virksomheden kan  

 medregnes ved opgørelsen af bruttoindkomsten.
Kravet om, at virksomhedens årsregnskaber og  

 perioderegnskab skal være forsynet med erklæring uden forbehold  

 af en statsautoriseret eller registreret revisor, for at referencens indkomst  

 ved virksomheden kan medregnes ved opgørelsen af den  

 pågældendes bruttoindkomst, gælder undtagelsesfrit.
Det  

 gælder således både for selvstændige  

 erhvervsdrivende, der er bogføringspligtige efter  

 bogføringsloven, selvstændige erhvervsdrivende, der er  

 regnskabspligtige efter skattekontrolloven, og andre selvstændige  

 erhvervsdrivende.
Er revisorens erklæring vedrørende  

 referencens erhvervsvirksomheds regnskaber ikke uden forbehold, må  

 referencen få afklaret de omstændigheder, der har betinget det  

 eller de pågældende forbehold.
Kommunalbestyrelsen og  

 Udlændingestyrelsen skal således ikke selvstændigt  

 påse, om virksomhedens regnskaber giver et retvisende billede af  

 virksomhedens resultat.
3.8.4.2. Årsregnskaber for de seneste 3  

 regnskabsår samt eventuelt perioderegnskab Opgørelsen af referencens positive indkomst ved  

 selvstændig erhvervsvirksomhed sker som hovedregel på grundlag af  

 den på opgørelsestidspunktet fortsatte virksomheds  

 driftsøkonomiske årsregnskaber for de seneste 3  

 regnskabsår, jf. bekendtgørelsens § 14, stk. 1, 1.  

 pkt.
 Ved de seneste 3 regnskabsår forstås de  

 seneste 3 regnskabsår forud for tidspunktet for opgørelsen af  

 referencens positive indkomst ved den pågældende  

 erhvervsvirksomhed til brug for kommunalbestyrelsens udtalelse om, hvorvidt  

 forsørgelsesevnen kan anses for godtgjort.
De driftsøkonomiske årsregnskaber, som  

 lægges til grund for opgørelsen af referencens indkomst ved  

 selvstændig erhvervsvirksomhed, skal vedrøre den samme  

 selvstændige erhvervsvirksomhed.
Har referencen flere  

 selvstændige erhvervsvirksomheder, skal der fremlægges  

 driftsøkonomiske årsregnskaber for de seneste 3  

 regnskabsår for hver af erhvervsvirksomhederne, for at referencens  

 indkomst ved den enkelte erhvervsvirksomhed kan medregnes ved  

 opgørelsen af bruttoindkomsten.
Udløber erhvervsvirksomhedens seneste  

 regnskabsår tidligere end 6 måneder før tidspunktet for  

 opgørelsen af referencens indkomst ved erhvervsvirksomheden, sker  

 opgørelsen tillige på grundlag af et perioderegnskab for  

 perioden efter tidspunktet for udløbet af det seneste  

 regnskabsår frem til seneste månedsafslutning før  

 tidspunktet for opgørelsen, jf. bekendtgørelsens § 14,  

 stk. 1, 2. pkt.
Opgørelsen vil i så fald ske på  

 grundlag af såvel årsregnskaberne for de seneste 3  

 regnskabsår som perioderegnskabet for perioden efter udløbet af  

 det seneste regnskabsår frem til seneste månedsafslutning  

 før tidspunktet for opgørelsen.
Herved opnås et så  

 aktuelt billede af virksomhedens overskud som muligt.
Der kræves ikke  

 perioderegnskab, hvis der er gået mindre end 6 måneder efter  

 udløbet af det seneste regnskabsår.
 Referencens positive indkomst ved den selvstændige  

 erhvervsvirksomhed opgøres som et månedligt gennemsnit af  

 erhvervsvirksomhedens årlige overskud uden fradrag af skat som opgjort  

 i erhvervsvirksomhedens driftsøkonomiske årsregnskaber for de  

 seneste 3 regnskabsår, jf. bekendtgørelsens § 14,  

 stk. 2, 1. pkt.
Sker opgørelsen af referencens indkomst tillige  

 på grundlag af et perioderegnskab, opgøres referencens indkomst  

 som et månedligt gennemsnit af erhvervsvirksomhedens overskud uden  

 fradrag af skat for de nævnte 3 regnskabsår med tillæg af  

 erhvervsvirksomhedens overskud uden fradrag af skat som opgjort i  

 perioderegnskabet, jf. bekendtgørelsens § 14, stk. 2, 2.  

 pkt.
Der foretages således én fælles opgørelse af  

 det månedlige gennemsnit af erhvervsvirksomhedens overskud.
Har referencens erhvervsvirksomhed været indstillet  

 i en eller flere perioder inden for de seneste 3 regnskabsår   f.eks.  

 fordi den pågældende har været på barsel eller  

 sygemeldt   medregnes referencens indkomst ved erhvervsvirksomheden inden for  

 de seneste 3 regnskabsår som opgjort i de inden for  

 opgørelsesperioden foreliggende driftsøkonomiske  

 årsregnskaber.
Indkomsten opgøres som et månedligt  

 gennemsnit af erhvervsvirksomhedens overskud inden for de seneste 3  

 regnskabsår, idet det samlede overskud deles med antallet af  

 måneder i opgørelsesperioden (36 måneder). Sker  

 opgørelsen tillige på grundlag af et perioderegnskab,  

 opgøres indkomsten som et månedligt gennemsnit af  

 erhvervsvirksomhedens overskud inden for de seneste 3 regnskabsår med  

 tillæg af overskuddet som opgjort i perioderegnskabet, idet det samlede  

 overskud deles med antallet af måneder i den samlede  

 opgørelsesperiode (36 måneder + antal måneder i den  

 periode, som perioderegnskabet vedrører).
3.8.5. Referencens selvstændige  

 erhvervsvirksomhed er påbegyndt inden for de seneste 3  

 regnskabsår Er referencens selvstændige og fortsættende  

 erhvervsvirksomhed påbegyndt inden for de seneste 3 regnskabsår,  

 sker opgørelsen af referencens positive indkomst ved  

 erhvervsvirksomheden på grundlag af erhvervsvirksomhedens foreliggende  

 driftsøkonomiske årsregnskaber fra begyndelsestidspunktet til  

 seneste årsregnskabsafslutning forud for opgørelsestidspunktet,  

 jf. bekendtgørelsens § 14, stk. 3, 1. pkt.
Kravet om, at opgørelsen af referencens positive  

 indkomst ved selvstændig erhvervsvirksomhed tillige skal ske på  

 grundlag af et perioderegnskab, når der er forløbet mere end 6  

 måneder efter udløbet af det seneste regnskabsår, jf.  

 bekendtgørelsens § 14, stk. 1, 2. pkt., finder tilsvarende  

 anvendelse i tilfælde, hvor referencens selvstændige  

 erhvervsvirksomhed er påbegyndt inden for de seneste 3  

 regnskabsår, jf. bekendtgørelsens § 14, stk. 3, 2.  

 pkt.
Tilsvarende gælder for kravet om, at erhvervsvirksomhedens  

 driftsøkonomiske årsregnskaber og perioderegnskab skal  

 være forsynet med en erklæring uden forbehold fra en  

 statsautoriseret eller registreret revisor, jf. bekendtgørelsens  

 § 14, stk. 3, 2. pkt.
I de tilfælde, hvor referencens selvstændige  

 erhvervsvirksomhed er påbegyndt inden for de seneste 3  

 regnskabsår, opgøres referencens indkomst herved som et  

 månedligt gennemsnit af erhvervsvirksomhedens årlige overskud  

 uden fradrag af skat som opgjort i virksomhedens foreliggende  

 driftsøkonomiske årsregnskaber, jf. bekendtgørelsens  

 § 14, stk. 4, 1. pkt.
Sker opgørelsen af referencens  

 indkomst tillige på grundlag af et perioderegnskab, opgøres  

 referencens indkomst som et månedligt gennemsnit af  

 erhvervsvirksomhedens overskud uden fradrag af skat for de foreliggende  

 regnskabsår med tillæg af erhvervsvirksomhedens overskud uden  

 fradrag af skat som opgjort i perioderegnskabet, jf. bekendtgørelsens  

 § 14, stk. 4, 2. pkt.
Der foretages således én  

 fælles opgørelse af det månedlige gennemsnit af  

 erhvervsvirksomhedens overskud.
Der skal foreligge mindst et driftsøkonomisk  

 årsregnskab for erhvervsvirksomheden, førend referencens  

 positive indkomst ved erhvervsvirksomheden kan medregnes ved  

 opgørelsen af bruttoindkomsten, jf. bekendtgørelsens § 14,  

 stk. 3, 3. pkt.
Referencens indkomst ved selvstændig  

 erhvervsvirksomhed medregnes således ikke ved opgørelsen af  

 bruttoindkomsten, førend erhvervsvirksomheden har eksisteret i mindst  

 et regnskabsår.
Dette krav gælder undtagelsesfrit.
Der kan  

 således ikke lægges vægt på et skønnet budget  

 for en nystartet erhvervsvirksomheds fremtidige indtjening.
3.9. Indkomst i form af visse offentlige ydelser  

 bekendtgørelsens § 12, stk. 1, nr. 3 Det er alene de offentlige ydelser, som er nævnt i  

 bekendtgørelsens § 12, stk. 1, nr. 3, litra a-d, der  

 medregnes ved opgørelsen af bruttoindkomsten.
Af offentlige ydelser  

 medregnes således alene ydelser i form af:
-	efterløn og delefterløn i henhold til lov om  

 arbejdsløshedsforsikring m.v., -	folkepension, førtidspension og invaliditetsydelse i henhold  

 til lov om social pension, -	dagpenge på grund af sygdom, herunder tilskadekomst, og ved  

 barsel og adoption i henhold til lov om dagpenge ved sygdom eller  

 fødsel, hvis referencen er og må antages fortsat at være  

 lønmodtager eller selvstændig erhvervsdrivende, samt -	orlovsydelser i henhold til lov om orlov, hvis referencen er og  

 må antages fortsat at være lønmodtager eller  

 selvstændig erhvervsdrivende.
 Ved opgørelsen af referencens indkomst i form af  

 folkepension eller førtidspension medregnes såvel pensionens  

 grundbeløb og pensionstillæg som de særlige tillæg,  

 som den pågældende modtager i henhold til bestemmelserne herom i  

 lov om social pension.
 Dagpenge på grund af sygdom eller ved graviditet,  

 barsel eller adoption samt orlovsydelser medregnes kun, hvis referencen er og  

 må antages fortsat at være lønmodtager eller  

 selvstændig erhvervsdrivende efter dagpengeperiodens eller  

 orlovsperiodens udløb, jf. bekendtgørelsens § 12,  

 stk. 6. Er referencen uden beskæftigelse, medregnes dagpenge og  

 orlovsydelser ikke.
 Indkomsten opgøres på grundlag af  

 særskilt dokumentation for indkomsten for den seneste måned, jf.  

 bekendtgørelsens § 15. Dokumentationen kan f.eks. foreligge i  

 form af kontoudskrift eller meddelelse fra den offentlige myndighed, der  

 udbetaler ydelsen.
 Har referencen anden indkomst ved siden af en af de  

 ovenfor nævnte offentlige ydelser, medregnes denne ved  

 opgørelsen af bruttoindkomsten, hvis der er tale om en (eller flere)  

 af de øvrige indkomstformer, som er omfattet af  

 bekendtgørelsens § 12, stk. 1.
3.10. Løbende erstatning for tab af  

 erhvervsevne, løbende privat pension, ventepenge m.v.  

 bekendtgørelsens § 12, stk. 1, nr. 4 Ved opgørelsen af referencens indkomst i form af  

 løbende erstatning for tab af erhvervsevne i henhold til lov om  

 forsikring mod følger af arbejdsskade medregnes alene løbende  

 erstatningsudbetalinger efter arbejsskadeforsikringslovens § 32. Er  

 erstatningen kapitaliseret efter reglerne i arbejdsskadeforsikringslovens  

 § 43, medregnes den kapitaliserede (enkeltstående) erstatning ikke  

 ved opgørelsen af bruttoindkomsten.
Ved opgørelsen af indkomst i form af løbende  

 privat pension medregnes løbende udbetalinger fra referencens  

 kapitalpension samt andre udbetalinger fra private pensioner, som er oprettet  

 af referencen selv eller af dennes tidligere arbejdsgiver.
Endvidere  

 medregnes ventepenge, som referencen modtager i kraft af et tidligere  

 ansættelsesforhold som tjenestemand.
Tilsvarende medregnes anden  

 lignende indkomst, der udbetales som løbende ydelse, og som referencen  

 modtager i sammenhæng med den pågældendes tidligere  

 tjenesteforhold, herunder f.eks. fratrædelsesgodtgørelser, der  

 udbetales som løbende ydelser.
 Derimod medregnes supplerende engangsydelser og lignende  

 enkeltstående pensionsudbetalinger eller  

 fratrædelsesgodtgørelser m.v. ikke ved opgørelsen af  

 bruttoindkomsten.
 Indkomsten opgøres på grundlag af  

 særskilt dokumentation for indkomsten for den seneste måned, jf.  

 bekendtgørelsens § 15. Dokumentationen kan f.eks. foreligge i  

 form af kontoudskrift.
3.11. Løbende ægtefælle- og  

 børnebidrag   bekendtgørelsens § 12, stk. 1, nr.  

 5 Både fastsatte og aftalte løbende  

 ægtefællebidrag medregnes ved opgørelsen af  

 bruttoindkomsten.
Særskilt aftalte enkeltstående  

 ægtefællebidrag medregnes derimod ikke.
Løbende børnebidrag medregnes ligeledes ved  

 opgørelsen af referencens bruttoindkomst, uanset at bidraget retligt  

 set tilfalder den pågældendes barn.
Enkeltstående bidrag i  

 forbindelse med dåb, konfirmation, sygdom, begravelse eller i anden  

 særlig anledning, jf. herved § 15, stk. 1, i lov om  

 børns retsstilling, medregnes derimod ikke ved opgørelsen af  

 bruttoindkomsten.
Tilsvarende gælder for bidrag til udgifter ved  

 fødsel m.v., jf. § 19 i lov om børns retsstilling.
 Indkomsten opgøres på grundlag af  

 særskilt dokumentation for indkomsten for den seneste måned, jf.  

 bekendtgørelsens § 15. Dokumentationen kan f.eks. foreligge i  

 form af kontoudskrift.
3.12. Udbytte fra aktier, anparter o.l. fra selskaber,  

 der er skattepligtige efter selskabsskatteloven   bekendtgørelsens  

 § 12, stk. 1, nr. 6 Udbytteindkomst medregnes, uanset om udbyttet  

 følger af referencens besiddelse af aktier eller anparter eller som  

 følge af andet kapitalindskud i et selskab m.v. med begrænset  

 hæftelse, der er skattepligtigt efter selskabsskatteloven.
 Referencens positive indkomst ved en selvstændig  

 erhvervsvirksomhed, der ikke er oprettet som et selskab, der er  

 skattepligtigt efter selskabsskatteloven, medregnes ved opgørelsen af  

 referencens positive indkomst ved selvstændig erhvervsvirksomhed, jf.  

 afsnit 3.8.
Indtægter i form af kursgevinster ved køb og  

 salg af aktier, anparter o.l. medregnes ikke ved opgørelsen af  

 referencens indkomst i form af udbytte fra aktier, anparter o.l.
Tilsvarende  

 fradrages udgifter i form af kurstab ved køb og salg af aktier,  

 anparter o.l. ikke ved opgørelsen af referencens indkomst i form af  

 udbytte fra aktier, anparter o.l.
Har referencen som led i selvstændig  

 erhvervsvirksomhed indtægter/udgifter i form af kursgevinster/kurstab,  

 medregnes disse indtægter/udgifter ved opgørelsen af referencens  

 positive indkomst ved selvstændig erhvervsvirksomhed, jf. herved afsnit  

 3.8.
Udbytteindkomst opgøres på grundlag af  

 særskilt dokumentation for udbytteindkomsten for de seneste 12  

 måneder, jf. bekendtgørelsens § 16, 1. pkt., og  

 opgøres som et månedligt gennemsnit af indkomsten i de seneste  

 12 måneder forud for tidspunktet for opgørelsen, jf.  

 bekendtgørelsens § 16, 2. pkt.
Dokumentationen kan f.eks.  

 foreligge i form af kontoudskrift, meddelelse herom fra det udbyttegivende  

 selskab eller udskrift fra Værdipapircentralen.
3.13. Renteindkomst   bekendtgørelsens  

 § 12, stk. 1, nr. 7 Opgørelsen af referencens renteindkomst sker i  

 overensstemmelse med den skatteretlige forståelse af rentebegrebet,  

 hvorefter renter er beregnelige som en procentdel af en til enhver tid  

 værende restgæld, er af løbende, periodisk karakter og  

 udgør en godtgørelse for, at en kapital stilles til  

 rådighed.
Renteindkomsten omfatter således ikke indkomst i form  

 af provisionsydelser, låneafgifter, præmier m.v.
 Renteudgifter fradrages ikke ved opgørelsen af  

 bruttoindkomsten.
 I det omfang referencen modtager en renteindkomst, som  

 indgår som en del af referencens positive indkomst ved  

 selvstændig erhvervsvirksomhed, jf. herved afsnit 3.8., f.eks. fordi  

 referencen driver selvstændig erhvervsvirksomhed i form af handel med  

 pengefordringer eller erhvervsmæssig finansieringsvirksomhed, eller  

 fordi renteindkomsten i øvrigt indgår i erhvervsvirksomhedens  

 driftsøkonomiske årsregnskab, medregnes den  

 pågældende renteindkomst ikke ved opgørelsen af  

 referencens renteindkomst, men ved opgørelsen af referencens indkomst  

 ved selvstændig erhvervsvirksomhed.
Renteindkomsten opgøres på grundlag af  

 særskilt dokumentation for indkomsten for de seneste 12 måneder,  

 jf. bekendtgørelsens § 16, 1. pkt., og opgøres som et  

 månedligt gennemsnit af indkomsten i de seneste 12 måneder, jf.  

 bekendtgørelsens § 16, 2. pkt.
Dokumentationen kan f.eks.  

 foreligge i form af kontoudskrift eller meddelelse herom fra det  

 pengeinstitut, hvorfra renteindkomsten udbetales.
3.14. Fravigelse af reglerne for  

 indkomstopgørelsen   bekendtgørelsens § 17 Reglerne for indkomstopgørelsen i  

 bekendtgørelsens §§ 13-16 kan fraviges, hvis referencens seneste  

 årsopgørelse eller anden dokumentation for referencens indkomst  

 eller formue giver et mere retvisende billede af referencens  

 forsørgelsesevne, jf. bekendtgørelsens § 17.
Bestemmelsen giver mulighed for at imødegå  

 situationer, hvor der er konkret anledning til antagelse om, at  

 opgørelsesgrundlaget i bekendtgørelsens §§ 13-16 ikke  

 giver et retvisende billede af referencens faktiske indkomstforhold og deraf  

 følgende forsørgelsesevne.
Viser det sig f.eks. ved en  

 sammenholdelse af referencens fremlagte dokumentation for sine  

 indkomstforhold og referencens oplysninger til skattemyndighederne i dennes  

 seneste årsopgørelse, at de fremlagte oplysninger ikke stemmer  

 overens med oplysningerne i årsopgørelsen, kan opgørelsen  

 af referencens indkomst ske på grundlag af årsopgørelsen.  

 Tilsvarende gælder, hvis anden dokumentation for referencens indkomst  

 eller formue, f.eks. opgørelser over værdipapirer,  

 pengeinstitutindeståender m.v. og opgørelser over  

 gældsposter, giver et mere retvisende billede af  

 forsørgelsesevnen end opgørelsesgrundlaget i  

 bekendtgørelsens §§ 13-16.
Bekendtgørelsens § 17 giver ikke mulighed for  

 at fravige opgørelsesreglerne i andre situationer, end hvor der er  

 tale om, at referencens seneste årsopgørelse eller anden  

 dokumentation for referencens indkomst giver et mere retvisende billede af  

 referencens forsørgelsesevne.
Bestemmelsen indebærer  

 således ikke en dispensationsadgang fra bekendtgørelsens krav  

 til opgørelsesgrundlaget, men alene en mulighed for at fravige et  

 misvisende opgørelsesgrundlag og herved undgå, at  

 bruttoindkomsten fremstår som højere eller lavere, end den  

 faktisk er.
 Bekendtgørelsens § 17 giver således ikke  

 mulighed for at gøre undtagelse fra reglerne i bekendtgørelsens  

 § 12, stk. 1, om, hvilke former for indkomst der medregnes ved  

 opgørelsen af referencens bruttoindkomst, ligesom der ikke gives  

 mulighed for at gøre undtagelse fra de i bekendtgørelsens  

 § 12, stk. 2-7, anførte betingelser for at medregne de  

 pågældende indkomstformer.
 Bestemmelsen giver heller ikke mulighed for at dispensere  

 fra kravet om, at der skal foreligge mindst et driftsøkonomisk  

 årsregnskab, førend referencens indkomst ved selvstændig  

 erhvervsvirksomhed medregnes ved opgørelsen af bruttoindkomsten, jf.  

 bekendtgørelsens § 14, stk. 3, eller fra kravet om  

 revisionserklæring, jf. bekendtgørelsens § 14, stk. 1,  

 3. pkt.
 Der kan ligeledes ikke dispenseres fra kravene i  

 bekendtgørelsens §§ 13, 14 og 16 om, at referencens  

 lønindkomst, indkomst ved selvstændig erhvervsvirksomhed og i  

 form af udbytte fra aktier, anparter o.l. samt renteindkomst opgøres  

 som et månedligt gennemsnit af den pågældende indkomst i  

 opgørelsesperioden.
Kommunalbestyrelsen kan selvstændigt beslutte at  

 anvende bekendtgørelsens § 17 i sin udtalelse vedrørende  

 referencens forsørgelsesevne.
Udlændingestyrelsen kan  

 omgøre kommunalbestyrelsens beslutning, ligesom  

 Udlændingestyrelsen uafhængigt af kommunalbestyrelsen kan  

 beslutte at anvende bestemmelsen.
4. Kommunalbestyrelsens udtalelse om referencens  

 forsørgelsesevne De nærmere regler om procedurerne for og indholdet  

 af kommunalbestyrelsens udtalelse om referencens forsørgelsesevne  

 findes i bekendtgørelsens kapitel 4.
4.1. Udlændingestyrelsens og kommunalbestyrelsens  

 kompetence i familiesammenføringssager Udlændingestyrelsen træffer afgørelsen  

 om, hvorvidt en ansøgning om opholdstilladelse på grundlag af  

 familiesammenføring med en herboende person skal imødekommes.  

 Udlændingestyrelsen bestemmer i den forbindelse, om meddelelsen af  

 opholdstilladelse skal betinges af, at referencens forsørgelsesevne  

 godtgøres.
Udlændingestyrelsen træffer ligeledes  

 afgørelsen om, hvorvidt en opholdstilladelse, der er meddelt på  

 grundlag af familiesammenføring med en herboende person, senere skal  

 nægtes forlænget eller inddrages, herunder hvorvidt  

 forsørgelsesevnen fortsat må anses for godtgjort.
 Kommunalbestyrelsen afgiver udtalelse om referencens  

 forsørgelsesevne både til brug for Udlændingestyrelsens  

 afgørelse om, hvorvidt opholdstilladelsen skal meddeles første  

 gang, og til brug for Udlændingestyrelsens afgørelse om,  

 hvorvidt opholdstilladelsen senere skal nægtes forlænget eller  

 inddrages, jf. bekendtgørelsens § 21.
 Kommunalbestyrelsens udtalelse er ikke en  

 afgørelse, som skal meddeles den enkelte udlænding, men en  

 udtalelse til brug for den afgørelse, som Udlændingestyrelsen  

 træffer over for den enkelte udlænding.
4.2. Hvornår skal kommunalbestyrelsen anmodes om  

 en udtalelse ? 4.2.1. Meddelelse eller fortsat meddelelse af  

 opholdstilladelsen skal kunne betinges af godtgørelse af  

 forsørgelsesevnen 4.2.1.1. Meddelelse af opholdstilladelse første  

 gang, hvor der kan henholdsvis skal stilles krav om godtgørelse af  

 forsørgelsesevnen Ved meddelelse af opholdstilladelse første gang kan  

 Udlændingestyrelsen kun anmode kommunalbestyrelsen om en udtalelse om  

 referencens forsørgelsesevne, hvis meddelelsen af opholdstilladelse  

 efter udlændingelovgivningen kan betinges af referencens  

 godtgørelse af sin forsørgelsesevne.
 Der kan henholdsvis skal stilles krav om, at referencen  

 eller referencerne godtgør at kunne forsørge en ansøger,  

 der har søgt om opholdstilladelse efter følgende bestemmelser i  

 udlændingeloven:
-	§ 9, stk. 1, nr. 2, litra d (ægtefælle eller  

 fast samlever til en reference, der ikke har dansk indfødsret,  

 statsborgerskab i et andet nordisk land eller flygtningestatus), -	§ 9, stk. 1, nr. 3 (mindreårige børn til en  

 reference, der ikke har dansk indfødsret, statsborgerskab i et andet  

 nordisk land eller flygtningestatus), -	§ 9, stk. 1, nr. 4 (forældre over 60 år til en  

 reference, der har dansk indfødsret, statsborgerskab i et andet  

 nordisk land eller flygtningestatus), eller -	§ 9, stk. 2, nr. 1 (anden nær familiemæssig  

 tilknytning til en reference).
 De nærmere regler om, hvornår der kan  

 henholdsvis skal stilles krav om, at referencen eller referencerne  

 godtgør at kunne forsørge ansøgeren, findes i  

 udlændingelovens § 9, stk. 3 og 4.
4.2.1.2. Inddragelse eller nægtelse af  

 forlængelse af tidsbegrænset opholdstilladelse Ved inddragelse eller nægtelse af forlængelse  

 af en tidsbegrænset opholdstilladelse kan Udlændingestyrelsen kun  

 anmode kommunalbestyrelsen om en udtalelse om referencens  

 forsørgelsesevne i tilfælde, hvor ansøgeren har  

 tidsbegrænset opholdstilladelse efter udlændingelovens § 9,  

 stk. 1, nr. 2, litra d, § 9, stk. 1, nr. 3, § 9,  

 stk. 1, nr. 4, eller § 9, stk. 2, nr. 1, og kun hvis  

 opholdstilladelsen er betinget af, at referencen eller referencerne  

 godtgør at kunne forsørge ansøgeren, jf.  

 udlændingelovens § 19, stk. 1, nr. 4, jf. § 11,  

 stk. 2.
4.2.2. Udlændingestyrelsen skal have truffet  

 bestemmelse om, at forsørgelsesevnen skal godtgøres Udlændingestyrelsen anmoder kun kommunalbestyrelsen  

 om en udtalelse om referencens eller referencernes forsørgelsesevne,  

 hvis Udlændingestyrelsen har truffet bestemmelse om, at der skal  

 stilles krav om, at referencen eller referencerne godtgør at kunne  

 forsørge ansøgeren, jf. bekendtgørelsens § 22,  

 stk. 1, 1. pkt.
Dette gælder både for  

 Udlændingestyrelsens afgørelser om meddelelse af  

 opholdstilladelse og for Udlændingestyrelsens afgørelser om  

 inddragelse eller nægtelse af forlængelse af  

 opholdstilladelse.
 Inden kommunalbestyrelsen anmodes om at afgive en  

 udtalelse om referencens eller referencernes forsørgelsesevne, skal  

 Udlændingestyrelsen således have foretaget en vurdering af, om  

 der i den konkrete sag skal stilles krav om, at referencen eller referencerne  

 godtgør at kunne forsørge ansøgeren, eller om der er  

 grundlag for at dispensere fra et sådant krav.
Finder Udlændingestyrelsen, at der i den konkrete  

 sag skal dispenseres fra kravet om godtgørelse af  

 forsørgelsesevnen, meddeles ansøgeren opholdstilladelse, uanset  

 om referencen eller referencerne godtgør at kunne forsørge  

 ansøgeren eller ej.
I sådanne tilfælde anmodes  

 kommunalbestyrelsen derfor ikke om en udtalelse om referencens eller  

 referencernes forsørgelsesevne.
I sager om inddragelse eller nægtelse af  

 forlængelse af opholdstilladelse kan en afvejning af de i  

 udlændingelovens § 26 nævnte hensyn, herunder bl.a.  

 ansøgerens personlige forhold og tilknytning til Danmark samt til  

 hjemlandet, medføre, at inddragelse eller nægtelse af  

 forlængelse af opholdstilladelsen undlades, uanset at referencen eller  

 referencerne ikke kan godtgøre fortsat at kunne forsørge  

 ansøgeren.
Er dette tilfældet, anmoder Udlændingestyrelsen  

 ikke kommunalbestyrelsen om en udtalelse om referencens eller referencernes  

 forsørgelsesevne.
Tilsvarende gælder, hvis  

 Udlændingestyrelsen ud fra de for styrelsen foreliggende oplysninger om  

 referencens eller referencernes indkomstforhold finder, at den manglende  

 forsørgelsesevne er rent midlertidig eller undskyldelig.
4.2.3. Udlændingestyrelsen undlader at anmode  

 kommunalbestyrelsen om en udtalelse, hvis det er åbenbart, at  

 referencen kan forsørge ansøgeren Udlændingestyrelsen anmoder ikke kommunalbestyrelsen  

 om en udtalelse, hvis det er åbenbart, at referencen eller referencerne  

 kan forsørge ansøgeren   og det dermed er åbenbart, at  

 ansøgeren skal meddeles opholdstilladelse, jf. bekendtgørelsens  

 § 22, stk. 1, 2. pkt., 1. led.
 Viser de oplysninger om referencens indkomstforhold, som  

 Udlændingestyrelsen er i besiddelse af, at den samlede månedlige  

 bruttoindkomst åbenbart overstiger forsørgelsesbeløbet og  

 fortsat må antages at ville gøre dette, anmoder  

 Udlændingestyrelsen således ikke kommunalbestyrelsen om en  

 udtalelse.
Foreligger bruttoindkomsten helt eller delvis i form af  

 indkomst ved selvstændig erhvervsvirksomhed, skal  

 Udlændingestyrelsen dog under alle omstændigheder anmode  

 kommunalbestyrelsen om en udtalelse om den pågældendes  

 forsørgelsesevne.
Herved kan kommunalbestyrelsen forelægge  

 spørgsmålet om referencens indkomst ved selvstændig  

 erhvervsvirksomhed for kommunens skatteforvaltning, der kan vurdere, om de  

 fremlagte regnskaber giver et retvisende billede af erhvervsvirksomhedens  

 overskud, eller om oplysningerne til skattevæsenet i den  

 pågældendes seneste årsopgørelse giver et mere  

 retvisende billede af den pågældendes indkomst ved  

 selvstændig erhvervsvirksomhed, jf. herved bekendtgørelsens  

 § 17.
 Uanset om det på baggrund af de oplysninger, som  

 Udlændingestyrelsen er i besiddelse af, fremstår som  

 åbenbart, at referencen kan forsørge ansøgeren, skal  

 Udlændingestyrelsen endvidere altid anmode kommunalbestyrelsen om en  

 udtalelse om den pågældendes forsørgelsesevne, hvis der er  

 konkret grundlag for at antage, at de oplysninger, som  

 Udlændingestyrelsen er i besiddelse af, ikke giver et retvisende  

 billede af referencens indkomstforhold, f.eks. hvis den  

 pågældendes seneste årsopgørelse viser, at et andet  

 indkomstbeløb er oplyst til skattemyndighederne, jf. herved  

 bekendtgørelsens § 17.
Det er endvidere en forudsætning for  

 Udlændingestyrelsens undladelse af at anmode kommunalbestyrelsen om en  

 udtalelse, at der er ikke er tvivl om beregningen af  

 forsørgelsesbeløbet.
Er der en sådan tvivl, skal  

 Udlændingestyrelsen anmode kommunalbestyrelsen om en udtalelse, uanset  

 om referencens indkomstforhold ud fra en umiddelbar betragtning må  

 betragtes som værende af en sådan karakter, at  

 forsørgelsesevnen kan anses for godtgjort.
Skal flere referencer godtgøre at kunne  

 forsørge ansøgeren, og/eller har en eller flere personer  

 afgivet garantierklæring om at ville medvirke til at forsørge  

 ansøgeren, er det endelig en forudsætning for  

 Udlændingestyrelsens undladelse af at anmode kommunalbestyrelsen om en  

 udtalelse, at der ikke foreligger tvivl om nogle af de pågældende  

 personers indkomstforhold, samtidig med at det er åbenbart, at de  

 pågældende kan og fortsat vil kunne forsørge  

 ansøgeren.
Tilsvarende gælder for ansøgeren i sager om  

 inddragelse eller nægtelse af forlængelse af opholdstilladelse,  

 hvor ansøgerens bruttoindkomst skal medregnes ved opgørelsen af  

 den samlede månedlige bruttoindkomst.
4.2.4. Udlændingestyrelsen undlader at anmode  

 kommunalbestyrelsen om en udtalelse, hvis det er åbenbart, at  

 referencen ikke kan forsørge ansøgeren Udlændingestyrelsen anmoder ikke kommunalbestyrelsen  

 om en udtalelse, hvis det er åbenbart, at referencen eller referencerne  

 ikke kan forsørge ansøgeren   og det dermed er åbenbart,  

 at ansøgeren ikke skal meddeles opholdstilladelse, jf.  

 bekendtgørelsens § 22, stk. 1, 2. pkt., 2. led.
 Udlændingestyrelsen kan kun undlade at anmode  

 kommunalbestyrelsen om en udtalelse, hvis de oplysninger vedrørende  

 referencens indkomstforhold, som Udlændingestyrelsen er i besiddelse  

 af, viser, at det er åbenbart, at referencen ikke kan forsørge  

 ansøgeren, fordi referencen alene har indkomst, som ikke medregnes ved  

 opgørelsen af den pågældendes bruttoindkomst efter  

 bekendtgørelsens § 12. Dette vil typisk være  

 tilfældet, hvis referencen alene har indkomst i form af offentlige  

 ydelser, f.eks. kontanthjælp eller dagpenge ved arbejdsløshed,  

 som ikke medregnes ved opgørelsen af den pågældendes  

 bruttoindkomst.
 Modtager referencen nogen form for indkomst, som medregnes  

 ved opgørelsen af bruttoindkomsten   herunder offentlige ydelser i  

 form af efterløn, delefterløn, folkepension,  

 førtidspension, invaliditetsydelser samt, såfremt referencen er  

 lønmodtager eller selvstændig erhvervsdrivende, dagpenge  

 på grund af sygdom, herunder tilskadekomst, og ved graviditet, barsel  

 og adoption samt orlovsydelser, jf. bekendtgørelsens § 12,  

 stk. 1, nr. 3   kan Udlændingestyrelsen ikke undlade at anmode  

 kommunalbestyrelsen om en udtalelse om referencens forsørgelsesevne.  

 Dette gælder uanset beløbsstørrelsen på den  

 pågældendes indkomst.
Skal flere referencer godtgøre at forsørge  

 ansøgeren, og/eller har en eller flere personer afgivet  

 garantierklæring om at ville medvirke til at forsørge  

 ansøgeren, er det en forudsætning for Udlændingestyrelsens  

 undladelse af at anmode kommunalbestyrelsen om en udtalelse, at ingen af de  

 pågældende personer har indkomst, som medregnes ved  

 opgørelsen af den samlede månedlige bruttoindkomst.
Tilsvarende  

 gælder for ansøgeren i sager om inddragelse eller nægtelse  

 af forlængelse af opholdstilladelse, hvor ansøgerens  

 bruttoindkomst skal medregnes ved opgørelsen af den samlede  

 månedlige bruttoindkomst.
4.3. Hvornår kan Udlændingestyrelsen anmode  

 kommunalbestyrelsen om en ny udtalelse ? Udlændingestyrelsen kan anmode kommunalbestyrelsen  

 om en ny udtalelse om referencens eller referencernes  

 forsørgelsesevne, såfremt dette anses for påkrævet,  

 jf. bekendtgørelsens § 22, stk. 2.
 Er grundlaget for kommunalbestyrelsens udtalelse urigtigt,  

 eller viser dette sig senere at være tilfældet, eller er  

 kommunalbestyrelsens udtalelse ikke afgivet i overensstemmelse med reglerne i  

 bekendtgørelsens § 24, kan Udlændingestyrelsen anmode  

 kommunalbestyrelsen om en ny udtalelse, såfremt styrelsen finder dette  

 påkrævet for at kunne træffe afgørelse om, hvorvidt  

 det kan anses for godtgjort, at referencen kan forsørge  

 ansøgeren, jf. bekendtgørelsens § 25, stk. 2, jf.  

 § 22, stk. 2.
 Viser det sig ved Udlændingestyrelsens behandling af  

 sagen, at kommunalbestyrelsens beregning af forsørgelsesbeløbet  

 og/eller opgørelse af den samlede månedlige bruttoindkomst er  

 urigtig, og at grundlaget for indstillingen om, hvorvidt  

 forsørgelsesevnen kan eller ikke kan anses for godtgjort, dermed  

 tilsvarende er urigtigt, kan Udlændingestyrelsen således anmode  

 kommunalbestyrelsen om en ny udtalelse og en ny beregning af  

 forsørgelsesbeløbet og/eller opgørelse af den samlede  

 månedlige bruttoindkomst.
 Udlændingestyrelsen kan endvidere anmode om en ny  

 udtalelse, hvis Udlændingestyrelsens behandling af sagen viser, at de  

 faktiske oplysninger, som kommunalbestyrelsen har lagt til grund for  

 beregningen af forsørgelsesbeløbet og/eller opgørelsen  

 af den samlede månedlige bruttoindkomst, er urigtige.
 Er der siden tidspunktet for kommunalbestyrelsens  

 oprindelige beregning af forsørgelsesbeløbet sket  

 ændringer i faktiske forhold af relevans for beregningen af  

 forsørgelsesbeløbet eller for opgørelsen af den samlede  

 månedlige bruttoindkomst, kan Udlændingestyrelsen ligeledes  

 anmode kommunalbestyrelsen om en ny udtalelse og en ny beregning af  

 forsørgelsesbeløbet og/eller opgørelse af den samlede  

 bruttoindkomst på grundlag af de ændrede aktuelle forhold.
Er kommunalbestyrelsens oplysninger om  

 forsørgelsesbeløbet og/eller den samlede månedlige  

 bruttoindkomst uklare, og er der derfor ikke sikkerhed for, at  

 kommunalbestyrelsens udtalelse er afgivet på et korrekt grundlag, kan  

 Udlændingestyrelsen ligeledes anmode kommunalbestyrelsen om en ny  

 udtalelse.
Et uklart oplysningsgrundlag vil f.eks. foreligge, hvis  

 kommunalbestyrelsens udtalelse ikke indeholder alle de oplysninger, der er  

 nødvendige for at beregne forsørgelsesbeløbet og/eller  

 for at opgøre den samlede månedlige bruttoindkomst.
Der vil endelig kunne være anledning til, at  

 Udlændingestyrelsen anmoder kommunalbestyrelsen om en ny udtalelse,  

 hvis Udlændingestyrelsen på baggrund af nye oplysninger fra  

 ansøgeren eller referencen finder dette påkrævet.
Dette gælder også, selvom Udlændingestyrelsen har  

 truffet afgørelse om, at referencens forsørgelsesevne ikke kan  

 anses for godtgjort, og referencens eller ansøgerens henvendelse  

 derfor må betragtes som en anmodning om genoptagelse af sagen.
Der kan  

 i den forbindelse lægges vægt på, at de  

 pågældende personers indkomstforhold har ændret sig siden  

 tidspunktet for Udlændingestyrelsens afgørelse, f.eks. fordi  

 referencen har fået fast arbejde.
 Udlændingestyrelsen kan bede kommunalbestyrelsen om  

 en ny udtalelse flere gange, såfremt dette anses for  

 påkrævet.
4.4. Hvilken kommunalbestyrelse skal anmodes om en  

 udtalelse ? Som udgangspunkt afgives udtalelsen om referencens eller  

 referencernes forsørgelsesevne af kommunalbestyrelsen i den kommune,  

 hvor referencen eller referencerne bor eller opholder sig, jf.  

 bekendtgørelsens § 23, stk. 1. Dette gælder, uanset om  

 ansøgeren må antages at tage bopæl eller ophold i den  

 samme kommune som referencen eller referencerne.
Det gælder ligeledes i  

 tilfælde, hvor ansøgeren allerede bor eller opholder sig her i  

 landet, uanset om dette er i den samme kommune som referencen eller  

 referencerne.
 Bor eller opholder referencerne sig imidlertid i flere  

 forskellige kommuner, afgives udtalelsen om referencernes  

 forsørgelsesevne af kommunalbestyrelsen i den af de  

 pågældende kommuner, hvor det må antages, at  

 ansøgeren vil tage bopæl eller ophold, eller hvor  

 ansøgeren allerede bor eller opholder sig, jf. bekendtgørelsens  

 § 23, stk. 2, 1. pkt.
Må det antages, at ansøgeren vil tage  

 bopæl eller ophold i en anden kommune end en af de kommuner, hvor  

 referencerne bor eller opholder sig, afgives udtalelsen om referencernes  

 forsørgelsesevne af kommunalbestyrelsen i den kommune, hvor den  

 ældste af referencerne bor eller opholder sig, jf.  

 bekendtgørelsens § 23, stk. 2, 2. pkt.
Tilsvarende  

 gør sig gældende, hvis det ikke vides, hvor ansøgeren vil  

 tage bopæl eller ophold.
Det gælder ligeledes i tilfælde,  

 hvor ansøgeren allerede bor eller opholder sig i en anden kommune end  

 en af de kommuner, hvor referencerne bor eller opholder sig.
Den kommunalbestyrelse, der efter de ovenfor  

 anførte kriterier anmodes om en udtalelse om referencens eller  

 referencernes forsørgelsesevne, afgiver en samlet udtalelse for alle  

 referencerne og de eventuelle andre personer, der indgår ved  

 beregningen af forsørgelsesbeløbet, og/eller hvis  

 bruttoindkomst skal medregnes ved opgørelsen af den samlede  

 månedlige bruttoindkomst.
Bor eller opholder en eller flere af  

 personerne sig i andre kommuner, indhenter kommunalbestyrelsen oplysninger og  

 dokumentation vedrørende de pågældende personers forhold,  

 herunder indkomstforhold, fra kommunalbestyrelsen i den eller de  

 pågældende kommuner.
 Har de involverede kommunalbestyrelser indgået  

 aftale om, at udtalelsen afgives af en anden kommunalbestyrelse end den  

 kommunalbestyrelse, der skal afgive udtalelsen i henhold til reglerne herom i  

 bekendtgørelsens § 23, og finder Udlændingestyrelsen det  

 påkrævet at anmode om en ny udtalelse, jf. herved afsnit 4.3.,  

 retter Udlændingestyrelsen anmodningen om en ny udtalelse til den  

 kommunalbestyrelse, der skal afgive udtalelsen i henhold til reglerne herom i  

 bekendtgørelsens § 23. Ønsker den pågældende  

 kommunalbestyrelse ikke at afgive den nye udtalelse, må  

 kommunalbestyrelsen på ny indgå aftale om, at den nye udtalelse  

 afgives af en anden kommunalbestyrelse.
4.5. Frister for kommunalbestyrelsens afgivelse af  

 udtalelse Det følger af bekendtgørelsens § 21, at  

 kommunalbestyrelsen afgiver udtalelse om referencens forsørgelsesevne  

 inden for den af Udlændingestyrelsen fastsatte frist herfor.
Udlændingestyrelsen vil normalt fastsætte en  

 frist på 3 uger for afgivelsen af kommunalbestyrelsens udtalelse.
Er  

 kommunalbestyrelsen ikke i stand til at overholde den af  

 Udlændingestyrelsen fastsatte frist for afgivelse af udtalelsen,  

 må kommunalbestyrelsen kontakte Udlændingestyrelsen og begrunde  

 overskridelsen af fristen.
Udlændingestyrelsen kan i så fald om  

 nødvendigt fastsætte en ny frist for afgivelsen af  

 udtalelsen.
4.6. Indholdet af kommunalbestyrelsens udtalelse 4.6.1. Oplysninger om  

 forsørgelsesbeløbet Kommunalbestyrelsens udtalelse skal indeholde oplysninger  

 om forsørgelsesbeløbet som beregnet efter reglerne i  

 bekendtgørelsens kapitel 2 samt en angivelse af, hvorledes dette  

 beløb er beregnet, jf. bekendtgørelsens § 24, stk. 1,  

 nr. 1.
 Forsørgelsesbeløbet skal opsplittes på  

 de personer, der i den konkrete sag indgår ved beregningen af  

 forsørgelsesbeløbet.
4.6.2. Oplysninger om den samlede månedlige  

 bruttoindkomst Kommunalbestyrelsens udtalelse skal indeholde oplysninger  

 om den samlede månedlige bruttoindkomst som opgjort efter reglerne i  

 bekendtgørelsens kapitel 3 samt en angivelse af, hvorledes  

 bruttoindkomsten er opgjort, jf. bekendtgørelsens § 24,  

 stk. 1, nr. 2.
 Den samlede månedlige bruttoindkomst skal opsplittes  

 på de personer, hvis bruttoindkomst i den konkrete sag skal medregnes  

 ved opgørelsen af den samlede månedlige bruttoindkomst i den  

 konkrete sag.
Den enkelte persons bruttoindkomst skal endvidere  

 opsplittes på hver af de i bekendtgørelsens § 12,  

 stk. 1, nr. 1-7, nævnte indkomstformer med angivelse af  

 beløbsstørrelsen for hver indkomstform.
Det skal endvidere  

 angives, på hvilket dokumentationsgrundlag den enkelte indkomstform er  

 opgjort, og for hvilken periode det dokumentationsmæssige  

 opgørelsesgrundlag er indhentet.
I den forbindelse skal der henvises  

 til den relevante bestemmelse i bekendtgørelsen.
Har personen anført at modtage en indkomstform, som  

 ifølge kommunalbestyrelsens udtalelse ikke skal medregnes ved  

 opgørelsen af bruttoindkomsten, skal udtalelsen indeholde en  

 begrundelse herfor.
I den forbindelse skal der henvises til den eller de  

 bestemmelser i bekendtgørelsen, som medfører, at den  

 anførte indkomstform ikke medregnes.
 Det skal endvidere oplyses, om den pågældende  

 person har skiftet arbejde eller stilling eller fået ændret sine  

 lønvilkår inden for opgørelsesperioden for  

 lønindkomsten, jf. herved bekendtgørelsens § 13,  

 stk. 4, og i givet fald, i hvilket omfang dette har medført en  

 lønnedgang for den pågældende.
4.6.3. Indstilling om, hvorvidt det kan eller ikke kan  

 anses for godtgjort, at referencen kan forsørge ansøgeren Kommunalbestyrelsens udtalelse skal indeholde en klar  

 indstilling om, hvorvidt det kan   eller ikke kan   anses for godtgjort, at  

 referencen eller referencerne kan forsørge ansøgeren.
 Udgør den samlede månedlige bruttoindkomst et  

 beløb, der mindst svarer til forsørgelsesbeløbet, skal  

 kommunalbestyrelsens udtalelse indeholde en indstilling om, at det må  

 anses for godtgjort, at referencen eller referencerne kan forsørge  

 ansøgeren, jf. bekendtgørelsens § 24, stk. 2, 1.  

 pkt.
 Udgør den samlede månedlige bruttoindkomst  

 derimod et beløb, der er mindre end forsørgelsesbeløbet,  

 skal kommunalbestyrelsens udtalelse indeholde en indstilling om, at det ikke  

 kan anses for godtgjort, at referencen eller referencerne kan forsørge  

 ansøgeren, jf. bekendtgørelsens § 24, stk. 2, 2.  

 pkt.
4.6.4. Dokumentation, der vedlægges  

 udtalelsen Det følger af bekendtgørelsens § 24,  

 stk. 3, at kommunalbestyrelsens udtalelse vedlægges referencens  

 eller referencernes -	lønsedler eller anden tilsvarende dokumentation for den  

 pågældendes lønindkomst for den periode, som  

 opgørelsen af lønindkomsten efter bekendtgørelsens  

 § 13 vedrører, -	driftsøkonomiske årsregnskaber for de seneste 3 år  

 og eventuelt perioderegnskab for den pågældendes  

 selvstændige erhvervsvirksomhed, -	vedtægter eller aftale for den pågældendes  

 selvstændige erhvervsvirksomhed, der er oprettet som sameje,  

 interessentskab eller kommanditselskab, -	særskilte dokumentation for indkomst som nævnt i  

 § 12, stk. 3-5, for den seneste måned, -	særskilte dokumentation for indkomst som nævnt i  

 § 12, stk. 1, nr. 6 og 7, for de seneste 12 måneder, samt -	seneste årsopgørelse.
 Tilsvarende gælder for ansøgere i  

 inddragelses- og forlængelsessituationer, hvor ansøgerens  

 bruttoindkomst skal medregnes ved opgørelsen af den samlede  

 månedlige bruttoindkomst, jf. bekendtgørelsens § 6, jf.  

 § 18, og for personer, der har afgivet garantierklæring over for  

 Udlændingestyrelsen om at ville medvirke til at forsørge  

 ansøgeren, og hvis bruttoindkomst derfor ligeledes skal medregnes ved  

 opgørelsen af den samlede månedlige bruttoindkomst, jf.  

 bekendtgørelsens § 8, jf. § 19.
4.7. Oplysningspligt 4.7.1. Ansøgerens oplysningspligt Det følger af udlændingelovens § 40,  

 stk. 1, 1. pkt., at en udlænding bl.a. skal meddele de  

 oplysninger, som er nødvendige til bedømmelse af, om en  

 tilladelse i henhold til udlændingeloven kan gives, inddrages eller  

 bortfalde.
Ansøgeren har således pligt til at meddele de  

 oplysninger om den pågældendes forhold, som har betydning for  

 beregningen af forsørgelsesbeløbet.
Skal ansøgerens  

 bruttoindkomst i en inddragelses- eller forlængelsessituation medregnes  

 ved opgørelsen af den samlede månedlige bruttoindkomst, har den  

 pågældende ligeledes pligt til at meddele de oplysninger og  

 fremlægge den dokumentation vedrørende sine indkomstforhold, som  

 har betydning for opgørelsen af den pågældendes  

 bruttoindkomst.
4.7.2. Pålæg om oplysningspligt for  

 referencen og andre personer, der skal inddrages ved kommunalbestyrelsens  

 udtalelse Udlændingestyrelsen kan pålægge  

 referencen og andre personer, der skal inddrages ved beregningen af  

 forsørgelsesbeløbet og/eller opgørelsen af den samlede  

 månedlige bruttoindkomst, at meddele de oplysninger, som er  

 nødvendige til bedømmelse af, hvorvidt ansøgeren skal  

 meddeles opholdstilladelse, eller hvorvidt ansøgerens  

 opholdstilladelse skal inddrages eller nægtes forlænget, jf.  

 udlændingelovens § 40, stk. 1, 3. pkt.
Udlændingestyrelsen kan således  

 pålægge referencen og andre personer end mindreårige  

 børn, som referencen har forsørgelsespligt over for, at meddele  

 de oplysninger om de pågældendes forhold, som har betydning for  

 beregningen af forsørgelsesbeløbet.
Udlændingestyrelsen  

 kan ligeledes pålægge referencen og personer, der har afgivet  

 garantierklæring om at ville medvirke til at forsørge  

 ansøgeren, jf. bekendtgørelsens § 19, at meddele de  

 oplysninger og fremlægge den dokumentation vedrørende de  

 pågældendes indkomstforhold, som har betydning for  

 opgørelsen af bruttoindkomsten.
 Afviser referencen eller en anden person, der skal  

 inddrages ved kommunalbestyrelsens udtalelse, at fremlægge den  

 dokumentation, som skal vedlægges udtalelsen, jf.  

 bekendtgørelsens § 24, stk. 3, må kommunalbestyrelsen  

 rette henvendelse til Udlændingestyrelsen, der herefter kan  

 pålægge den pågældende at fremlægge  

 dokumentationen.
 Finder kommunalbestyrelsen, at der er konkret anledning  

 til at indhente anden dokumentation vedrørende forholdene, herunder  

 indkomst- og formueforholdene, for referencen eller en anden person, der skal  

 inddrages ved kommunalbestyrelsens udtalelse, må kommunalbestyrelsen  

 ligeledes rette henvendelse til Udlændingestyrelsen, der herefter tager  

 stilling til, hvorvidt der er grundlag for at pålægge den  

 pågældende at fremlægge den udbedte dokumentation.
4.8. Kommunalbestyrelsens oplysningsgrundlag 4.8.1. Oplysninger og dokumentation, som  

 Udlændingestyrelsen videregiver til kommunalbestyrelsen i forbindelse  

 med anmodningen om en udtalelse I forbindelse med Udlændingestyrelsens anmodning til  

 kommunalbestyrelsen om en udtalelse om referencens eller referencernes  

 forsørgelsesevne gør Udlændingestyrelsen   i det omfang  

 Udlændingestyrelsen er bekendt hermed   kommunalbestyrelsen  

 opmærksom på -	om forsørgelsesevnen skal godtgøres af en eller flere  

 referencer, -	om der er en eller flere ansøgere, -	om referencen (eller en eller flere af referencerne) har  

 forsørgelsespligt over for personer, der ikke er mindreårige  

 børn, og i givet fald hvilke personer der er tale om, -	om en eller flere personer har afgivet garantierklæring over  

 for Udlændingestyrelsen, og -	om ansøgerens bruttoindkomst skal medregnes ved  

 opgørelsen af den samlede månedlige bruttoindkomst, fordi der er  

 tale om en inddragelses- eller forlængelsessituation.
 Udlændingestyrelsen indhenter den dokumentation  

 vedrørende indkomstforholdene for de personer, hvis bruttoindkomst  

 skal inddrages ved opgørelsen af den samlede månedlige  

 bruttoindkomst, som skal vedlægges kommunalbestyrelsens udtalelse, jf.  

 herved bekendtgørelsens § 24, stk. 3. Dokumentationen  

 vedlægges Udlændingestyrelsens anmodning om kommunalbestyrelsens  

 udtalelse.
4.8.2. Indhentelse af oplysninger og dokumentation fra  

 andre dele af forvaltningen og fra Udlændingestyrelsen og andre  

 kommunalbestyrelser og myndigheder I det omfang kommunalbestyrelsen ikke har modtaget de  

 fornødne oplysninger og den fornødne dokumentation fra  

 Udlændingestyrelsen, kan kommunalbestyrelsen indhente yderligere  

 oplysninger og dokumentation vedrørende forhold, der er af betydning  

 for beregningen af forsørgelsesbeløbet og for opgørelsen  

 af den samlede månedlige bruttoindkomst, fra andre dele af  

 forvaltningen og fra Udlændingestyrelsen og andre kommunalbestyrelser  

 og myndigheder.
Bestemmelsen sigter særlig til, at  

 kommunalbestyrelsen kan indhente oplysninger vedrørende  

 indkomstforholdene for de personer, hvis bruttoindkomst skal medregnes ved  

 opgørelsen af den samlede månedlige bruttoindkomst, fra  

 kommunens skatteforvaltning.
Herved kan det søges oplyst, om de  

 oplysninger, som den pågældende har opgivet om sine  

 indkomstforhold til skatteforvaltningen, er enslydende med de oplysninger om  

 indkomstforholdene, som fremgår af det fremlagte  

 opgørelsesgrundlag, jf. bekendtgørelsens § 24,  

 stk. 3, jf. §§ 13-16.
 I det omfang Udlændingestyrelsen ikke på  

 tidspunktet for anmodningen om kommunalbestyrelsens udtalelse har videregivet  

 de oplysninger og den dokumentation, som Udlændingestyrelsen er i  

 besiddelse af, og som er nødvendig for kommunalbestyrelsens udtalelse,  

 jf. afsnit 4.8.1., kan kommunalbestyrelsen efterfølgende indhente  

 oplysningerne og dokumentationen fra Udlændingestyrelsen.
 Kommunalbestyrelsen kan i øvrigt indhente  

 oplysninger og dokumentation fra Udlændingestyrelsen til brug for  

 beregningen af forsørgelsesbeløbet, såfremt der siden  

 tidspunktet for Udlændingestyrelsens anmodning om kommunalbestyrelsens  

 udtalelse er sket ændringer i de faktiske forhold for de personer, der  

 skal inddrages ved beregningen af forsørgelsesbeløbet, som er  

 af relevans for beregningen, eller såfremt kommunalbestyrelsen finder  

 anledning til at få undersøgt, om dette er tilfældet.
 Bor eller opholder en eller flere af de personer, som skal  

 inddrages ved kommunalbestyrelsens udtalelse, sig i en anden kommune end den  

 kommune, hvis kommunalbestyrelse efter reglerne i bekendtgørelsens  

 § 23 skal afgive udtalelsen om referencens eller referencernes  

 forsørgelsesevne, indhenter den pågældende  

 kommunalbestyrelse om nødvendigt oplysninger og dokumentation  

 vedrørende de pågældende personers forhold fra  

 kommunalbestyrelsen i den eller de kommuner, hvor den eller de  

 pågældende personer bor eller opholder sig, med henblik på  

 at kunne afgive en samlet udtalelse.
 Kommunalbestyrelsen kan ligeledes om nødvendigt  

 indhente oplysninger og dokumentation fra andre myndigheder til brug for  

 udtalelsen om referencens eller referencernes forsørgelsesevne.
4.8.3. Kommunalbestyrelsens videregivelse af  

 oplysninger og dokumentation Kommunalbestyrelsen videregiver efter anmodning fra den  

 kommunalbestyrelse, der skal afgive udtalelsen om referencens eller  

 referencernes forsørgelsesevne, oplysninger og dokumentation  

 vedrørende forhold for personer, der bor eller opholder sig i  

 kommunen, som er af betydning for beregningen af  

 forsørgelsesbeløbet og for opgørelsen af den samlede  

 månedlige bruttoindkomst.
4.8.4. Samtykkekrav til udveksling af oplysninger og  

 dokumentation Førend Udlændingestyrelsen anmoder  

 kommunalbestyrelsen om en udtalelse om referencens eller referencernes  

 forsørgelsesevne, indhenter Udlændingestyrelsen   i det omfang  

 det er nødvendigt efter den lovgivning, der gælder for  

 udveksling af personoplysninger   samtykke fra de personer, der skal  

 inddrages ved kommunalbestyrelsens udtalelse, til, at oplysninger og  

 dokumentation vedrørende de pågældende kan udveksles  

 mellem Udlændingestyrelsen og kommunalbestyrelsen og mellem  

 kommunalbestyrelsen og andre kommunalbestyrelser og myndigheder.
Samtykket  

 vil omfatte oplysninger og dokumentation vedrørende forhold, som er af  

 betydning for beregningen af forsørgelsesbeløbet og/eller  

 opgørelsen af den samlede månedlige bruttoindkomst.
 Er kommunalbestyrelsens konkrete indhentelse af  

 oplysninger og dokumentation ikke dækket af det samtykke, som  

 Udlændingestyrelsen oprindeligt har indhentet, indhenter  

 kommunalbestyrelsen samtykke fra den eller de berørte personer,  

 førend kommunalbestyrelsen indhenter de fornødne oplysninger og  

 den fornødne dokumentation fra andre myndigheder.
 Opnås samtykke ikke, kan indhentelse og  

 videregivelse af oplysninger og dokumentation ske uden samtykke fra de  

 pågældende personer i overensstemmelse med reglerne i den  

 lovgivning, der gælder for udveksling af personoplysninger.
 Udlændingestyrelsen og   i det omfang  

 kommunalbestyrelsen selvstændigt indhenter samtykke  

 kommunalbestyrelsen skal oplyse de pågældende personer om  

 adgangen til at indhente og videregive oplysninger og dokumentation og om  

 konsekvensen af, at den pågældende ikke vil meddele samtykke  

 hertil.
4.9. Retsvirkningen af kommunalbestyrelsens  

 udtalelse 4.9.1. Udlændingestyrelsens binding af  

 kommunalbestyrelsens udtalelse Udlændingestyrelsen lægger  

 kommunalbestyrelsens udtalelse til grund ved afgørelsen om, det kan  

 anses for godtgjort, at referencen eller referencerne kan forsørge  

 ansøgeren, jf. bekendtgørelsens § 25, 1. pkt.
 Udlændingestyrelsen kan dog undlade at lægge  

 kommunalbestyrelsens udtalelse til grund, hvis grundlaget for udtalelsen er  

 eller senere viser sig at være urigtigt, eller hvis udtalelsen ikke er  

 afgivet i overensstemmelse med reglerne i bekendtgørelsens § 24  

 om indholdet af kommunalbestyrelsens udtalelse, jf. bekendtgørelsens  

 § 25, 2. pkt.
 Udlændingestyrelsen træffer i sådanne  

 tilfælde afgørelse om, hvorvidt det kan anses for godtgjort, at  

 referencen eller referencerne kan forsørge ansøgeren, medmindre  

 styrelsen finder det påkrævet at anmode kommunalbestyrelsen om en  

 ny udtalelse, jf. bekendtgørelsens § 25, stk. 2, jf.  

 § 22, stk. 2.
 Indeholder kommunalbestyrelsens udtalelse  

 tilstrækkelige oplysninger til, at en korrekt beregning af  

 forsørgelsesbeløbet og en korrekt opgørelse af den  

 samlede månedlige bruttoindkomst kan foretages af  

 Udlændingestyrelsen, kan Udlændingestyrelsen uden at anmode  

 kommunalbestyrelsen om en ny udtalelse træffe afgørelse om, at  

 det kan henholdsvis ikke kan anses for godtgjort, at referencen eller  

 referencerne kan forsørge ansøgeren.
 Det er således ikke et krav for at undlade at anmode  

 kommunalbestyrelsen om en ny udtalelse, at betingelserne i  

 bekendtgørelsens § 22, stk. 1, 2. pkt., for den oprindelige  

 vurdering af, hvorvidt Udlændingestyrelsen kan undlade at anmode  

 kommunalbestyrelsen om en udtalelse, jf. herved afsnit 4.2.4. og 4.2.5., er  

 opfyldt.
4.9.2. Kommunalbestyrelsens udtalelse kan ikke  

 indbringes for anden administrativ myndighed Kommunalbestyrelsens udtalelse kan ikke indbringes for  

 anden administrativ myndighed, jf. bekendtgørelsens § 26.
Finder ansøgeren eller referencen, at  

 kommunalbestyrelsens udtalelse ikke giver et retvisende billede af den  

 pågældendes indkomstforhold, kan den pågældende  

 eventuelt på grundlag af fremlæggelse af et nyt  

 opgørelsesgrundlag   anmode Udlændingestyrelsen om at anmode  

 kommunalbestyrelsen om en ny udtalelse.
Udlændingestyrelsen beslutter  

 herefter, om det må anses for påkrævet at anmode  

 kommunalbestyrelsen om en ny udtalelse, jf. herved bekendtgørelsens  

 § 22, stk. 2, og afsnit 4.3.
INDHOLDSFORTEGNELSE 1.	Indledning 2.	Beregning af forsørgelsesbeløbet 2.1.	Bruttoberegning 2.2.	Hypotetisk beregning 2.3.	Aktuel beregning 2.4.	Hvilke personer indgår ved beregningen af  

 forsørgelsesbeløbet ? 2.5.	Hvilken hypotetisk kontanthjælp indgår ved beregningen  

 af   

 forsørgelsesløbet ? 2.6.	Hverken referencen eller ansøgeren har  

 forsørgelsespligt over for   

 andre personer 2.6.1.	Hverken referencen eller ansøgeren er fyldt 60 år 2.6.2.	Både referencen og ansøgeren er fyldt 60 år 2.6.3.	Referencen eller ansøgeren er ikke fyldt 60 år,  

  

 og den anden part er fyldt 60 år 2.7.	Referencen og/eller ansøgeren har forsørgelsespligt  

 over   

 for mindreårige børn 2.7.1.	Hverken referencen eller ansøgeren er fyldt 60 år 2.7.2.	Både referencen og ansøgeren er fyldt 60 år 2.7.3.	Referencen eller ansøgeren er ikke fyldt 60 år,  

  

 og den anden part er fyldt 60 år 3.	Opgørelse af den samlede månedlige bruttoindkomst 3.1.	Bruttoindkomst 3.2.	Faktisk indkomst 3.3.	Aktuel indkomst 3.4.	Vedvarende indkomst 3.5.	Hvilke personers bruttoindkomst medregnes ved opgørelsen af  

 den   

 samlede månedlige bruttoindkomst ? 3.6.	Hvilken indkomst medregnes ved opgørelsen af  

 bruttoindkomsten ? 3.6.1.	Kun de indkomstformer, der er anført i  

 bekendtgørelsens § 12, stk. 1 3.6.2.	Kun positiv indkomst 3.6.2.	Kun indkomstformer, der udgør mindst 1.200 kr. om  

 året 3.6.3.	Udenlandsk indkomst 3.7.	Lønindkomst   bekendtgørelsens § 12,  

 stk. 1, nr. 1 3.7.1.	Lønindkomstbegrebet 3.7.2.	Opgørelsen af lønindkomsten sker på grundlag  

 af lønsedler   

 eller anden tilsvarende dokumentation for lønindkomsten   

 for de seneste 3 måneder 3.7.3.	Opgørelsen af lønindkomsten sker på grundlag  

 af lønsedler   

 eller anden tilsvarende dokumentation for lønindkomsten   

 for de seneste 12 måneder 3.7.4.	Opgørelse af det månedlige gennemsnit af  

 referencens   

 lønindkomst inden for opgørelsesperioden 3.7.5.	Referencen har skiftet arbejde eller stilling eller fået  

  

 ændret lønvilkår inden for opgørelsesperioden, og  

 dette har   

 ikke medført en lønnedgang 3.7.6.	Referencen har skiftet arbejde eller stilling eller fået  

 ændret   

 lønvilkår inden for opgørelsesperioden, og dette har  

 medført en lønnedgang 3.8.	Indkomst ved selvstændig erhvervsvirksomhed  

 bekendtgørelsens   

 § 12, stk. 1, nr. 2 3.8.1.	Selvstændig erhvervsvirksomhed 3.8.2.	Referencen skal være ejer eller medejer af  

 erhvervsvirksomheden 3.8.3.	Overskud fra selvstændig erhvervsvirksomhed 3.8.4.	Opgørelsen af positiv indkomst ved selvstændig  

 erhvervsvirksomhed   

 sker på grundlag af erhvervsvirksomhedens driftsøkonomiske   

 årsregnskaber og eventuelt perioderegnskab 3.8.4.1.	Regnskaberne skal være godkendt og forsynet med en  

 erklæring  

 fra en offentligt godkendt revisor 3.8.4.2.	Årsregnskaber for de seneste 3 regnskabsår samt  

  

 eventuelt perioderegnskab 3.8.5.	Referencens selvstændige erhvervsvirksomhed er  

 påbegyndt  

 inden for de seneste 3 regnskabsår 3.9.	Indkomst i form af visse offentlige ydelser -  

 bekendtgørelsens   

 § 12, stk. 1, nr. 3 3.10.	Løbende erstatning for tab af erhvervsevne, løbende  

 privat pension,   

 ventepenge m.v.   bekendtgørelsens § 12, stk. 1, nr. 4 3.11.	Løbende ægtefælle- og børnebidrag  

 bekendtgørelsens   

 § 12, stk. 1, nr. 5 3.12.	Udbytte fra aktier, anparter o.l. fra selskaber, der er  

 skattepligtige efter   

 selskabsskatteloven   bekendtgørelsens § 12, stk. 1, nr. 6 3.13.	Renteindkomst   bekendtgørelsens § 12, stk. 1,  

 nr. 7 3.14.	Fravigelse af reglerne for indkomstopgørelsen  

 bekendtgørelsens § 17 4. Kommunalbestyrelsens udtalelse om referencens forsørgelsesevne 4.1.	Udlændingestyrelsens og kommunalbestyrelsens kompetence i  

  

 familiesammenføringssager 4.2.	Hvornår skal kommunalbestyrelsen anmodes om en udtalelse ? 4.2.1.	Meddelelse eller fortsat meddelelse af opholdstilladelse skal  

 kunne  

 betinges af godtgørelse af forsørgelsesevnen 4.2.1.1.	Meddelelse af opholdstilladelse første gang, hvor der  

 kan   

 henholdsvis skal stilles krav om godtgørelse af  

 forsørgelsesevnen 4.2.1.2.	Inddragelse eller nægtelse af forlængelse af  

 opholdstilladelse 4.2.2.	Udlændingestyrelsen skal have truffet bestemmelse om,   

 at forsørgelsesevnen skal godtgøres 4.2.3.	Udlændingestyrelsen undlader at anmode kommunalbestyrelsen  

  

 om en udtalelse, hvis det er åbenbart, at referencen kan  

 forsørge ansøgeren 4.2.4.	Udlændingestyrelsen undlader at anmode kommunalbestyrelsen  

  

 om en udtalelse, hvis det er åbenbart, at referencen ikke kan  

 forsørge ansøgeren 4.3.	Hvornår kan Udlændingestyrelsen anmode  

 kommunalbestyrelsen   

 om en ny udtalelse ? 4.4.	Hvilken kommunalbestyrelse skal anmodes om en udtalelse ? 4.5.	Frister for kommunalbestyrelsens afgivelse af udtalelse 4.6.	Indholdet af kommunalbestyrelsens udtalelse 4.6.1.	Oplysninger om forsørgelsesbeløbet 4.6.2.	Oplysninger om den samlede månedlige bruttoindkomst 4.6.3. Indstilling om, hvorvidt det kan eller ikke kan anses for  

 godtgjort,   

 at referencen kan forsørge ansøgeren 4.6.4.	Dokumentation, der vedlægges udtalelsen 4.7.	Oplysningspligt 4.7.1.	Ansøgerens oplysningspligt 4.7.2.	Pålæg om oplysningspligt over for referencen og  

 andre personer,   

 der skal inddrages ved kommunalbestyrelsens udtalelse 4.8.	Kommunalbestyrelsens oplysningsgrundlag 4.8.1.	Oplysninger og dokumentation, som Udlændingestyrelsen   

 videregiver til kommunalbestyrelsen i forbindelse med anmodningen   

 om en udtalelse 4.8.2.	Indhentelse af oplysninger og dokumentation fra andre dele af  

  

 forvaltningen og fra Udlændingestyrelsen og andre  

 kommunalbestyrelser  

 og myndigheder 4.8.3.	Kommunalbestyrelsens videregivelse af oplysninger og  

 dokumentation 4.8.4.	Samtykkekrav til udveksling af oplysninger og dokumentation 4.9.	Retsvirkningen af kommunalbestyrelsens udtalelse 4.9.1.	Udlændingestyrelsens binding af kommunalbestyrelsens  

 udtalelse 4.9.2.	Kommunalbestyrelsens udtalelse kan ikke indbringes for anden  

  

 administrativ myndighed Bilag 1.	Visse bestemmelser i udlændingeloven og i lov om aktiv  

 socialpolitik Bilag 2.	Eksempler på beregning af  

 forsørgelsesevnen Bilag 3.	Skema for kommunalbestyrelsens udtalelse Bilag 4.	Hjælpeskema til kommunalbestyrelsens udtalelse +++bilag+++Bilag 1 Visse bestemmelser i udlændingeloven, jf.  

 lovbekendtgørelse nr. 73 af 2. februar 1999 § 9. Efter ansøgning gives der opholdstilladelse  

 til:
1)	--- 2)	En udlænding over 18 år, som samlever på  

 fælles bopæl i ægteskab eller fast samlivsforhold af  

 længere varighed med en i Danmark fastboende person over 18 år,  

 der a)	--- b)	--- c)	--- d)	har haft tidsubegrænset opholdstilladelse her i landet i mere  

 end de sidste 3 år.
 3)	Mindreårigt barn af en i Danmark fastboende person eller  

 dennes ægtefælle, når barnet bor hos  

 forældremyndighedens indehaver.
 4)	Forældre over 60 år til et dansk eller nordisk barn  

 eller et barn med opholdstilladelse efter §§ 7-8.
 Stk. 2. Der kan efter ansøgning gives opholdstilladelse  

 til andre udlændinge:
 1)	Hvis udlændingen uden for de i stk. 1 nævnte  

 tilfælde har nær familiemæssig eller lignende tilknytning  

 til en i Danmark fastboende person.
2)   6) --- Stk. 3. Opholdstilladelse efter stk. 2, nr. 1, skal  

 betinges af, at den person, der bor i Danmark, påtager sig at  

 forsørge ansøgeren og godtgør at være i stand  

 hertil.
Stk. 4. Opholdstilladelse efter stk. 1, nr. 2, litra d,  

 til en samlever og opholdstilladelse efter stk. 1, nr. 4, skal betinges  

 af, at den person, der bor i Danmark, påtager sig at forsørge  

 ansøgeren.
Opholdstilladelse efter stk. 1, nr. 2, litra d, og  

 efter stk. 1, nr. 4, skal, medmindre særlige grunde taler derimod,  

 betinges af, at den herboende person, som det påhviler at  

 forsørge ansøgeren, godtgør at være i stand  

 hertil.
Har den herboende person ikke dansk indfødsret,  

 statsborgerskab i et af de andre nordiske lande eller opholdstilladelse efter  

 §§ 7 eller 8, kan opholdstilladelse efter stk. 1, nr. 3,  

 såfremt særlige grunde taler derfor, betinges af, at den  

 herboende person, som det påhviler at forsørge ansøgeren,  

 godtgør at være i stand hertil.
Stk. 5. Har en herboende person (garanten) påtaget sig  

 at forsørge ansøgeren, jf. stk. 3 og 4, og ydes der senere  

 ansøgeren hjælp efter lov om aktiv socialpolitik og lov om  

 integration af udlændinge i Danmark til forsørgelse, skal  

 kommunalbestyrelsen pålægge garanten at yde betaling for  

 hjælpen.
Sådan betaling skal af kommunalbestyrelsen inddrives hos  

 garanten efter reglerne om inddrivelse af personlige skatter.
Stk. 6   10. --- Stk. 11. Kommunalbestyrelsen afgiver efter anmodning fra  

 Udlændingestyrelsen en udtalelse om, hvorvidt den person, der bor i  

 Danmark, er i stand til at forsørge ansøgeren, jf. stk. 3  

 og 4. Indenrigsministeren fastsætter nærmere regler om,  

 hvornår det kan anses for godtgjort, at den person, der bor i Danmark,  

 er i stand til at forsørge ansøgeren, jf. stk. 3 og 4, og  

 om kommunalbestyrelsens udtalelse efter 1. pkt.
§ 11. --- Stk. 2. En tidsbegrænset opholdstilladelse meddelt med  

 henblik på varigt ophold forlænges efter ansøgning,  

 medmindre der er grundlag for at inddrage tilladelsen efter § 19.
Stk. 3   9. --- § 19. En tidsbegrænset opholdstilladelse kan  

 inddrages:
1)	--- 2)	--- 3)	--- 4)	Når opholdstilladelsen er betinget af, at en herboende person  

 godtgør at være i stand til at forsørge ansøgeren,  

 jf. § 9, stk. 3 og 4, og den herboende person ikke længere  

 kan godtgøre dette.
Bestemmelsen i § 9, stk. 11, finder  

 tilsvarende anvendelse.
Stk. 2   5. --- Visse bestemmelser i lov om aktiv socialpolitik, jf.  

 lovbekendtgørelse nr. 707 af 29. september 1998 § 25. Hjælpen udgør et månedligt beløb  

 på 1)	9.317 kr. for personer, der er fyldt 25 år, og som har  

 forsørgelsespligt over for børn, 2)	6.998 kr. for andre personer, der er fyldt 25 år, 3)	--- 4)	--- Stk. 2   5. --- § 27. Hjælpen udgør et  

 månedligt beløb, der svarer til, hvad der ydes en gift  

 folkepensionist uden andre indtægter end folkepensionen, til  

 personer, 1)	der er fyldt 60 år, og 2)	som ikke kan få social pension på grund af betingelserne  

 om optjening.
 Stk. 2. Til børn under 18 år af de personer,  

 der er nævnt i stk. 1, og som ikke er berettiget til  

 børnetilskud, ydes en månedlig støtte på 1.897 kr.  

 Der ydes et støttebeløb pr. familie uanset antallet af  

 børn.
 § 109. En gang årligt den 1. januar  

 reguleres med satsreguleringsprocenten efter lov om en satsreguleringsprocent  

 de beløb, der er nævnt i:
 1)	§§ 25 og 26 om hjælp til forsørgelse.
 2)	§ 27, stk. 2, om et støttebeløb til familier med  

 børn under 18 år.
3)   10) --- Stk. 2   3. --- +++bilag+++Bilag 2 Eksempler på beregning af  

 forsørgelsesevnen Det bemærkes, at de hypotetiske  

 kontanthjælpsbeløb efter aktivlovens § 25, stk. 1, nr. 1 og 2,  

 og § 27 er angivet med de beløb, som er gældende pr. 1. januar  

 1999. Beløbene reguleres én gang årligt den 1. januar med  

 satsreguleringsprocenten efter lov om en satsreguleringsprocent.
Eksempel 1 Ansøgning om familiesammenføring med  

 herboende ægtefælle efter udlændingelovens § 9, stk. 1, nr.  

 2, litra d.
Ansøgeren har et særbarn.
Referencen har ikke  

 børn og har ikke forsørgelsespligt over for andre personer.  

 Hverken ansøgeren eller referencen er fyldt 60 år.
 Beregning af forsørgelsesbeløbet:
 Ansøgeren ville som forsørger kunne modtage  

 9.559 kr. i hypotetisk kontanthjælp efter aktivlovens § 25, stk. 1, nr.  

 1. Referencen ville som ikke-forsørger kunne modtage 7.180 kr. i  

 hypotetisk kontanthjælp efter aktivlovens § 25, stk. 1, nr. 2.
 Forsørgelsesbeløbet udgør herefter  

 (9.559 kr. + 7.180 kr.):	16.739 kr.
 Opgørelse af den samlede månedlige  

 bruttoindkomst:
Da referencen ikke har forsørgelsespligt over for  

 andre personer, og der dermed ikke er andre personer, der kan afgive  

 garantierklæring om at medvirke til at forsørge  

 ansøgeren, består den samlede månedlige bruttoindkomst af  

 referencens månedlige bruttoindkomst.
Referencen er lønmodtager  

 og har ikke andre former for indkomst.
Referencens bruttolønindkomst  

 udgør 16.623 kr. om måneden.
 Den samlede månedlige bruttoindkomst udgør  

 herefter:	16.623 kr.
 Da den samlede månedlige bruttoindkomst  

 udgør et mindre beløb end det hypotetiske  

 forsørgelsesbeløb, anses referencens forsørgelsesevne  

 ikke for godtgjort.
Eksempel 2 Som eksempel 1, idet referencen dog udover  

 lønindkomsten på 16.623 kr. om måneden tillige har  

 indkomst i form af udbytte fra aktier, anparter o.l. på i alt 1.800 kr.  

 om året (= 150 kr. om måneden).
Udbytteindkomsten er fordelt på udbytteindkomst fra  

 en aktiepost på 1.100 kr. om året og udbytteindkomst fra en  

 anpartspost på 700 kr. om året.
Da den samlede indkomstform  

 (udbytteindkomst) herved udgør mere end 1.200 kr. om året,  

 medregnes denne ved opgørelsen af bruttoindkomsten, uanset at de  

 enkelte udbytteindkomster hver især udgør mindre end 1.200 kr.  

 om året.
 Den samlede månedlige bruttoindkomst udgør  

 herefter (16.623 kr. + 150 kr.):	16.773 kr.
 Da den samlede månedlige bruttoindkomst  

 udgør et større beløb end det hypotetiske  

 forsørgelsesbeløb, anses referencens forsørgelsesevne  

 for godtgjort.
Eksempel 3 Forældrepar over 60 år ansøger om  

 familiesammenføring med to herboende børn efter  

 udlændingelovens § 9, stk. 1, nr. 4. Ingen af ansøgerne har  

 forsørgelsespligt over for mindreårige børn.
Ingen af  

 referencerne er fyldt 60 år.
Reference A er ugift og har ingen  

 børn.
Reference B er gift og har to fællesbørn med sin  

 ægtefælle, der heller ikke er fyldt 60 år.
 Beregning af forsørgelsesbeløbet:
 Ansøgerne ville som ikke-forsørgere hver  

 kunne modtage 5.791 kr. i hypotetisk kontanthjælp efter aktivlovens §  

 27, stk. 1. Reference A ville som ikke-forsørger kunne modtage 7.180  

 kr. i hypotetisk kontanthjælp efter aktivlovens § 25, stk. 1, nr. 2.  

 Reference B og dennes ægtefælle ville som forsørgere hver  

 kunne modtage 9.559 kr. i hypotetisk kontanthjælp efter aktivlovens §  

 25, stk. 1, nr. 1.
 Forsørgelsesbeløbet udgør herefter (2  

 x 5.791 kr. + 7.180 kr. + 2 x 9.559 kr.):		37.880 kr.
 Opgørelse af den samlede månedlige  

 bruttoindkomst:
Reference A har alene indkomst i form af  

 kontanthjælp.
Reference A s indkomst medregnes derfor ikke ved  

 opgørelsen af den samlede månedlige bruttoindkomst.
Reference B har en selvstændig virksomhed, hvorfra  

 den pågældendes andel af overskuddet før skat m.v.  

 udgør gennemsnitligt 23.350 kr. om måneden.
Referencen har  

 herudover en månedlig renteindkomst på 1.012 kr.
Referencens  

 månedlige bruttoindkomst udgør således 24.362 kr.
Reference B s ægtefælle har ikke underskrevet  

 en garantierklæring om at medvirke til at forsørge  

 ansøgerne.
Den samlede månedlige bruttoindkomst består  

 således alene af Reference B s månedlige bruttoindkomst.
 Den samlede månedlige bruttoindkomst udgør  

 herefter:	24.362 kr.
 Da den samlede månedlige bruttoindkomst  

 udgør et mindre beløb end det hypotetiske  

 forsørgelsesbeløb, anses referencernes forsørgelsesevne  

 ikke for godtgjort.
Eksempel 4 Som eksempel 3, idet reference B s ægtefælle  

 dog har underskrevet en garantierklæring om at medvirke til at  

 forsørge ansøgerne.
Den samlede månedlige bruttoindkomst  

 består derfor af både reference B s og dennes  

 ægtefælles månedlige bruttoindkomst.
Reference B s  

 ægtefælle er lønmodtager og har ikke andre former for  

 indkomst.
Reference B s ægtefælles månedlige  

 bruttolønindkomst udgør 13.756 kr.
 Den samlede månedlige bruttoindkomst udgør  

 herefter (24.362 kr. + 13.756 kr.):	38.118 kr.
 Da den samlede månedlige bruttoindkomst  

 udgør et større beløb end det hypotetiske  

 forsørgelsesbeløb, anses referencernes forsørgelsesevne  

 for godtgjort.
+++bilag+++Bilag 3 kommune Dato:
 Kommunens j.nr.:
Kommunalbestyrelsens udtalelse om referencens  

 forsørgelsesevne til brug for ansøgning om  

 familiesammenføring fra (ansøgers navn og udl.nr.) 1. FORSØRGELSESBELØBET Forsørgelsesbeløbet beregnes som summen  

 af den hypotetiske månedlige bruttokontanthjælp, som de personer,  

 der skal medregnes ved beregningen af forsørgelsesbeløbet, jf.  

 bekendtgørelsens kapitel 2, ville kunne modtage efter aktivlovens §  

 25, stk. 1, nr. 1 eller 2, eller § 27.
Beregning af forsørgelsesbeløbet Person, der skal medregnes ved beregningen af  

 forsørgelsesbeløbet Beløb Navn Udl.nr./cpr.nr.
Personstatus i den konkrete sag (ansøger/reference/person, som  

 reference har forsørgelsespligt over for) Evt. nummer på hjælpeskema Forsørgelsesbeløbet:
2. DEN SAMLEDE MÅNEDLIGE BRUTTOINDKOMST Den samlede månedlige bruttoindkomst  

 opgøres som summen af den månedlige bruttoindkomst for de  

 personer, hvis bruttoindkomst skal medregnes ved opgørelsen af den  

 samlede månedlige bruttoindkomst, jf. bekendtgørelsens § 3 og  

 kapitel 2.
Opgørelse af den samlede månedlige  

 bruttoindkomst Person, hvis bruttoindkomst skal medregnes ved opgørelsen af den  

 samlede månedlige bruttoindkomst Personens månedlige bruttoindkomst Navn Udl.nr./cpr.nr.
Evt. nummer på hjælpeskema Den samlede månedlige bruttoindkomst:
3. INDSTILLING OM, HVORVIDT FORSØRGELSESEVNEN  

 ANSES FOR GODTGJORT ELLER IKKE ANSES FOR GODTGJORT Udgør den samlede månedlige bruttoindkomst  

 et beløb, der mindst svarer til forsørgelsesbeløbet,  

 skal det indstilles, at forsørgelsesevnen anses for godtgjort, jf.  

 bekendtgørelsens § 24, stk. 2, 1. pkt.
Udgør den samlede  

 månedlige bruttoindkomst derimod et beløb, der er mindre end  

 forsørgelsesbeløbet, skal det indstilles, at  

 forsørgelsesevnen ikke anses for godtgjort, jf.  

 bekendtgørelsens § 24, stk. 2, 2. pkt.
Indstilling om, hvorvidt forsørgelsesevnen anses  

 for godtgjort eller ikke anses for godtgjort Forsørgelsesevnen anses for godtgjort Forsørgelsesevnen anses ikke for godtgjort Hvis det indstilles, at forsørgelsesevnen ikke  

 anses for godtgjort, anføres en begrundelse herfor nedenfor:
Vejledning  

 til kommunalbestyrelsens udtalelse om referencens forsørgelsesevne,  

  

 herunder hvilke oplysninger/dokumenter, der skal vedlægges  

 udtalelsen Udtalelsen afgives i overensstemmelse med reglerne i § 24  

 i bekendtgørelse nr. 421 af 10. maj 1999 om beregningen af  

 forsørgelsesevnen i familiesammenføringssager og om  

 kommunalbestyrelsens udtalelse om referencens forsørgelsesevne.
 Hvis kommunalbestyrelsen indstiller, at  

 forsørgelsesevnen ikke anses for godtgjort, anføres en  

 begrundelse herfor.
 Udtalelsen vedlægges nærmere oplysninger om  

 kommunalbestyrelsens beregning af forsørgelsesbeløbet og  

 opgørelse af den samlede månedlige bruttoindkomst i den konkrete  

 sag, jf. herved bekendtgørelsens § 24, stk. 1, samt afsnit 4.6.1. og  

 4.6.2. i den tilhørende vejledning.
 Udtalelsen vedlægges endvidere dokumenter som  

 nævnt i bekendtgørelsens § 24, stk. 3, for de personer, hvis  

 bruttoindkomst medregnes ved opgørelsen af den samlede månedlige  

 bruttoindkomst (referencer/personer, der har afgivet  

 garantierklæring/ansøgere i sager om inddragelse eller  

 nægtelse af forlængelse af opholdstilladelsen).
 I det omfang det findes hensigtsmæssigt i den  

 konkrete sag, eller Udlændingestyrelsen undtagelsesvis har anmodet  

 herom, vedlægges udtalelsen endvidere hjælpeskema for de personer  

   eller for en eller flere af de personer   der skal inddrages ved  

 beregningen af forsørgelsesbeløbet og/eller opgørelsen  

 af den samlede månedlige bruttoindkomst i den konkrete sag.  

 Hjælpeskemaet eller hjælpeskemaerne udfyldes i så fald i  

 det omfang, der er behov herfor.
 Udtalelsen kan endelig vedlægges eventuelle andre  

 oplysninger/dokumenter af betydning for beregningen af  

 forsørgelsesbeløbet og/eller opgørelsen af den samlede  

 månedlige bruttoindkomst i den konkrete sag.
+++bilag+++Bilag 4 kommune Dato:
 Kommunens j.nr.:
Hjælpeskema nr. __ til kommunalbestyrelsens udtalelse om referencens forsørgelsesevne til brug for ansøgning om familiesammenføring fra .
(ansøgers navn og udl. nr.) Personens navn:
 Oversigt over hjælpeskemaets enkelte skemaer:
Skema 1: Personlige data Skema 2: Hypotetisk månedlig bruttokontanthjælp Skema 3: Månedlig bruttoindkomst Skema 4: Flere indkomster inden for en eller flere af indkomstformerne a)  

   r) Skema 5: Udenlandsk indkomst lig med eller sidestillet med  

 indkomstformerne a)   q) Skema 6: Begrundelse for opgørelse af indkomst efter  

 bekendtgørelsens undtagelsesbestemmelser Skema 7: Ændringer i personens lønindkomstforhold inden for  

 opgørelsesperioden Skema 8: Identifikation af indkomstkilden for lønindkomst, indkomst  

 ved selvstændig erhvervsvirksomhed, indkomst i form af udbytte fra  

 aktier, anparter o.l., renteindkomst samt udenlandsk indkomst Skema 9: Indkomster, som er helt eller delvis undtaget fra  

 opgørelsen af bruttoindkomsten Skema 10: Vedlagte dokumenter vedrørende personens  

 indkomstforhold Hjælpeskemaet kan udfyldes helt eller delvis.
I dette  

 hjælpeskema er følgende skemaer udfyldt:
SKEMA 1 I skema 1 indføres personens personlige data.
Personlige data Personstatus i den konkrete sag Ansøger Reference Person, som referencen har forsørgelsespligt over  

 for (referencens navn) Fødselsdato Udl.nr./cpr.nr.
Antal mindreårige børn, som personen har  

 forsørgelsespligt over for Fællesbørn Særbørn Antal mindreårige børn i udlandet, som personen har  

 forsørgelsespligt over for Fællesbørn Særbørn Hvilke andre personer end mindreårige børn har referencen  

 forsørgelsespligt over for ? (udfyldes alene, hvis der er tale om en  

 reference) Ægtefælle Samlever Forældre Andre Grundlaget for referencens forsørgelsespligt over for personen (udfyldes alene, hvis der er tale om en person, som  

 referencen har forsørgelsespligt over for) Privatretlig (ægtefælle) Personens opholdstilladelse er betinget af, at referencen  

 påtager sig at forsørge personen Har personen afgivet en garantierklæring om at ville medvirke til at  

 forsørge ansøgeren ? (udfyldes alene, hvis der er tale om en person, som  

 referencen har forsørgelsespligt over for) Ja Nej Særlige bemærkninger vedrørende personlige data (skema  

 1):
SKEMA 2 I skema 2 anføres resultatet af beregningen af den hypotetiske  

 månedlige bruttokontanthjælp, som personen ville kunne modtage  

 efter aktivlovens § 25, stk. 1, nr. 1 eller 2, eller § 27.
Hypotetisk månedlig bruttokontanthjælp (til brug for beregningen af  

 forsørgelsesbeløbet   opgøres uden fradrag af skat  

 m.v.) Bestemmelse i aktivloven, hvorefter den hypotetiske kontanthjælp  

 udmåles (§ 25, stk. 1, nr. 1, § 25, stk. 1, nr. 2, § 27, stk. 1, eller  

 § 27, stk.1, jf. stk. 2) Beløb i hele kroner Særlige bemærkninger vedrørende beregning af den  

 månedlige hypotetiske kontanthjælp (skema 2):
SKEMA 3 I skema 3 indføres personens månedlige  

 bruttoindkomst i de indkomstformer, som bruttoindkomsten udgøres af.
Har personen flere indkomster inden for en eller flere af  

 indkomstformerne a)   r), anføres alene det samlede beløb for  

 den pågældende indkomstform i skema 3. De øvrige rubrikker  

 for indkomstformen udfyldes ikke.
Der redegøres herefter for hver  

 enkelt indkomst inden for den pågældende indkomstform i skema 4.  

 I skema 5 redegøres for personens udenlandske indkomst.
I skema 6 og 7  

 redegøres nærmere for opgørelsesmetoden i de  

 tilfælde, hvor bekendtgørelsens hovedregler for  

 opgørelsen af bruttoindkomsten ikke er anvendt.
I skema 8 er der  

 anført oplysninger til brug for identifikationen af indkomstkilden for  

 lønindkomst (indkomstform a), indkomst ved selvstændig  

 erhvervsvirksomhed (indkomstform b), indkomst i form af udbytte fra aktier,  

 anparter o.l. (indkomstform p), renteindkomst (indkomstform q) samt  

 udenlandsk indkomst (indkomstform r). Endelig redegøres der i skema 9  

 for eventuel indkomst, som er undtaget fra opgørelsen af  

 bruttoindkomsten.
Månedlig bruttoindkomst (til brug for opgørelsen af den samlede  

 månedlige bruttoindkomst   opgøres uden fradrag af skat  

 m.v.) Indkomstform (alene aktuel og vedvarende indkomst på mindst 1.200  

 kr. om året) Opgørelsesgrundlag (lønsedler m.v.) Opgørelsesperiode (dato   dato) Opgørelses-    bestemmelse (se også skema 6 og 7) Samlet be-løb for indkomstformen (hele kroner) a) Lønindkomst (alene i det omfang, lønindkomsten ikke er finansieret  

 ved offentlige tilskud) b) Positiv indkomst ved selvstændig erhvervsvirksomhed c) Efterløn d) Delefterløn e) Folkepension f) Førtidspension g) Invaliditetsydelse h) Dagpenge pga. sygdom og ved graviditet, barsel og adoption (alene, hvis personen er og må antages fortsat at  

 være lønmodtager eller selvstændig  

 erhvervsdrivende) i) Orlovsydelser (alene, hvis personen er og må antages fortsat at  

 være lønmodtager eller selvstændig  

 erhvervsdrivende) j) Løbende erstatning for tab af erhvervsevne k) Løbende privat pension l) Ventepenge m) Lignende indkomst med sammenhæng med tidligere  

 tjenesteforhold n) Løbende ægtefællebidrag o) Løbende børnebidrag p) Udbytte fra aktier, anparter o.l. fra skattepligtige selskaber efter  

 selskabsskatteloven q) Positiv renteindkomst r) Udenlandsk indkomst som nævnt i a)-q) eller sidestillet hermed  

(se skema 5) Personens månedlige bruttoindkomst (summen af indkomstformerne a)  

  r)):
 Særlige bemærkninger vedrørende skema 3:
SKEMA 4 Har personen flere indkomster inden for en eller flere  

 af indkomstformerne a) - r), redegøres for hver enkelt indkomst inden  

 for den pågældende indkomstform i skema 4.
 Sideordnede indkomster inden for den enkelte indkomstform  

 anføres med den beløbsmæssigt største indkomst  

 først.
 Efterfølgende indkomster inden for den enkelte  

 indkomstform anføres i den rækkefølge, hvori personen har  

 modtaget indkomsterne.
Flere indkomster inden for en eller flere af  

 indkomstformerne a)   r) (månedlig bruttoindkomst  

 opgøres uden fradrag af skat m.v.) Indkomst inden for indkomstform a) - r) (indkomsten nummereres) Opgørelsesgrundlag (lønsedler m.v.) Opgørelsesperiode (dato   dato) Opgørelses-   bestemmelse (se også skema 6 og 7) Beløb (hele kroner) Indkomst nr. __ inden for indkomstform __) Indkomst nr. __ inden for indkomstform __) Indkomst nr. __ inden for indkomstform __) Indkomst nr. __ inden for indkomstform __) Indkomst nr. __ inden for indkomstform __) Har personen yderligere særskilte  

 indkomster inden for en eller flere af indkomstformerne a)   r), anvendes en  

 kopi af ovenstående skema.
 Særlige bemærkninger vedrørende skema 4:
SKEMA 5 I det omfang personen har udenlandsk indkomst, der er  

 lig med eller må sidestilles med indkomstformerne a)   q),  

 anføres den indkomstform, som den udenlandske indkomst er lig med  

 eller må sidestilles med, beløbet i den oprindelige valuta,  

 omvekslingskursen samt beløbet i danske kroner i skema 5.
Udenlandsk indkomst lig med eller sidestillet med  

 indkomstformerne a)   q) Udenlandsk indkomst Eventuelt indkomst-nummer (fra skema 4) Indkomstform a)   q) (som indkomsten er lig med eller må sidestilles  

 med) Beløb i oprindelig valuta Nationalbankens valutakurs på datoen for  

 indkomstopgørelsen Beløb i danske kroner Udenlandsk indkomst i alt: (overføres til rubrik r) i skema 4) Har personen flere udenlandske indkomster,  

 anvendes en kopi af ovenstående skema.
 Særlige bemærkninger vedrørende personens udenlandske  

 indkomst (skema 5):
SKEMA 6 I det omfang opgørelsen af personens indkomst er  

 foretaget efter undtagelsesbestemmelserne i bekendtgørelsens kapitel  

 3, anføres dette samt en begrundelse herfor i skema 6.
Der skal anføres en begrundelse for den valgte  

 opgørelsesmetode, når -	lønindkomst er opgjort på grundlag af de seneste 12  

 måneders lønindkomst, jf. bekendtgørelsens § 13, stk.  

 2, -	indkomst ved selvstændig erhvervsvirksomhed ikke er opgjort  

 alene på grundlag af virksomhedens årsregnskaber for de seneste 3  

 regnskabsår, men tillige på grundlag af et perioderegnskab, jf.  

 bekendtgørelsens § 14, stk. 1, 2. pkt., -	indkomst ved selvstændig erhvervsvirksomhed er opgjort på  

 grundlag af færre end tre årsregnskaber, jf.  

 bekendtgørelsens § 14, stk. 3, 1. pkt., -	indkomst er opgjort på grundlag af personens seneste  

 årsopgørelse eller anden dokumentation for personens indkomst  

 eller formue end den i bekendtgørelsens §§ 13-16 nævnte  

 dokumentation, jf. bekendtgørelsens § 17.
 Opgørelse af lønindkomst efter  

 bekendtgørelsens § 13, stk. 4, anføres i skema 7.
Begrundelse for opgørelse af indkomst efter  

 bekendtgørelsens undtagelsesbestemmelser (bekendtgørelsens § 13, stk. 2, § 14, stk. 1, 2.  

 pkt., § 14, stk. 3, 1. pkt., eller § 17) Indkomstform a) - r) Indkomst-nummer (fra skema 4) Opgørelsesbestemmelse Begrundelse for, at opgørelsen er foretaget efter den  

 anførte bestemmelse Er flere indkomster opgjort efter de  

 anførte bestemmelser, anvendes en kopi af ovenstående skema.
 Særlige bemærkninger vedrørende anvendelse af  

 undtagelsesbestemmelserne (skema 6):
SKEMA 7 Har der været ændringer i personens  

 lønindkomstforhold inden for opgørelsesperioden, anføres  

 dette i skema 7. Opgørelsen af personens lønindkomst foretages  

 i så fald efter bekendtgørelsens § 13, stk. 4.
Ændringer i personens lønindkomstforhold  

 inden for opgørelsesperioden (bekendtgørelsens § 13, stk. 4) Ændring Dato Indkomstnummer, som der skiftes arbejde/stilling fra (jf. skema 4) Indkomstnummer, som der skiftes arbejde/stilling til (jf. skema 4) Ændringen har ikke medført lønnedgang (§ 13, stk. 4, 1. pkt.) Ændringen har medført lønnedgang (§ 13, stk. 4, 2. pkt.) Arbejdsskift Stillingsskift Ændring i lønvilkår _ _ _ _ _ _ _ _ _ _ _ _ _ _ _ _ _ _ _ _ _ _ _ _ _ _ _ _ _ _ _ _ _ _ _ _ _ _ _ _ Er der flere ændringer i personens  

 lønindkomstforhold, anvendes en kopi af ovenstående skema.
 Særlige bemærkninger vedrørende ændringer i  

 personens lønindkomstforhold (skema 7):
SKEMA 8 I skema 8 anføres oplysninger til brug for  

 identifikation af indkomstkilden for lønindkomst (indkomstform a),  

 indkomst ved selvstændig erhvervsvirksomhed (indkomstform b), indkomst  

 i form af udbytte fra aktier, anparter o.l. (indkomstform p), renteindkomst  

 (indkomstform q) og udenlandsk indkomst (indkomstform r), som er medregnet  

 ved opgørelsen af personens bruttoindkomst, jf. skema 3.
Identifikation af indkomstkilden for lønindkomst, indkomst ved  

 selvstændig erhvervsvirksomhed, indkomst i form af udbytte fra aktier,  

 anparter o.l., renteindkomst samt udenlandsk indkomstIndkomstform Indkomst-nummer (fra skema 4) Indkomstkilde Lønindkomst (indkomstform a) Arbejdsgivers navn og adresse Positiv indkomst ved selvstændig erhvervsvirksomhed (indkomstform b) Virksomhedens navn og adresse Virksomhedens ejerform (personlig, sameje, i/s eller k/s) Andel i virksomheden (udfyldes alene, hvis der er tale om sameje, i/s eller  

 k/s) Indkomst i form af udbytte fra aktier, anparter  o.l.
Selskabets navn og adresse Renteindkomst Navn og adresse på pengeinstitut eller anden rentekilde Udenlandsk indkomst* *	For udenlandsk indkomst i de ovenfor nævnte former  

 anføres de ovenfor anførte oplysninger.
For andre former for  

 udenlandsk indkomst anføres tilsvarende oplysninger til brug for  

 identifikation af indkomstkilden.
 Har personen flere indkomster inden for de  

 pågældende indkomstformer, anvendes en kopi af ovenstående  

 skema.
 Særlige bemærkninger vedrørende oplysninger til  

 identifikation af indkomstkilden (skema 9):
SKEMA 9 Har kommunalbestyrelsen helt eller delvis undtaget en  

 eller flere indkomster, som personen har oplyst at modtage, fra  

 opgørelsen af den pågældendes månedlige  

 bruttoindkomst, anføres dette samt en begrundelse herfor i skema 9. I  

 skemaet anføres endvidere, hvilken indkomstform indkomsten  

 hører under, samt oplysninger til brug for identifikation af  

 indkomstkilden for den angivne indkomst (navn, adresse o.l., jf. skema  

 8).
Der skal anføres en begrundelse for hel eller  

 delvis undtagelse af indkomst, når -	indkomst er undtaget, fordi den ikke hører under en af de i  

 bekendtgørelsens § 12, stk. 1, nævnte indkomstformer -	en indkomstform er undtaget, fordi indkomstformen ikke udgør  

 mindst 1.200 kr. om året, jf. bekendtgørelsens § 12, stk. 3, -	indkomst er undtaget, fordi personen ikke modtager den på  

 tidspunktet for opgørelsen af indkomsten, jf. bekendtgørelsens  

 § 12, stk. 4, 1. led, -	indkomst er undtaget, fordi personen må antages ikke fortsat at  

 ville modtage indkomsten, jf. bekendtgørelsens § 12, stk. 4, 2.  

 led, -	lønindkomst (indkomstform a) er undtaget, fordi  

 lønindkomsten er finansieret ved offentlige tilskud, jf.  

 bekendtgørelsens § 12, stk. 5, -	indkomst i form af dagpenge pga. sygdom og ved graviditet, barsel og  

 adoption (indkomstform h) er undtaget, fordi personen ikke er og/eller  

 må antages ikke fortsat at være lønmodtager eller  

 selvstændig erhvervsdrivende, jf. bekendtgørelsens § 12, stk.  

 6, -	indkomst i form af orlovsydelser (indkomstform i) er undtaget, fordi  

 personen ikke er og/eller må antages ikke fortsat at være  

 lønmodtager eller selvstændig erhvervsdrivende, jf.  

 bekendtgørelsens § 12, stk. 6, -	indkomst ved selvstændig erhvervsvirksomhed (indkomstform b) er  

 undtaget, fordi virksomhedens regnskaber ikke er forsynet med en  

 erklæring uden forbehold fra en statsautoriseret eller registreret  

 revisor, jf. bekendtgørelsens § 14, stk. 1, 3. pkt., -	indkomst ved selvstændig erhvervsvirksomhed (indkomstform b) er  

 undtaget, fordi der ikke foreligger mindst et årsregnskab for  

 virksomheden, jf. bekendtgørelsens § 14, stk. 3, 3. pkt.
Indkomster, som er helt eller delvis undtaget fra  

 opgørelsen af bruttoindkomsten, jf. bekendtgørelsens § 12, stk. 3-6, § 14, stk. 1,  

 3. pkt., eller § 14, stk. 3, 3. pkt.
Indkomst (indkomsten litreres) Eventuel indkomstform a)   r) Oplysninger til brug for identifikation af indkomstkilden Undtagelsesbestemmelse Begrundelse for, at indkomsten helt eller delvis er undtaget fra  

 opgørelsen af bruttoindkomsten Indkomst _ Indkomst _ Indkomst _ Indkomst _ Er flere indkomster helt eller delvis  

 undtaget fra opgørelsen af bruttoindkomsten, anvendes en kopi af  

 ovenstående skema.
 Særlige bemærkninger vedrørende undtagelse af  

 indkomster (skema 9):
SKEMA 10 I skema 10 anføres de dokumenter  

 vedrørende personens indkomstforhold, som vedlægges  

 hjælpeskemaet.
Dokumenter vedrørende indkomst, der helt eller  

 delvis undtages fra opgørelsen af bruttoindkomsten, jf. skema 9,  

 anføres i skemaets sidste rubrikker.
Vedlagte dokumenter vedrørende personens  

 indkomstforhold Dokumentform Vedlagt Personens seneste årsopgørelse Vedlagte dokumenter vedrørende indkomst, der  

 er medregnet ved opgørelsen af bruttoindkomsten, jf.  

 skema 3 og 4 Dokumentform Vedrørende indkomstform og indkomstnummer (fra skema 3 og 4) Antal vedlagte doku-menter Lønsedler (indkomstform a) Anden tilsvarende dokumentation for lønindkomst (indkomstform a) Driftsøkonomiske årsregnskaber for personens  

 selvstændige erhvervsvirksomhed (indkomstform b) Perioderegnskab for personens selvstændige erhvervsvirksomhed (indkomstform b) Vedtægter/aftale for personens selvstændige  

 erhvervsvirksomhed, der er oprettet som sameje (indkomstform b) Vedtægter/aftale for personens selvstændige  

 erhvervsvirksomhed, der er oprettet som interessentskab (indkomstform b) Vedtægter/aftale for personens selvstændige  

 erhvervsvirksomhed, der er oprettet som kommanditselskab (indkomstform b) Særskilt dokumentation for efterløn (indkomstform c) Særskilt dokumentation for delefterløn (indkomstform d) Særskilt dokumentation for folkepension (indkomstform e) Særskilt dokumentation for førtidspension (indkomstform f) Særskilt dokumentation for invaliditetsydelse (indkomstform g) Særskilt dokumentation for dagpenge pga. sygdom og ved graviditet og  

 adoption (indkomstform h) Særskilt dokumentation for orlovsydelser (indkomstform i) Særskilt dokumentation for løbende erstatning for tab af  

 erhvervsevne (indkomstform j) Særskilt dokumentation for løbende privat pension (indkomstform k) Særskilt dokumentation for ventepenge (indkomstform l) Særskilt dokumentation for lignende indkomst med sammenhæng  

 med tidligere tjenesteforhold (indkomstform m) Særskilt dokumentation for løbende  

 ægtefællebidrag (indkomstform n) Særskilt dokumentation for løbende børnebidrag (indkomstform o) Særskilt dokumentation for udbytte fra aktier, anparter o.l. fra  

 skattepligtige selskaber efter selskabsskatteloven (indkomstform p) Særskilt dokumentation for renteindkomst (indkomstform q) Særskilt dokumentation for udenlandsk indkomst (indkomstform r) Anden dokumentation Anden dokumentation Anden dokumentation Vedlagte dokumenter vedrørende indkomst, der  

 ikke er medregnet ved opgørelsen af bruttoindkomsten, jf.  

 skema 9 Dokumentform Vedrørende indkomstlitra (fra skema 9) Antal vedlagte dokumenter Skal flere dokumenter vedlægges  

 bilaget, anvendes en kopi af ovenstående skema.
 Særlige bemærkninger vedrørende vedlagte dokumenter  

 (skema 10):
