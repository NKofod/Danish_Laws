INDHOLDSFORTEGNELSE INDLEDNING Danidas »Reglement og vejledning for udsendte rådgivere« gælder  

 for bilaterale rådgivere, der udsendes af Danida under Danmarks bilaterale  

 bistandsprogram efter 1. januar 1989.
 Rådgiverne er ansat og udsendt af Danida til udviklingslandene, enten  

 knyttet som personel til bilaterale, danske projekter  

 (»projektrådgivere«) eller uden sådan særlig tilknytning  

 (»enkeltrådgivere«). Rådgiverne er forpligtet til at udføre de  

 arbejdsopgaver, som Danida eller andre på Danidas vegne pålægger dem.
 Danida vil efter behov foretage nødvendige ændringer og rettelser i  

 nærværende reglement og vejledning.
5 KAPITEL I REGLEMENT OM LØN OG ANSÆTTELSESVILKÅR § 1 REGLEMENTETS GYLDIGHEDSOMRÅDE Dette reglements bestemmelser har gyldighed for bilaterale rådgivere, der  

 er ansat og lønnet af Danida under forudsætning af, at kontrakten er indgået  

 med en varighed af mindst 6 måneder.
Ægteskaber og faste samlivsforhold ligestilles (undtagelse, se §»erne  

 8 og 16), hvilket indebærer, at de efterfølgende bestemmelser for gifte også  

 vil være gældende for udsendte, der lever i et fast samlivsforhold.
Et fast  

 samlivsforhold anses for at bestå, når de pågældende afgiver en af begge  

 parter underskreven erklæring om, at de har levet sammen i et  

 ægteskabslignende forhold i mindst de 12 foregående måneder, såfremt der ikke  

 foreligger ægteskabshindring.
Denne regel fraviges i de tilfælde, hvor to  

 samlevere har børn sammen eller tidligere har været gift med hinanden, og nu  

 lever sammen påny uden at være gift med hinanden.
 Erklæringen, hvortil der ikke stilles særlige formkrav, men hvis indhold  

 bør dokumenteres, f.eks. ved folkeregisterattest, afgives i forbindelse med  

 udsendelse, eller såfremt en rådgiver i løbet af udsendelsesperioden har  

 indledt et fast samlivsforhold, som berettiger til en ændring af  

 lønsituationen.
§ 2 RÅDGIVERNES ANSÆTTELSE 1. Rådgiverne indgår inden udsendelsen kontrakt med  

 Danida (jfr. bilag 1), i hvilken deres løn og ansættelsesvilkår fastsættes.
 2. Kontrakt indgås normalt for en 2-årig periode.  

 Ansættelse i ny stilling i samme land betragtes som kontraktforlængelse.
§ 3 ORIENTERINGS- OG SPROGKURSUS 1. Danida gennemfører regelmæssigt orienteringskurser  

 for rådgivere, der står foran udsendelse til udviklingslandene.
Kurserne  

 afholdes i internatform og er normalt af 2 ugers varighed.
Rådgiverne bor  

 under kurserne på Danidas kursuscenter, Hornbækhus.
I de større modtagerlande  

 vil kurserne såvidt muligt blive søgt suppleret med op til 1 uges lokale  

 landeorienteringskurser kort tid efter ankomsten.
Formålet med kurserne er:
 - at fremme deltagernes forståelse af og solidaritet med de mennesker, de  

 skal arbejde iblandt:
 - at hjælpe deltagerne til større viden om de forhold, som bestemmer  

 menneskers samspil, for herigennem at fremme deres muligheder for samarbejde  

 og formidling af kundskaber og færdigheder:
 - at gøre deltagerne mere bevidste om deres egne adfærds og værdinormer og  

 om rådgiverens rolle:
 - at give almen orientering om udviklingslandenes økonomiske, sociale og  

 kulturelle forhold med hovedvægt på landenes udviklingsproblemer og deres  

 forudsætninger for at løse dem:
 - at informere om principper og former for såvel internationalt som dansk  

 udviklingssamarbejde:
 - at hjælpe til en øget indsigt i forholdene i det tjenesteland, den  

 enkelte deltager skal arbejde i.
 2. Kurset er obligatorisk for rådgiverne såvel som for  

 medfølgende ægtefæller.
3. I kursusperioden er rådgiverne ikke ansat af  

 Danida, hvorfor de heller ikke modtager løn i nævnte periode.
Derimod har  

 Danida mulighed for på grundlag af dokumentation for hidtidig indtjening at  

 skadesløsholde rådgiverne, hvis deres deltagelse i kurset måtte betyde et  

 indtægtstab for dem.
Skadesløsholdelse ydes for selve kursusperioden.
Danida  

 har tilsvarende muligheder for at skadesløsholde for et eventuelt  

 indkomsttab, som ægtefællers kursusdeltagelse måtte medføre.
Såfremt der  

 under udsendelsen tilrettelægges kurser for rådgiverne, hvor der ydes fuld  

 kost og logi, vil rådgiverne ikke være berettiget til dagpenge.
4. Rådgiverne såvel som eventuelle medfølgende  

 ægtefæller gennemgår inden ansættelsen en sprogprøve.
For de rådgivere og  

 ægtefæller, hvis sprogprøve viser, at de ikke har tilstrækkelige sproglige  

 kvalifikationer til at udføre arbejdet i udviklingslandene, arrangerer Danida  

 umiddelbart inden udsendelsen sprogkursus i enten engelsk, portugisisk,  

 spansk eller fransk.
Denne sprogundervisning er obligatorisk for rådgiverne  

 og et tilbud til ægtefællerne.
Sprogundervisningen foregår enten som  

 internatkursus eller som dagkursus, hvorunder deltagerne bor hjemme eller,  

 for deltagere med bopæl i provinsen, på hotel.
Kurserne er normalt af ca. 3  

 ugers varighed.
I kursusperioden vil rådgiverne og ægtefællerne kunne blive  

 holdt skadesløse for eventuelle indtægtstab efter samme retningslinier som  

 anført ovenfor under orienteringskurser.
 5. Danida anbefaler, at rådgiverne tager undervisning  

 i lokalt sprog og yder efter ansøgning i det enkelte tilfælde tilskud hertil.
 Hvis rådgivernes ægtefæller er interesseret i at følge undervisningen i  

 lokalt sprog, kan Danida ligeledes efter ansøgning i det enkelte tilfælde yde  

 tilskud hertil.
§ 4 LØNBEREGNING 1. Rådgiverne vil inden deres udsendelse fra Danida  

 modtage en beregning af den aflønning, de vil modtage i udsendelsesperioden  

 (jfr. bilag 2). I beregningen indgår de nedenfor under § 4A til § 4F nævnte  

 lønelementer omfattende skalaløn, landetillæg, forsørgertillæg, børnetillæg,  

 fratrædelsesgodtgørelse samt i visse tilfælde hardshiptillæg.
De benyttede  

 lønskalaer, der løbende vil blive revideret i overensstemmelse med reglerne i  

 § 4A og § 4B er optrykt som bilag 3 og 4.
2. Lønnen beregnes for den periode, der er angivet i  

 kontrakten.
Denne periode beregnes fra den dato, hvor rådgiveren forlader  

 hjemlandet.
Rejsen til og fra tjenestestedet foregår i kontraktperioden  

 forudsat, at rejsen finder sted på hurtigste måde.
Benyttes andet  

 transportmiddel end det hurtigste fastsættes kontraktperioden, som om  

 hurtigste transportmiddel var blevet benyttet.
 3. Lønnen, bortset fra ovennævnte tillæg, kan ikke  

 ligge under skalalønnen (minimumsløn) og kan ikke overstige det dobbelte af  

 denne (maksimumsløn).
 4. Størrelsen af de i reglementets § 4C, § 4D og § 4F  

 nævnte faste ydelser vil blive taget op til vurdering en gang årligt pr. 1.  

 april - første gang i 1990.
5. I henhold til tekstanmærkning på de årlige  

 finanslove er skatteministeren bemyndiget til, efter ansøgning, i hvert  

 enkelt tilfælde at fritage rådgiverne for ved opgørelse af deres  

 skattepligtige indkomst at medregne den løn, de under tjeneste i  

 udviklingslandene modtager fra Danida.
Rådgiverne vil således kunne fritages  

 for at svare skat af hele den løn, de modtager fra Danida under ansættelsen.  

 Andre indtægter, som rådgiverne har i Danmark under udsendelsen, er fortsat  

 skattepligtige efter de almindelige regler.
 6. Rådgiverne har pligt til straks at give Danida  

 underretning om ændringer i deres ægteskabelige status.
§ 4  A SKALALØN 1. Skalalønnen, som er baseret på den fællesakademiske  

 lønskala, jfr. bilag 3, vil blive reguleret i overensstemmelse med  

 lønudviklingen på det offentlige overenskomstområde.
Lønregulering vil  

 normalt finde sted pr. 1. april.
2. Oprykning til højere løntrin sker med et løntrin  

 efter hvert fulde års ansættelse.
Såfremt ansættelsen ikke sker pr. den  

 første i en måned, vil oprykning til næste løntrin dog først ske et år efter  

 den første i den følgende måned.
Oprykning sker kun, hvis der er tale om  

 kontraktforlængelse af mere end 3 måneders varighed.
Oprykning fra lønskala 2  

 til 3 kan ikke finde sted.
 3. Stillinger som projektleder/chefrådgiver  

 indplaceres på lønskala 3.
4. Arbejdstiden følger den i tjenestelandet normalt  

 gældende.
Der ydes ikke godtgørelse for overtidsarbejde.
§ 4  B LANDETILLÆG 1. Landetillægget er afhængig af de enkelte  

 tjenestelandes lokale omkostningsniveau og har til formål at give lønnen  

 samme købekraft overalt i verden (se bilag 4).
Landetillægget reguleres kvartårligt i takt med prisudviklingen i  

 tjenestelandet og udviklingen i kursforholdet mellem den danske krone og  

 tjenestelandets valuta.
Som basis for reguleringen benyttes det  

 fællesnordiske prisindeks.
For lande som ikke omfattes af dette fastsættes  

 reguleringen på basis af andet internationalt anerkendt system.
 Landetillægget reguleres på basis af et grundtal, som er fastsat til 1/3  

 af skalalønnen.
 2. Ændringer i tjenestelandets omkostningsniveau  

 og/eller i kursen mellem den danske krone og tjenestelandets valuta vil først  

 medføre en regulering af landetillægget, når ændringerne overstiger 5% -  

 eventuelt akkumuleret over flere kvartaler.
§ 4  C FORSØRGERTILLÆG 1. Til rådgivere, der har ægtefælle eller børn, der er  

 omfattet af bestemmelsen i § 4D, ydes et forsørgertillæg på ialt kr. 20.000  

 om året.
 2. Hvis begge ægtefæller udsendes som rådgivere, vil  

 de ikke oppebære forsørgertillæg.
 3. Rådgiverne har pligt til at give Danida  

 underretning om ændringer i deres ægteskabelige/forsørgermæssige status.
§ 4  D BØRNETILLÆG Ved lønberegningen ydes et tillæg på kr. 12.000 om året for hvert barn,  

 som er underlagt rådgiverens eller dennes ægtefælles forældremyndighed eller  

 iøvrigt tilhører disses husstand, såfremt a. barnet er under 18 år b. barnet er under 21 år, har været underlagt rådgiverens/ ægtefællens  

 forældremyndighed indtil det fyldte 18. år og befinder sig under offentlig  

 anerkendt uddannelse eller c. barnet på grund af invaliditet er uden erhvervsevne.
§ 4  E FRATRÆDELSESGODTGØRELSE 1. Rådgiverne er berettiget til  

 fratrædelsesgodtgørelse af den i stk. 2 nævnte størrelse.
Hvis rådgiverne  

 afskediges på grund af misligholdelse af kontrakten kan retten til  

 fratrædelsesgodtgørelse bortfalde.
2. Fratrædelsesgodtgørelsen udbetales med et beløb  

 svarende til 5 ugers skalaløn pr. år beregnet for hver påbegyndt måned fra  

 ansættelsesdatoen med 1/12 af den årlige fratrædelsesgodtgørelse, dog efter 6  

 måneders ansættelse mindst svarende til 5 ugers skalaløn.
Der vil maksimalt  

 kunne udbetales fratrædelsesgodtgørelse for 5 års ansættelse.  

 Fratrædelsesgodtgørelsen beregnes på basis af skalalønnen, således som denne  

 er umiddelbart før fratrædelsen.
For forsørgere beregnes  

 fratrædelsesgodtgørelsen af skalalønnen plus forsørgertillæg.
3. Fratrædelsesgodtgørelse udbetales normalt ved  

 udløbet af rådgiverens samlede kontraktperiode.
Godtgørelsen vil dog efter  

 skriftlig anmodning kunne udbetales indtil 3 måneder før kontraktudløb eller  

 ved hjemkomst.
I tilfælde, hvor rådgiveren i umiddelbar fortsættelse af  

 kontraktudløb indgår ny kontrakt om ansættelse i et andet tjenesteland,  

 udbetales fratrædelsesgodtgørelse efter hvert tjenesteforhold for sig.
§ 4  F HARDSHIPTILLÆG Der vil for tjeneste i en række særligt belastende lande blive ydet et  

 særligt hardshiptillæg (jfr. bilag 13) på 400 kr./md. for rådgiveren,  

 ægtefælle og medfølgende børn fra 12 til det fyldte 21 år, og 200 kr./md. for  

 medfølgende børn under 12 år.
 Det er en forudsætning for udbetaling af hardshiptillæg til  

 familiemedlemmerne, at disse for en periode af mindst 6 måneders varighed har  

 fast ophold hos rådgiveren på tjenestestedet.
 Det påhviler rådgiveren omgående at underrette Danida om opståede  

 ændringer (udrejse, hjemrejse) i den situation, der danner grundlag for  

 hardshiptillæggets fastsættelse.
§ 4  G TJENESTEBOLIG OG HOTELUDGIFTER 1. Lønnen er baseret på, at fribolig stilles til  

 rådighed.
I de lande, hvor rådgiverne selv skal finde en bolig, skal  

 huslejeudgiften godkendes af Danida/Danida-missionen inden indgåelse af  

 kontrakt.
2. I perioder, hvor rådgiverne er nødsaget til at bo  

 på hotel i tilfælde af, at der ikke er disponibel tjenestebolig til rådighed,  

 eller boligen ikke er rede til indflytning ved ankomsten til tjenestestedet,  

 ydes tilskud svarende til de dokumenterede udgifter til overnatning på hotel  

 eller lign. (d.v.s. værelsesprisen) for rådgiverne og deres ægtefæller og  

 børn, såfremt disse er udrejst sammen med rådgiveren, med fradrag af et  

 eventuelt tilskud til hotelophold, som rådgiverne måtte have modtaget fra de  

 lokale myndigheder.
Der må ikke uden tvingende grund benyttes luksushoteller.  

 Tilskud kan oppebæres, indtil der stilles tjenestebolig til rådighed.
3. Under hotelopholdet yder Danida rådgiverne, deres  

 ægtefæller og børn på 12 år og derover 75% af finansministeriets dagpengesats  

 for vedkommende land til dækning af kostudgifter.
For børn under 12 år ydes  

 35% af dagpengebeløbet.
Såfremt de lokale myndigheder yder tilskud til  

 dækningen af kostudgifter, udbetaler Danida rådgiverne forskellen mellem  

 ovennævnte satser og det lokale tilskud.
Overstiger tilskuddet fra de lokale  

 myndigheder disse satser, yder Danida ikke tilskud.
Hvis rådgiverne bor på hotel, hvor kosten er inkluderet i prisen, eller  

 hvis udgifterne til måltider på forhånd er dækket eller ikke skal afholdes af  

 rådgiverne, nedsættes dagpengesatsen til dækning af merudgifter til måltider  

 m.v. til 25% af den reducerede sats.
Ydes kun enkelte måltider nedsættes  

 dagpengesatsen tilsvarende, idet morgenmåltidet beregnes til 15%, frokost til  

 30% og middag til 30% af den reducerede dagpengesats.
 4. Rådgiverne er forpligtet til at bebo den bolig, som  

 anvises dem, når den må anses for passende efter forholdene på  

 tjenestestedet.
Hvis boligen ikke er forsynet med kogefaciliteter, yder Danida, i det  

 tidsrum der går, indtil sådanne under normale omstændigheder kunne være  

 anskaffet og i højst 6 uger, rådgiverne, deres ægtefæller og børn på 12 år og  

 derover, 30% af finansministeriets dagpengesats for vedkommende land til  

 dækning af kostudgifter ved restaurationsbesøg.
Børn under 12 år ydes 15% af  

 dagpengebeløbet.
5. I forbindelse med afvikling af rådgivernes  

 kontraktforhold vil rådgivere, der bor i hovedstaden, få godtgjort  

 dokumenterede udgifter til overnatning på hotel eller lignende samt udbetalt  

 dagpenge efter de i stk. 2. og 3. gældende regler i indtil 2 døgn umiddelbart  

 inden afrejsen.
Rådgivere, der bor i provinsen, vil få tilskud udbetalt til  

 højst 4 døgns hotelophold enten i provinsen eller i hovedstaden samt udbetalt  

 dagpenge efter de i stk. 2. og 3. gældende regler.
§ 4  H LØN UNDER FERIE, ORLOV OG SYGDOM 1. Rådgiverne er berettiget til ferie med løn i 3  

 arbejdsdage pr. måned svarende til 36 arbejdsdage om året, d.v.s. til i alt 6  

 ugers ferie, idet lørdage i denne forbindelse regnes for arbejdsdage.
Der kan  

 maksimalt overføres 18 feriedage til det følgende år.
Ferien skal afholdes i  

 kontraktperioden.
 Godkendelse af tidspunkter for ferieafholdelse skal aftales med  

 tjenestestedet, hvorefter godkendelse skal indhentes fra Danida eller, hvor  

 der findes Danida-missioner i opholdslandet, fra disse, inden ferien  

 påbegyndes.
 Rådgiverne skal underrette Danida om deres ferieadresse i rimelig tid  

 inden rejsens tiltrædelse.
 Danida kan kræve, at rådgivere, der er ansat ved danskstøttede projekter i  

 udviklingslandene, udsætter en orlovsrejse i indtil et halvt år, når  

 tjenstlige grunde tilsiger det.
 Rådgivere, der er beskæftiget på undervisningsinstitutioner, er forpligtet  

 til at afvikle ferie i institutionernes undervisningsfrie perioder.
 Hvis en rådgiver ikke har mulighed for at afholde den optjente ferie i  

 kontraktperioden, skal ansøgning om eventuel overførsel af  

 ferietilgodehavende til den følgende kontraktperiode eller udbetaling af  

 kontant feriegodtgørelse efter kontraktperioden indsendes til Danida inden  

 kontrakperiodens udløb med skriftlig bekræftelse fra Danida-missionen - eller  

 i lande, hvor der ikke er en Danida-mission - fra rådgiverens lokale  

 arbejdsgiver på, at rådgiveren af arbejdsmæssige grunde ikke har kunnet holde  

 sin fulde ferie.
2. Under fravær som følge af graviditet og fødsel er  

 de kvindelige rådgivere berettiget til fuld løn fra 4 uger før forventet  

 fødsel til 14 uger efter fødslen.
Herudover vil den kvindelige rådgiver kunne  

 være fraværende fra arbejde i op til 10 uger uden løn.
Der vil i denne  

 periode kunne ydes en lønkompensation svarende til det dagpengebeløb, der  

 ville kunne udbetales efter dagpengelovens regler.
Uden sammenhæng hermed har den mandlige rådgiver ret til 2 ugers fravær  

 fra arbejdet fra fødslen eller fra barnets modtagelse i hjemmet, såfremt  

 dette kan ske uden ulempe for arbejdssituationen.
Fraværet er uden løn, men  

 der vil kunne ydes en tilsvarende kompensation som ovenfor nævnt.
 3. En rådgiver, der er gravid, har pligt til at give  

 Danida meddelelse om graviditeten senest 3 måneder før den forventede fødsel.  

 Undlades sådan meddelelse, er Danida berettiget til at hæve kontrakten fra  

 den dag, graviditeten gør rådgiveren uarbejdsdygtig.
 4. Rådgiverne har ret til løn under sygdom i  

 overensstemmelse med funktionærlovens regler.
§ 5 UDBETALING AF LØN, FORSKUD OG REFUSIONER 1. Lønnen udbetales månedsvis bagud til rådgiverens  

 bank, sparekasse eller lignende i Danmark, med mindre andet bestemmes.
Det  

 påhviler rådgiverne at træffe aftale med banken eller sparekassen om  

 overførsel af løn til tjenestestedet eller til modtager i Danmark.
Danida  

 yder ikke rådgiverne bistand med overførsel af dele af deres løn til dækning  

 af forpligtelser her eller i udlandet.
 2. Til afholdelse af udgifter i forbindelse med  

 udrejsen kan Danida efter anmodning yde et lønforskud på indtil kr. 20.000,-  

 til rådgivere, der flytter ind i en møbleret bolig, og kr. 30.000,- til  

 rådgivere, der flytter ind i en umøbleret bolig.
Til afholdelse af udgifter til indkøb af bil kan Danida efter anmodning  

 yde et lønforskud svarende til bilens anskaffelsespris inkl.  

 transportomkostninger, dog maksimalt kr. 50.000,-. Rådgivere, der har et  

 specielt stort tjenstligt kørselsbehov, som kræver en meget kraftig bil, vil  

 under særlige omstændigheder kunne ydes et lønforskud på indtil ca. kr.  

 60.000,- til indkøb af bil samt til dækning af transportomkostninger.  

 Dokumentation for bilkøbet skal efterfølgende indsendes enten i form af den  

 originale købekontrakt eller en bekræftet kopi heraf.
Ydelse af lønforskud  

 fra Danida til indkøb af bil forudsætter, at rådgiverne i det omfang, der er  

 behov herfor, benytter bilen til tjenstlig kørsel.
3. Forskuddene, der fradrages i rådgivernes løn,  

 forrentes ikke og skal tilbagebetales i månedlige rater, hvis størrelse  

 fastsættes efter aftale med Danida.
Tilbagebetalingen skal være afviklet  

 fuldt ud 6 måneder før kontraktens udløb, ved 1-årskontrakter ved kontraktens  

 udløb.
4. Godtgørelse i danske kroner for dokumenterede  

 udgifter, som Danida i henhold til nærværende reglements øvrige bestemmelser  

 er forpligtet til at refundere rådgiverne, sker efter danske bankers  

 gennemsnitssælgerkurs for tjenestelandets valuta for den måned, hvori  

 udgiften er afholdt, eller senest foreliggende kurs.
Benyttede vekselkurser,  

 der afviger herfra, skal dokumenteres.
§ 6 SKOLETILLÆG 1. Skoletillæg ydes til børn, der er omfattet af  

 bestemmelsen i § 4 D, såfremt barnet er fyldt 5 år, og rådgiveren eller  

 dennes ægtefælle har forældremyndigheden over barnet.
 2. For børn, der er indmeldt i en  

 undervisningsinstitution i tjenestelandet, ydes godtgørelse for følgende  

 dokumenterede udgifter:
a.
Hvor institutionen yder kost og logi: 100% af gebyrer for ophold og  

 undervisning.
b.
Hvor institutionen ikke yder kost og logi: 100% af gebyrer for  

 undervisning.
 Med en kostskole i tjenestelandet kan sidestilles en kostskole i  

 nabolandet.
 3. For børn, der er indmeldt i en  

 undervisningsinstitution uden for rådgiverens tjenesteland, ydes godtgørelse  

 for følgende dokumenterede udgifter:
a.
Hvor institutionen yder kost og logi: 100% af gebyrer for ophold og  

 undervisning, dog højst et beløb svarende til den i undervisningsministeriets  

 cirkulære om opholdsafgifter for kostelever ved statens kostskoler i Danmark  

 fastsatte maksimale årlige opholdsudgift pr. barn.
b.
Hvor institutionen ikke yder kost og logi: kr. 15.000,plus 100% af  

 gebyrer for undervisning, dog højst ialt et beløb svarende til den i  

 undervisningsministeriets cirkulære om opholdsafgifter for kostelever ved  

 statens kostskoler i Danmark fastsatte maksimale årlige opholdsafgift pr.  

 barn.
 Der vil ikke kunne ydes refusion af udgifter i forbindelse med børns  

 indmeldelse i sydafrikanske undervisningsinstitutioner.
4. Ved »gebyrer for undervisning« forstås:  

 indmeldelsesgebyrer, undervisningsgebyrer og skoleafgifter samt udgifter til  

 lektiehjælp eller anden ekstra undervisning, som skolen måtte finde påkrævet.  

 Udgifter til transport kan afholdes til normal skolebus, eller hvor skolebus  

 ikke findes til privat skolekørsel, hvor afstanden til skole er over 10 km.
I  

 disse tilfælde ydes sædvanlige kilometerpenge for den kørsel, der ligger ud  

 over 20 km om dagen.
Udgifter til skolebespisning samt til indkøb af  

 skoleuniform, bøger og lignende refunderes ikke.
 Ved fremsendelse af kvitteringer for refusion af skolepenge skal derfor  

 medsendes specifikation af, hvad kvitteringerne dækker.
§ 7 TILSKUD VED FLYTNING Det er en forudsætning for at få fuldt tilskud til hjemflytning, at denne  

 finder stand senest 6 måneder efter ansættelsesperiodens ophør.
Såfremt  

 rådgiveren forbliver i tjenestelandet (overgår til stilling med en anden  

 bistandsorganisation, lokal ansættelse eller lignende) udbetales et tilskud  

 på 75% af det under stk. 3 anførte tilskud til dækning af udgifterne af  

 udgifterne ved rådgiverens lokale flytning.
4. Ved såvel ud- som hjemflytning kan Danida i stedet  

 for ovennævnte beløb eller kvanta afholde dokumenterede udgifter til  

 flytransport af flyttegods i forbindelse med ud- og hjemflytning med  

 halvdelen af de under pkt. 2 og 3 omhandlede kvanta.
Yderligere udgifter  

 refunderes ikke.
 5. Danida afholder udgifterne ved opmagasinering af op  

 til 10m3 bohave i hele kontraktperioden, såfremt rådgiveren vælger kun at  

 medtage halvdelen af de i stk. 2 omhandlede kvanta til tjenestestedet med  

 overfladetransport.
6. Ved overgang til ny Danida-stilling 1. i samme land inden for 3 måneder efter udløbet af  

 kontrakten ydes der refusion af dokumenterede udgifter til overfladetransport  

 af flyttegods inden for de i punkt 3 nævnte kvanta.
 2. i et andet land inden for 3 måneder efter udløbet  

 af kontrakten ydes et flyttetilskud som nævnt under punkt 3 (hjemflytning)  

 eller refusion af dokumenterede udgifter til overfladetransport fra det gamle  

 til det ny tjenestested inden for de i punkt 3 nævnte kvanta.
 7. Flyttetilskud for første ledsager (ægtefælle eller  

 barn) og øvrige børn afholdes kun såfremt disse tager fast ophold sammen med  

 rådgiverne på tjenestestedet for mindst 6 måneder.
 8. Flyttegods (men ikke biler), som rådgiverne lader  

 afsende, er automatisk - d.v.s. uden nogen form for anmeldelse til Danida  

 eller til forsikringsselskab - forsikret under Danidas gruppeforsikring for  

 rådgivere, jfr. § 11.
 9. Fratræder rådgiverne efter eget ønske før den  

 forudsatte ansættelsesperiodes ophør, eller opsiges de på grund af  

 misligholdelse inden den forudsatte ansættelsesperiodes ophør, kan Danida  

 pålægge dem at udrede de flytteudgifter, der er forbundet med hjemrejsen.
 10. Hvis begge ægtefæller udsendes som rådgivere, vil  

 de alene være berettiget til flyttegodtgørelse som en rådgiver med  

 ledsager(e).
§ 8 PENSION 1. Rådgivere med dansk statsborgerskab er under  

 udsendelsen omfattet af Lov om Arbejdsmarkedets Tillægspension samt Lov om  

 Arbejdsmarkedets Uddannelsesfond.
 2. For rådgivere, der før udsendelsen var omfattet af  

 en pensionsordning, som vil kunne videreføres under ansættelsen, eller som  

 vil kunne optages i en eksisterende ordning, udredes præmiebidrag af Danida  

 og rådgiveren i samme forhold som gældende efter den pågældende ordning, dog  

 med den begrænsning, der følger af stk. 4. NB : Efter gældende regler  

 begunstiges kun ægtefæller og ikke samlevere.
3. For rådgivere, der ikke vil kunne optages i en  

 eksisterende pensionsordning, vil Danida efter nærmere aftale kunne bidrage  

 til etablering af en pensionsordning med et beløb normalt svarende til to  

 tredjedele af de samlede præmiebidrag.
Det beløb, på basis af hvilket præmien  

 til en sådan nyetableret pensionsordning beregnes, vil i så fald ikke være  

 rådgivernes løn, men derimod deres faktiske eller anslåede pensionsgivende  

 løn i Danmark ved ansættelse i staten.
 4. Videreførelse af, optagelse i eller oprettelse af  

 pensionsordninger i henhold til stk. 2 eller 3 sker med forbehold af  

 finansministeriets godkendelse.
 5. Danida kan ikke medvirke til oprettelse af eller  

 bidrage til:
 a. en pensionsordning for en rådgiver, såfremt den pågældende oppebærer  

 løbende ydelser fra en pensionsordning:
 b. livsforsikringer:
 c. indekskontrakter:
 d. andre pensionsordninger, såfremt disse kan tilbagekøbes efter  

 rådgivernes fratrædelse.
 Danida kan kun bidrage til pensionsordninger, der er forsynet med en  

 klausul om, at ydelser hidrørende fra præmier, indbetalt under rådgivernes  

 ansættelse i Danida, ikke vil kunne udbetales før det fyldte 60. år, samt om,  

 at policen ikke kan være genstand for belåning eller pantsætning.
 6. Aftale om pensionsordning skal fortrinsvis indgås i  

 forbindelse med ansættelsen (jfr. § 2). Rådgivere, der på et senere tidspunkt  

 ønsker en pensionsordning oprettet eller videreført, vil kun være berettiget  

 til at modtage pensionsbidrag fra Danida fra tidspunktet for begæringens  

 fremsættelse.
 7. Rådgivernes bidrag efter stk. 1 og eventuelle  

 bidrag efter stk. 2 eller stk. 3 fratrækkes lønnen og indbetales af Danida  

 til de respektive pensionsinstitutioner sammen med Danidas bidrag efter stk.  

 2 eller stk. 3.
 8. Ud over de foran nævnte pensionsbidrag fra Danida  

 tilkommer der ikke rådgiverne nogen ret til pension eller understøttelse fra  

 staten (bortset fra invalide- og folkepension).
9. Tjenestemænd i staten, folkeskolen og folkekirken  

 skal gennem det hidtidige ansættelsessted ansøge finansministeriet om  

 bevarelse af pensionsalder under udsendelsen.
Andre tjenestemænd bør rette  

 henvendelse til deres ansættelsesmyndigheder om spørgsmålet.
10. Udenlandske rådgivere kan på lige fod med danske  

 rådgivere oprette en pensionsordning i Danmark.
Der bidrages ikke til  

 udenlandske ordninger.
11. Efter anmodning fra den enkelte rådgiver kan  

 Danida under iagttagelse af bestemmelserne i pensionsbeskatningsloven indgå  

 individuel aftale om ved hver lønudbetaling at tilbageholde et beløb i den  

 ansattes løn som indbetaling til en dansk kapitalpensionsordning, der  

 oprettes/påbegyndes før det fyldte 60. år.
Danida kan ikke bidrage til  

 kapitalpensionsordningen.
 Nærmere oplysninger om ordningen vil kunne fås ved henvendelse til Danida.
§ 9 UD- OG HJEMREJSE SAMT ORLOVSREJSER 1. Udgifter til rådgivernes rejse mellem bopæl og  

 tjenestested i forbindelse med tjenestens tiltrædelse afholdes af Danida.  

 Danida afholder tillige udgifterne i forbindelse med ægtefællers og børns  

 udrejse, såfremt de tager fast ophold hos rådgiveren i mindst 6 måneder, for  

 børns vedkommende dog kun, hvis disse er under 21 år. (Vedrørende indkøb af  

 billet henvises til kap.
III).
2. Ved ansættelsesperiodens ophør afholder Danida  

 udgifterne til rådgivernes og deres ægtefællers rejse fra tjenestestedet til  

 bopælen.
Danida godtgør endvidere befordringsudgifterne for børn, som under  

 udsendelsen har ledsaget rådgiverne, jfr. stk. 1. Det samme gælder, hvis  

 rådgiverne opsiges til fratræden før den forudsatte ansættelsesperiodes  

 ophør, og dette ikke skyldes misligholdelse af kontrakten.
Med udtrykket  

 »ansættelsesperiodens ophør« forstås det tidspunkt, hvor rådgiverne  

 endeligt har afsluttet deres arbejde i Danidas tjeneste.
Det er en  

 forudsætning for at få betalt hjemrejse, at endelig hjemflytning sker senest  

 6 måneder efter ansættelsesperiodens ophør. (Jfr. dog § 11, stk. 3).
 3. Fratræder rådgiverne efter eget ønske før den  

 forudsatte ansættelses periodes ophør, eller opsiges de på grund af  

 misligholdelse inden den forudsatte ansættelsesperiodes ophør, kan Danida  

 pålægge dem at udrede omkostningerne ved deres egen, ægtefællers og børns  

 hjemrejse.
4. Efter hver 2-årig tjenesteperiode regnet fra  

 kontraktens ikrafttrædelse har rådgiverne, deres ægtefæller og børn under 21  

 år ret til - forudsat at kontrakten løber for yderligere en periode af mindst  

 1 år - for Danidas regning at foretage en orlovsrejse mellem tjenestestedet  

 og rådgiverens hjemland.
Ved kontraktforlængelse på under 1 år kan der ydes  

 forholdsmæssig dækning af udgifterne til en orlovsrejse, svarende til  

 varigheden af kontraktforlængelsen, f.eks. halvdelen ved en 6 måneders  

 forlængelse.
 Under betalte orlovsrejser medregnes den normale rejsetid ikke i ferien.
5. Er rådgivernes ansættelsesperiode på 2 år, og har  

 de ægtefæller og børn under 21 år, der ikke er udrejst sammen med rådgiverne,  

 jfr. stk. 1, afholder Danida en gang i løbet af de første to ansættelsesår  

 udgiften ved ægtefællernes og børnenes rejse mellem deres faste opholdssted  

 og rådgivernes tjenestested og tilbage.
Derudover er ægtefæller og børn  

 berettiget til en besøgsrejse i rådgivernes 3. og 5. ansættelsesår.
Børn  

 under uddannelse udenfor tjenestelandet er yderligere berettiget til en  

 besøgsrejse i 2. og 4. ansættelsesår.
 Samme regler gælder for børn, som er på kostskole i tjenestelandet mere  

 end 250 km fra forældrenes bopæl.
Foretrækker forældrene eller en af forældrene i stedet at besøge barnet  

 eller børnene, kan Danida efter ansøgning bevilge et tilskud til rejsen, der  

 dog ikke kan overstige befordringsudgifterne ved barnets eller børnenes besøg  

 hos forældrene.
Tilskud kan dog ikke oppebæres i de år, rådgiverne og deres  

 ledsagende ægtefæller i henhold til stk. 4 er berettiget til betalt  

 orlovsrejse.
6. Udrejse samt øvrige tjenesterejser foretages til  

 fuld pris (full fare ticket economy class). Business class kan benyttes,  

 såfremt dette kan ske uden tillæg.
Billetter til udrejsen skal indkøbes  

 gennem Wagons-lits Rejsebureau, jfr. kapitel III, d.
 Rådgiverne vil selv kunne arrangere deres hjemrejse, idet der forud for  

 hjemrejsen maksimalt udbetales et beløb svarende til prisen for en billet til  

 fuld pris (full fare economy class) ad den mest direkte rute mellem  

 tjenestelandet og hjemlandet.
Rådgiverne vil selv kunne arrangere orlovs- og besøgsrejser.
Der vil forud  

 for rejsen maksimalt kunne udbetales et beløb, der svarer til udgiften ved  

 rejse ad den mest direkte rute på økonomiklasse under udnyttelse af  

 eksisterende rabatordninger (excursion fare).
 For god ordens skyld gøres opmærksom på, at ovennævnte beløb gælder uanset  

 valg af transportmiddel.
7. Danida yder ikke godtgørelse i form af dagpenge for  

 den tid, der medgår til rejsen fra hjemlandet og til tjenestestedet og retur  

 bortset fra de ekstraordinære tilfælde, hvor rejsetiden mellem  

 destinationerne med hurtigste transportmulighed er 24 timer eller derover.
I  

 disse tilfælde vil der mod dokumentation blive bevilget rådgiverne et  

 »hviledøgn« med dagpenge for et døgn efter finansministeriets  

 satser samt betalt hotelværelse.
Udgifter til kost, tøjrensning og  

 drikkepenge m.v. refunderes ikke, idet sådanne udgifter forudsættes afholdt  

 af dagpengene.
Der må ikke uden tvingende grund benyttes luksushoteller.
§ 10 TJENESTEREJSER 1. Refusion for udgifterne til tjenesterejser ydes  

 kun, såfremt disse udgifter ikke dækkes af de lokale myndigheder, og hvis  

 rejsen på forhånd er godkendt af Danida.
Anmodning om en sådan godkendelse skal fremsættes med angivelse af formål  

 med rejsen, rejsens varighed og de anslåede rejseudgifter.
Det er en  

 forudsætning for, at der er tale om en tjenesterejse, at der finder  

 overnatning sted i forbindelse hermed.
For tjenesterejser af en dags varighed  

 vil der, såfremt disse har en varighed på 10 timer og derover og en afstand  

 på over 50 km fra tjenestestedet, kunne ydes dagpenge.
2. Rådgiverne skal efter tjenesterejsens afslutning  

 indsende et rejseregnskab til Danida.
Blanketter til brug herfor kan  

 rekvireres fra Danida.
3. Under tjenesterejser - bortset fra tjenesterejser i  

 eget tjenesteland - er rådgiverne normalt berettiget til dagpenge efter  

 finansministeriets regler.
Ved rejser i eget tjenesteland udgør det maksimale  

 dagpengebeløb normalt 75% af finansministeriets satser.
Ved  

 landeorienteringskurser, konferencer, seminarer o.lign., hvor der ydes fuld  

 kost og logi, er rådgiverne ikke berettiget til dagpenge.
Dagpenge beregnes  

 for hver påbegyndt time af rejsens varighed som 1/24 af den for  

 (opholds)landet anførte sats.
For rejsetid med transportmidler, hvor der i  

 billetprisen er inkluderet udgift til fortæring, ydes ingen godtgørelse, og  

 tiden medregnes ikke som tjenesterejse ved beregning af rejsegodtgørelse.
4. Danida refunderer dokumenterede udgifter til  

 hotelværelse, idet det dog forventes, at der ikke uden tvingende grund  

 benyttes luksushoteller.
Er rådgiveren privat indkvarteret ydes et nattillæg,  

 der udgør 1/3 af hoteldispositionsbeløbet for det pågældende land, eller hvis  

 et sådant ikke er fastsat, 1/3 af dagpengesatsen for det pågældende land.  

 Endvidere refunderes dokumenterede transportudgifter (fly, tog m.v.) i det  

 omfang, disse ikke dækkes af de lokale myndigheder.
Godtgørelse for  

 tjenestekørsel i egen bil refunderes enten efter de af modtagerlandet  

 fastsatte satser for kørselsgodtgørelse eller efter de til enhver tid  

 gældende FN-satser, omregnet til danske kroner, jfr. herved bilag 6. Udgifter  

 i forbindelse med rådgivernes kørsel til og fra arbejde og inden for pladsens  

 grænser kan dog ikke refunderes.
Danida refunderer ikke udgifter til kost,  

 tøjrensning, drikkepenge m.m., idet sådanne udgifter forudsættes afholdt af  

 dagpengene.
5. Såfremt rådgiverne under tjenesterejser bor på  

 hotel, hvor kosten er inkluderet i prisen, eller hvis udgifterne til måltider  

 på forhånd er dækket eller ikke skal afholdes af rådgiveren, nedsættes  

 dagpengene til en fjerdedel.
Ydes kun enkelte måltider, reduceres dagpengene  

 tilsvarende, idet morgenmåltidet beregnes til 15%, frokost til 30% og middag  

 til 30% af dagpengene.
§ 11 FORSIKRING 1. Danida har via forsikringsselskabet BALTICA tegnet  

 en gruppeforsikring for de af Danida udsendte rådgivere omfattende:
a. bagageforsikring b. syge- og hjemtransportforsikring (bortset fra almindelig  

 tandbehandling) c. katastrofedækning d. ulykkesforsikring e. sygeinvaliditetsforsikring f. gruppelivsforsikring g. sø- og transportforsikring (gælder ikke forsendelse af automobiler).
 2. Har rådgiverne ret til for Danidas regning at  

 medtage ægtefæller og børn til tjenestelandet, omfatter forsikringerne (dog  

 gælder livsforsikringen ikke for børn) tillige ægtefæller og børn indtil  

 disses fyldte 21. år, dersom de ledsager rådgiveren under udsendelsen eller  

 under besøg hos rådgiveren i tjenestelandet i besøgsperioden.
3. Forsikringen dækker, bortset fra sø- og  

 transportforsikringen, i hele kontraktperioden.
Er rådgiverne ved udløbet af  

 nævnte udstationeringsperiode endnu ikke vendt tilbage til Danmark,  

 opretholdes dækningen dog, indtil hjemrejse har fundet sted, dog højst i  

 indtil en måned efter udstationeringsperiodens ophør.
Denne begrænsning  

 gælder dog ikke søog transportforsikring, jfr. § 7, stk.6.
 4. Forsikringsdækningen sker automatisk, hvilket vil  

 sige, at den træder i kraft og ophører uden nogen form for meddelelse fra  

 rådgiverne til Danida eller forsikringsselskabet BALTICA.
 5. I alle forsikringsspørgsmål skal rådgiverne rette  

 direkte henvendelse til forsikringsselskabet:
- BALTICA, att. afdelings-chef Harald Sverdrup-Jensen, Udlands-Service  

 Rådhuspladsen 16 1583 København V tlf. 33 15 06 42, lok. 5516 telex: 16375.
 I tilfælde af alvorlig sygdom eller ulykkestilfælde kan der uden for  

 kontortid rettes henvendelse til BALTICAs vagt- og alarm-central, tlf. 33 12  

 88 28, der svarer hele døgnet.
 6. Vedrørende forsikringsbestemmelserne iøvrigt  

 henvises til bilag 6.
 7. Rådgiverne vil iøvrigt under udsendelsen kunne  

 tegne supplerende forsikringer, jfr. bilag 7.
§ 12 LÆGEUNDERSØGELSE 1. Rådgiverne er før udrejsen forpligtet til at lade  

 sig selv og deres eventuelle medrejsende ægtefælle lægeundersøge.
Formular  

 til dette formål udleveres af Danida.
Den pågældende læge indsender  

 helbredserklæringen direkte til BALTICA.
Udsendelse forudsætter, at  

 rådgiverne og medfølgende familiemedlemmer ved ansættelsen ikke lider af  

 sygdomme, der gør dem uegnede til udsendelse.
2. I det omfang godtgørelse ikke modtages fra  

 sygesikringen eller fortsættelsessygekasse, vil rådgiverne, deres ægtefæller  

 og børn, under orlov og i den første tid efter endt tjeneste i et  

 udviklingsland, for Danidas regning kunne henvende sig til en alment  

 praktiserende læge, der, hvis en undersøgelse for eventuelle tropesygdomme  

 findes begrundet, kan henvise til ambulant tropemedicinsk undersøgelse på  

 Rigshospitalets Epidemiafdeling i København, Marselisborg Hospital i Århus  

 eller Odense Sygehus.
Hvor afstandsmæssige forhold taler for det, vil Danida  

 efter forudgående aftale kunne tillade henvisning til lokal speciallæge i  

 tropesygdomme.
 Den som bilag 9 optagne formular for henvisning bedes benyttet af lægen.  

 Regningen for undersøgelse indsendes til Danida til refusion.
 3. Hvis der opstår sygdom inden for det første år  

 efter hjemkomsten, bør den undersøgende læge underrettes om, at patienten har  

 opholdt sig i et udviklingsland.
§ 13 BIBESKÆFTIGELSE Rådgiverne må under ingen omstændigheder i ansættelsesperioden påtage sig  

 andet lønnet arbejde eller drive forretningsvirksomhed af nogen art.  

 Opmærksomheden henledes på, at mange udviklingslande ikke tillader, at  

 rådgivernes ægtefæller og børn tager lønnet arbejde i udviklingslandet, med  

 mindre arbejdstilladelse er indhentet på forhånd.
Hvis ægtefælle eller børn  

 inden afrejsen har planer om at søge sådant arbejde i udviklingslandet,  

 tilrådes det, at man medtager eksamensbeviser og anbefalinger eller  

 attesterede oversættelser heraf.
§ 14 TAVSHEDSPLIGT 1. Rådgiverne skal iagttage tavshed med hensyn til  

 forhold, som de i deres stillings medfør bliver bekendt med, og hvis  

 hemmeligholdelse ifølge sagens natur er påkrævet eller bliver dem  

 foreskrevet.
Tavshedspligten ophører ikke med ansættelsesforholdets ophør.  

 (Der henvises i øvrigt til det på side 47 pkt.
C anførte om forholdet til  

 pressen).
 2. Rådgiverne såvel som deres eventuelle pårørende  

 skal afholde sig fra at deltage i politiske demonstrationer,  

 underskriftsindsamlinger, valgpropaganda m.v. eller at udtale sig offentligt  

 om indenrigs- og udenrigspolitiske spørgsmål, der angår tjenestelandet.
 3. Såvel under udøvelse af deres arbejde som privat  

 skal rådgiverne holde sig opholdslandets love og bestemmelser efterrettelige.
§ 15 VALUTAOMVEKSLING Valutaomveksling skal finde sted i overensstemmelse med opholdslandets  

 love og bestemmelser for ind- og udførsel samt omveksling af valuta.
§ 16 VALGRET 1. Rådgiverne og deres ledsagende ægtefæller (NB: men  

 ikke samlevere) har under udsendelsen valgret til Folketinget i Danmark,  

 såfremt de iøvrigt opfylder valgretsbetingelserne.
Optagelse på valg-liste er  

 betinget af, at rådgiverne indsender skriftlig ansøgning herom.
2. Ansøgningsskemaer om optagelse på valglisten  

 udleveres af sidste bopælskommune til vælgere, der anmelder flytning til  

 udlandet, samt iøvrigt efter begæring.
Rådgiverne og deres ægtefæller skal  

 hver især indsende dette skema til deres sidste bopælskommune.
Rådgiverne og  

 deres ægtefæller vil herfra modtage meddelelse om optagelse på valglisten.  

 Meddelelsen vil indeholde oplysning om, at rådgiverne ved folketingsvalg  

 eller folkeafstemning kan afgive stemme pr. brev ved personligt fremmøde på  

 en dansk repræsentation.
Optagelsen på valglisten har virkning i 2 år.  

 Fornyet begæring skal indgives inden udløbet af nævnte periode.
3. Rådgiverne og deres ledsagende ægtefæller, der er  

 optaget på valgliste i henhold til ovenstående, kan uden at modtage valgkort  

 afgive stemme efter reglerne i folketingsvalglovens kap.
VI om  

 brevstemmeafgivning.
Brevstemmer kan tidligst afgives på dansk repræsentation  

 i udlandet 3 mdr. før valgdagen.
Brevstemmerne skal sendes til den kommune,  

 hvor vælgerne er optaget på valglisten.
Disse skal være kommunen i hænde,  

 inden afstemningen påbegyndes i Danmark.
 Rådgiverne og deres ægtefæller bør i god tid efter underretning om  

 udskrivelse af folketingsvalg eller folkeafstemning henvende sig til den  

 stedlige danske repræsentation vedrørende stemmeafgivning.
§ 17 A UDSTYR TIL RÅDGIVERE 1. Danida vil under ganske særlige omstændigheder  

 kunne indkøbe udstyr op til et beløb af kr. 50.000,- eksklusive  

 forsendelsesomkostninger inden for rådgivernes første 2-års kontraktperiode  

 samt til et beløb af kr. 20.000,- for hver efterfølgende kontraktår til brug  

 i rådgivernes arbejde.
En betingelse herfor er, at modtagerlandet ikke selv  

 er i stand til at stille udstyret til rådighed for rådgiverne, og at dette er  

 bekræftet af tjenestestedet.
2. Rådgiverne skal til Danida indsende en anmodning  

 herom, attesteret af den lokale overordnede: for rådgivere tilknyttet et  

 Danida finansieret projekt skal indkøb tillige godkendes af projektlederen.  

 Anmodningen bør indeholde bl.a. en fuldstændig liste over det ønskede udstyr  

 samt overslag over udgiften til indkøb af udstyret og til eventuel  

 forsendelse af dette.
Danida vil kunne foretage indkøbet for rådgiverne eller  

 give vejledning herom.
 3. Udstyr, der er betalt af Danida, skal ved  

 rådgivernes fratræden overgives enten til deres efterfølgere eller til  

 modtagerlandet til ejendom, og dokumentation for overdragelsen indsendes til  

 Danida.
§ 17 B MINI-PROJEKTER 1. Såfremt en rådgiver eller dennes ægtefælle på eget  

 initiativ måtte iværksætte et selvstændigt mini-projekt, der støttes af de  

 lokale myndigheder, vil de kunne søge Danida om en bevilling til indkøb af  

 materialer eller lignende til projektets gennemførelse, dog maksimalt kr.  

 50.000,-. En ansøgning herom skal have et andet sigte end de i § 17 A., stk.  

 1-3 nævnte bevillinger.
Se bilag 14 vedrørende miniprojekter.
2. For rådgivere i lande med en Danida-mission gælder  

 der særlige regler.
Nærmere oplysninger om betingelserne for en sådan  

 ansøgning kan fås ved henvendelse til Danida-missionen eller Danida.
§ 18 KATASTROFESITUATION 1. Rådgiverne bør holde nærmeste danske repræsentation  

 underrettet om deres opholdssted, således at repræsentationen i tilfælde af  

 en katastrofesituation eller borgerlige uroligheder i opholdslandet hurtigt  

 kan kontakte dem.
I øvrigt bør rådgiverne, så snart forholdene tillader det,  

 søge kontakt med nærmeste danske repræsentation, og eventuel evakuering skal  

 om muligt ske i samråd med denne.
 2. Såfremt rådgivernes arbejde i tjenestelandet på  

 grund af sådanne begivenheder må bringes til ophør før kontraktperiodens  

 udløb, kan rådgiverne tidligst opsiges med 3 måneders varsel fra udgangen af  

 den måned, hvori rådgiverne har forladt deres tjenestested.
 Rådgivere, der ved afviklingsperiodens udløb har været ansat i mindre end  

 6 måneder, vil uanset bestemmelsen i § 4 E, stk. 2 have ret til  

 fratrædelsesgodtgørelse i forhold til varigheden af deres kontraktperiode.
§ 19 UOVERENSSTEMMELSERS AFGØRELSE 1. Uoverensstemmelser vedrørende forståelsen af  

 nærværende reglement kan ikke indbringes for de almindelige domstole, men  

 afgøres endeligt af en voldgiftsret.
2. Voldgiftsretten består af 2 medlemmer og en  

 formand, der tillige er opmand.
Danida og rådgiveren vælger hver et medlem af  

 voldgiftsretten.
Formanden, der skal opfylde de i retsplejeloven indeholdte betingelser for  

 at blive dommer, udpeges af formanden for arbejdsretten.
Såfremt en af  

 parterne ikke inden 14 dage efter, at han er opfordret dertil af den anden  

 part, har udpeget en voldgiftsmand, udpeges denne af formanden.
3. Voldgiftsretten træffer sin afgørelse på grundlag  

 af dansk ret.
Voldgiftsretten fastsætter selv regler for sagens behandling  

 for voldgiftsretten.
RÅDGIVERNES RETLIGE STILLING I  

 OPHOLDSLANDET Danmark har med en række af de udviklingslande, hvortil Danmark yder  

 faglig bistand af væsentligt omfang, sluttet generelle aftaler om bl.a.  

 betingelserne for rådgiverbistand og om rådgivernes retlige stilling.
Sådanne  

 aftaler er hidtil indgået med bl.a.
Bangladesh, Botswana, Brasilien,  

 Cameroun, Chile, Egypten, Indien, Kenya, Lesotho, Malawi, Mozambique, Nepal,  

 Pakistan, Peru, Senegal, Sri Lanka, Sudan, Swaziland, Tanzania, Uganda,  

 Zambia og Zimbabwe.
 Foruden disse generelle aftaler har Danmark, om konkrete  

 bistandsprojekter, indgået en lang række specielle aftaler, som i visse  

 tilfælde ligeledes indeholder bestemmelser om de danske rådgiveres retlige  

 stilling.
I forhandlingerne om disse aftaler har man fra dansk side bl.a. tilstræbt  

 at opnå fritagelse for retsforfølgelse for rådgiverne for handlinger  

 foretaget i tjenesten.
Hvor dette er opnået, har bestemmelsen som regel  

 følgende ordlyd: »The Government of ....... undertakes that officers  

 shall be exempt from legal process in respect of words spoken or written and  

 all acts performed by them in their official capacity«.
 Dette betyder, at rådgiverne vil være fritaget for retsforfølgelsesskridt  

 i anledning af tjenestehandlinger - altså ikke for handlinger uden for  

 tjenesten - hvilket indebærer beskyttelse mod såvel civilt søgsmål som  

 strafferetlig forfølgelse, inklusive anholdelse.
I visse bistandsaftaler, bl.a. aftalen med Indien, er denne bestemmelse  

 imidlertid ikke medtaget på grund af modstand herimod fra det pågældende  

 lands side.
Rådgiverne vil i Danida få udleveret et eksemplar af aftalen med  

 det land, hvortil de skal udsendes.
I de danske bistandsaftaler er ovenfor omtalte bestemmelser om fritagelse  

 for retsforfølgning ofte suppleret med regler om, at rådgiverne i et vist  

 omfang er fritaget for ansvar for skadevoldende handlinger under tjenesten,  

 idet tjenestelandets regering i forhold til de skadelidte skal bære ansvaret  

 for sådanne handlinger.
Såfremt den af rådgiverne forvoldte skade skyldes  

 forsæt eller grov uagtsomhed, kan tjenestelandet dog gøre regres, dvs. kræve,  

 at rådgiverne dækker det opståede tab.
 Hvis rådgiverne eller deres familier bliver involveret i trafikuheld eller  

 i andre handlinger, der forvolder skade på personer eller materiel, bør  

 Danida og/eller den lokale danske repræsentation omgående underrettes.
FORHOLDSREGLER I FORBINDELSE MED  

 UDSENDELSEN A.
FORBEREDELSER INDEN AFREJSEN a.
Pas Rådgiverne og de familiemedlemmer, der ledsager dem, skal være i  

 besiddelse af gyldigt pas for hele kontraktperioden.
Børn under 16 år kan  

 indskrives i moderens og/eller faderens pas.
Eget pas til børn er dog at  

 anbefale.
Udgifter til pas betales af rådgiveren.
b.
Visum Visum er påkrævet til visse lande.
Oplysning herom kan indhentes i Danidas  

 rekrutteringssektion.
Udenrigsministeriet vil kunne drage omsorg for de  

 nødvendige viseringer, dersom passet/passene indleveres til Danida i god tid  

 inden udrejsen.
Alle udgifter i forbindelse med visering afholdes af Danida.
c.
AIDS Danida har udarbejdet en vejledning om AIDS, der udleveres under  

 interviewet i Danida.
AIDS-test er påkrævet til visse lande, hvorom  

 oplysninger kan indhentes i Danidas rekrutteringssektion.
AIDS-kits udleveres  

 som hovedregel af den danske repræsentation på stedet.
Oplysninger herom kan  

 indhentes i Danidas rekrutteringsektion.
 Rådgiverne vil også kunne rette henvendelse til Rigshospitalets  

 Epidemiafdeling, med hvilken Danida har indgået en aftale om samarbejde  

 vedrørende AIDS-spørgsmål.
d.
Vaccinationer Ved afrejse til og hjemrejse fra de fleste udviklingslande kræves bevis  

 for vaccination mod forskellige tropiske sygdomme.
Råd og vejledning angående  

 fornødne vaccinationer kan fås følgende steder:
Statens Seruminstitut Amager Boulevard 80 2300 København S og dettes regionalafdelinger på Odense Amts og Bys Sygehus Århus Kommunehospital Ålborg Amtssygehus Rådgivernes egen læge, kredslægen eller amtslægen vil muligvis have de  

 nødvendige oplysninger.
 Udgifter til de fornødne vaccinationer (herunder injektion af  

 gammaglobulin mod gulsot), der er foretaget i forbindelse med og under  

 udsendelsen, vil kunne betales af Danida.
e.
Blodtypekort Rådgiverne og deres medrejsende familiemedlemmer skal ved udrejsen  

 medbringe blodtypekort.
f.
Billetter Flybilletter (så vidt muligt til SAS-fly) udstedes ved udrejse gennem  

 Wagons-lits Rejsebureau, Vesterbrogade 2B, 1620 København V, tlf. 33 14 27  

 47.
g.
Valuta Inden afrejsen bør rådgiverne selv indkøbe fremmed valuta.
Det tilrådes at  

 benytte rejsechecks.
h.
Medikamenttaske Rådgiverne vil i forbindelse med udsendelsen få udleveret en  

 medikamenttaske.
i.
Afrejsetidspunkt Man gør opmærksom på, at det i mange tilfælde kan være hensigtsmæssigt, at  

 rådgiverne rejser ud alene, og at familierne følger efter lidt senere,  

 således at rådgiverne kan sikre, at bolig m.v. er parat.
j.
Adresse Rådgiverne bedes snarest efter ankomsten give Danida underretning om deres  

 adresse i tjenestelandet.
B.
FORHOLDET TIL DANIDA a.
Korrespondance med Danida Alle rapporter og skrivelser til Danida skal stiles til:
 Udenrigsministeriet Danida Asiatisk Plads 2 DK - 1448 København K.
 Eventuelle telegrammer skal stiles til:
ETRANGERES, Copenhagen, der er udenrigsministeriets telegramadresse.
Udenrigsministeriets telexnr.  

 er: 31292 ETR.DK.
I alle telemeddelelser til Danida bør henvises til eventuelle skrivelser  

 fra Danida ved anvendelse af betegnelsen »UMLET af ..... (dato)» og til tidligere telemeddelelser fra Danida med anvendelse af betegnelsen »UMTEL af ..... (dato)».
 Disse henvisninger er vigtige, idet de bidrager til, at telemeddelelserne  

 hurtigt kommer den pågældende sagsbehandler i hænde.
 Breve, rapporter og telegrammer bør ikke stiles til enkeltpersoner i  

 Danida, medmindre der skulle være tale om privat korrespondance.
I alle breve og rapporter til Danida bør anføres journalnummer i Danida  

 samt henvises til datoen for den eventuelle sidste skrivelse i  

 korrespondancen.
Journalnummeret vil fremgå af Danidas skrivelser til  

 rådgiverne.
Korrespondancen med Danida vil - bortset fra telegrammer som hovedregel  

 kunne udfærdiges på dansk.
Projektledere vil dog, hvor Danida finder det  

 ønskeligt, blive instrueret om at udfærdige projektets tjenestlige  

 korrespondance med Danida på engelsk.
 I lande, hvor der til ambassaden er knyttet en bistandsmission, skal  

 henvendelse i alle sager rettes til missionen.
b.
Enkeltrådgiveres rapportering til Danida De af Danida udsendte rådgivere har pligt til over for Danida eller i  

 lande, hvor der til ambassaden er knyttet en bistandsmission, til denne at  

 aflægge rapport om deres arbejde.
Formålet med denne rapportering er at give Danida mulighed for - at følge rådgivernes arbejde - at udnytte rapporterne i oplysningsarbejdet for fremtidige rådgivere - at udnytte givne oplysninger ved bedømmelse af anmodninger om en  

 fortsættelse af bistanden og ved rekrutteringen af fremtidige rådgivere og - at bistå rådgiverne med indhentelse af faglige oplysninger ved  

 videregivelse af disse forespørgsler i Danmark.
De rådgivere, der udsendes som enkeltrådgivere, dvs. at de ikke er knyttet  

 til en aktivitet finansieret af Danida, har pligt til senest 3 måneder efter  

 ankomsten til tjenestelandet og efter samråd med tjenestestedet at indsende  

 en tentativ arbejdsplan for den kommende halvårsperiode til Danidas  

 respektive bistandsmissioner under benyttelse af det som bilag 9 optagne  

 skema.
Enkeltrådgiverne har derudover pligt til hvert følgende halve år at  

 indsende rapporter til Danida ligeledes under benyttelse af ovennævnte skema.  

 Det forudsættes, at rådgiverne i den første egentlige halvårsrapport redegør  

 for den faktiske opgaveløsning i lyset af den først formulerede arbejdsplan  

 samt skitserer en ny arbejdsplan for det kommende halve år.
Nævnte  

 fremgangsmåde vil være at benytte i efterfølgende halvårsrapporter.
 Udarbejdelse af arbejdsplan såvel efter ankomsten til tjenestestedet som i  

 forbindelse med indsendelse af halvårsrapporterne vil af Danida blive  

 benyttet som styringsgrundlag for rådgivernes fortsatte indsats.
I lande med Danida-missioner vil rådgiverne, i det omfang det måtte være  

 muligt, blive indkaldt til møde på missionerne til drøftelse af deres  

 rapporter, herunder specielt af arbejdsplanerne.
For andre landes vedkommende  

 vil Danida gennemgå rådgivernes rapporter og arbejdsplaner.
Danida vil  

 anerkende rapportens modtagelse, men man vil ikke fremkomme med kommentarer  

 til rapporten, medmindre rådgiverne anmoder om at få konkrete faglige  

 spørgsmål besvaret eller belyst, jfr. bilag 9, rubrik 7.
Danida vil være indforstået med afvigelser fra ovenstående  

 rapporteringsterminer, hvis særlige omstændigheder foreligger.
En kort  

 meddelelse om grunden til ønsket om udsættelse eller bortfald bedes i så fald  

 tilsendt Danida.
Danida kan dog efter behov kræve rapporter udarbejdet med  

 kortere mellemrum, når dette i særlige tilfælde måtte skønnes  

 hensigtsmæssigt.
Ved afslutningen af kontraktperioden afgives en rapport om  

 hele kontraktperiodens forløb på det som bilag 10 optagne skema.
Rådgiverne og disses ægtefæller opfordres endvidere til såvel efter 1 års  

 tjeneste som samtidig med indsendelse af rådgivernes afsluttende rapport at  

 ville indsende en velfærdsrapport til Danida.
Rapporten ønskes udarbejdet med  

 henblik på at muliggøre korrekt og tidssvarende information til fremtidige  

 rådgivere og deres ægtefæller om forholdene på tjenestestedet.
Det som bilag  

 11 optagne skema bedes anvendt.
 Kopier af skemaerne udleveres ved ansættelsen, og ekstra eksemplarer vil  

 kunne rekvireres fra Danida.
 Rapporterne bør af praktiske grunde ikke omhandle spørgsmål, som vedrører  

 rådgivernes administrative forhold til Danida (f.eks. om løn, bolig,  

 hjemrejse, anmodning om kontraktforlængelse etc.). Henvendelse af den  

 pågældende art bedes indsendt i særskilt brev.
Danida videresender normalt de afsluttende rapporter til Danidas  

 kursuscenter »Hornbækhus«, hvorimod andre interesserede  

 institutioner eller privatpersoner kun vil få tilsendt kopi i det omfang, de  

 måtte udtrykke ønske herom, eller Danida skønner, at rapporterne kan have  

 særlig interesse for disse.
Såfremt rådgiverne på grund af særlige  

 omstændigheder ikke måtte ønske, at rapporterne tilgår »Hornbækhus«  

 eller videre kredse, bedes dette udtrykkeligt oplyst i rapportskemaet, rubrik  

 3.
Rådgiverne vil også uden for de normale rapporteringstidspunkter kunne  

 fremkomme med konkrete faglige spørgsmål.
Desuden ligger der ikke heri nogen  

 begrænsning i rådgiverens adgang til selv direkte at indhente faglige  

 oplysninger fra andre instanser.
c.
Enkeltrådgiveres afsluttende rapportering til de lokale myndigheder Udarbejdelsen af en afsluttende rapport til modtagerlandet kan være et  

 vigtigt led i enhver rådgiverudsendelse, idet den markerer og opsummerer det  

 udførte arbejde.
Rapportens indhold vil ofte danne basis for andre tekniske  

 beslutninger inden for beslægtede, faglige områder og sikre, at det af  

 rådgiveren påbegyndte arbejde videreføres efter de angivne retningslinjer.
Såfremt rådgiveren skal afgive rapport til modtagerlandet, vil følgende  

 retningslinjer for rapportens udarbejdelse kunne følges: Rapporten skal  

 udarbejdes på det af eksperten under udsendelsen benyttede officielle sprog.  

 Rapporten må udarbejdes i et klart og ikke for teknisk sprog.
Problemer skal  

 omtales i en åben, men positiv tone.
Henvisninger til religiøse eller  

 politiske faktorer bør udelades.
 Rapporten vil kunne følge nedennævnte disposition:
 1. Summary: en sammenfatning af de i rapporten  

 indeholdte vigtigste oplysninger (omfattende ca. 200-600 ord), der giver en  

 oversigt i korte og klare sætninger om oprindelse, formål, hvorledes opgaven  

 er grebet an, indsamlede oplysninger, konklusioner og anvisninger for  

 arbejdets videreførelse.
 2. Introduction: skal angive grunden til udsendelsen,  

 stillingsbeskrivelse, rådgiverens navn og officielle titel, arbejdsforhold og  

 arbejdsperiode: dersom arbejdet vil blive fortsat af en anden rådgiver, skal  

 dette nævnes, ligesom der bør henvises til tidligere rapporter, udarbejdet  

 inden for samme faglige område.
3. Acknowledgements: bør nævne officielle myndigheder  

 og andre, der aktivt har medvirket til løsning af de opgaver, rådgiveren har  

 været stillet overfor.
Der bør i videst muligt omfang kun refereres til  

 enkeltpersoners titler og ikke til navne.
 4. Background information: en beskrivelse af  

 forholdene på arbejdsstedet, sammenholdt med stillingsbeskrivelsen og af de  

 foreliggende problemer.
5. Efforts and accomplishments: her anføres den  

 stillingtagen til problemerne og de metoder, der er brugt til løsning af  

 rådgiverens vigtigste opgaver.
Den rolle, officielle myndigheder og  

 »counterparts« har spillet, bør medtages.
 6. Conclusions and recommendations: dette afsnit er  

 det vigtigste i rapporten og skal præsentere konklusionerne, der er draget  

 fra det udførte arbejde, en bedømmelse af de opnåede resultater samt en  

 analyse af, hvorledes arbejdet kan videreføres.
 Rekommandationerne for fremtiden skal nøje stemme overens med de  

 konklusioner, der er beskrevet i ovennævnte afsnit af rapporten, og bør  

 ligeledes tage behørigt hensyn til lokale faktorer af organisatorisk og  

 administrativ natur.
7. Appendices: litteraturhenvisninger skal anføres i  

 bilagene, ligesom tekniske oplysninger i form af tabeller og kurver.
Medtages  

 talmateriale, skal der anføres kildeangivelse.
Fotografier kan eventuelt også  

 medtages her til illustration af tekniske forhold.
 Et eksemplar af rapporten indsendes til Danida, såfremt myndighederne er  

 indforstået hermed.
d.
Projektledernes og projektrådgivernes rapportering til Danida Projektrådgiverne skal ikke indsende halvårlige rapporter i lighed med  

 enkeltrådgiverne, idet rapporteringen om projekttet og dets udvikling og  

 problemer varetages af projektlederen.
Danida forventer imidlertid at modtage en velfærdsrapport efter et års  

 tjeneste og en afsluttende rapport og en velfærdsrapport fra hver enkelt  

 projektrådgiver i forbindelse med ansættelsesperiodens ophør.
Disse rapporter  

 vil kunne udformes efter de i afsnittet ovenfor om enkeltrådgivernes  

 rapportering anførte retningslinier med de modifikationer, der følger af, at  

 der er tale om projektbistand.
De som bilag 12 og 13 optagne skemaer vil  

 kunne anvendes.
Projektledere bør som hovedregel indsende månedlige rapporter om  

 projektets udvikling i projektets opbygningsperiode, som vil variere fra  

 projekt til projekt.
Så snart projektets arbejde er lagt i faste rammer, vil  

 projektlederen, såfremt der ikke modtages anden instruktion fra Danida, kunne  

 gå over til kvartalsvis rapportering.
Projektets rapportering bør som  

 hovedregel finde sted på engelsk under hensyn til projektets lokale  

 counterparts samt til, at modtagerlandet efter projektets overdragelse gerne  

 skulle have muligheder for at drage nytte af rapporterne i forbindelse med  

 dets eventuelle fortsættelse af projektet på grundlag af egne ressourcer  

 eller iværksættelse af andre projekter af tilsvarende karakter.
 Projektets rapporter bør følge nedennævnte disposition:
 1. Progress: omtale af de forskellige arbejders  

 udførelse samt det nåede stadium i forhold til planlægningen.
 En underopdeling af dette punkt bør foretages afhængigt af arbejdets  

 karakter: undervisning, hospitalsvirksomhed, landbrugsprojekt etc.
 2. Evaluation and recommendations: konstatering af  

 fremgang eller forsinkelser, spredningseffekt, forslag til forbedringer o.l.
 Disse to punkter omfatter det arbejde, der udføres på stedet, og som  

 rådgiverne er direkte ansvarlige for.
 3. Working relations: forholdet til medarbejdere såvel  

 på arbejdspladsen som udenfor, samt hvilken indflydelse dette kan have på  

 arbejdets gang.
 4. Equipment: mangel på eller forsinket ankomst af  

 materialer samt heraf følgende virkning på arbejdets udførelse.
 5. General: forskellige forholds indflydelse på  

 arbejdsgangen såsom politisk ustablitet, administrativ reorganisering etc.
 6. Programme of work: arbejdsplan for den følgende  

 rapportperiode.
 NB ! I rapporterne bør ikke medtages spørgsmål vedrørende  

 kontraktforlængelse, ferier, studierejser, tjenesterejser, sygdom etc.,  

 ligesom der også i personlige spørgsmål vedrørende f.eks. lønforhold,  

 refusion af skoleudgifter m.v. bør skrives særskilt til Danida.
e.
Mundtlig rapportering til Danida efter hjemkomsten For i videst muligt omfang at drage nytte af rådgivernes erfaring både med  

 hensyn til den praktiske tilrettelæggelse af fremtidige rådgiverudsendelser  

 og med hensyn til fortsættelsen af bistanden til det pågældende  

 udviklingsland, anmoder Danida eksperterne om efter afslutningen af deres  

 tjenestetid at henvende sig til Danida, enten telefonisk eller skriftligt,  

 med henblik på at træffe aftale om en samtale med Danida, hvorunder  

 rådgivernes erfaringer fra udsendelsen kan drøftes.
Samtalen kan efter behov  

 fort-sættes med Danidas faglige konsulent inden for rådgiverens fagområde.
C.
FORHOLD TIL PRESSE M.V.
Bortset fra de i § 14 nævnte begrænsninger må rådgiverne gerne give deres  

 mening til kende over for offentligheden eller delagtiggøre denne i deres  

 erfaringer.
Der skal dog udvises en betydelig diskretion om forhold, som vil  

 kunne skade værtslandets omdømme.
 Når rådgiverne er blevet fortrolige med deres arbejdsforhold, vil de kunne  

 yde et værdifuldt bidrag til udbredelsen af kendskabet til det sociale,  

 økonomiske og kulturelle samarbejde med udviklingslandene, bl.a. ved at  

 skrive artikler til pressen og faglige tidsskrifter.
D.
ADOPTION Danida henleder opmærksomheden på, at adoption af børn, hvis kommende  

 adoptivforældre er bosiddende i Danmark (hvilket eksempelvis gælder for  

 hovedparten af de udsendte rådgivere), skal finde sted efter danske regler og  

 gennem en af de tre af justitsministeriet godkendte adoptionsformidlende  

 organisationer:
 Samtidig skal det understreges, at det er strafbart at formidle kontakt  

 mellem adoptionssøgende og enkeltpersoner eller institutioner i udlandet i  

 tilfælde, hvor adoption ønskes.
 Nærmere vejledning vedrørende adoption kan fås hos udenrigstjenestens  

 repræsentationer eller hos Udenrigsministeriets Retsafdeling.
E.
STIPENDIER Danida finder det vigtigt, at rådgiverne er opmærksomme på, at der i deres  

 arbejde indgår elementer af videnoverførsel til og uddannelse af  

 tjenestelandets egne fagfolk.
Rådgiverne skal drøfte med  

 Danida/Danida-missionen, hvorledes dette hensyn i deres konkrete arbejde  

 bedst tilgodeses og tidligt under udsendelsen udarbejde detaljerede planer  

 for uddannelse af såkaldte counterparts.
Formålet med Danidas  

 stipendieprogram er primært at tilgodese dette uddannelsesbehov.
Tildeling af  

 stipendier til lokale medarbejdere i modtagerlandet finder sted efter de i  

 bilag 12 indeholdte retningslinier.
F.
SÆRLIGE INDFØRSELSBESTEMMELSER TIL DANMARK Danmark har undertegnet konventionen af 3. marts 1973 om international  

 handel med udryddelsestruede vilde dyr og planter og ved bekendtgørelse nr.  

 425 af 13. august 1981 om ind- og udførsel af udryddelsestruede vilde dyr og  

 planter fastsat nærmere regler herfor.
Disse regler erstattedes af ny lov den  

 1. januar 1984, hvorefter reglerne er ens i EF-landene.
 For alle dyr samt dele og produkter heraf omfattet af bekendtgørelsen,  

 gælder, at indførsel kræver forudgående tilladelse fra Fredningsstyrelsen.  

 For visse varer, f.eks. skind af leopard og gepard, alle afrikanske  

 krokodilleskindsvarer og havskildpaddeskjold vil tilladelse ikke blive givet.  

 For andre vil tilladelse kun blive meddelt, såfremt der foreligger  

 fyldestgørende udførselstilladelse fra afsenderlandets myndigheder i henhold  

 til konventionen, hvilket f.eks. gælder afrikanske elfenben.
Ved indrejse i Danmark foretager toldvæsenet en kontrol af, at ovennævnte  

 regler overholdes.
Overtrædelse medfører konfiskation og større bøde.
 Nærmere oplysninger vil kunne indhentes hos Skov- og Naturstyrelsen,  

 Slotsmarken 13, 2970 Hørsholm.
Bilag 1 K O N T R A K T DS.II. j.nr.
Danida meddeler Dem herved ansættelse som ved Ansættelsen sker i henhold til »Reglement og vejledning for udsendte  

 rådgivere« af 1. januar 1989.
Ansættelsen sker med virkning fra den og ophører den I ansættelsesperiodens første år vil De være indplaceret i lønnskala på  

 løntrin, jfr. vedlagte lønberegning.
 Ansættelsen ophører til det fastsatte tidspunkt, uden at yderligere varsel  

 eller opsigelse er påkrævet fra nogen af parterne.
Kontrakten kan dog af begge parter opsiges med de i funktionærloven  

 fastsatte varsler, d.v.s. fra Deres side med 1 måneds varsel til ophør ved en  

 måneds udgang.
Fra Danidas side kan opsigelse dog ikke gives med mindre end 3  

 måneders varsel til ophør ved en måneds udgang.
I tilfælde af sygdom kan  

 opsigelse i overensstemmelse med funktionærlovns regler herom gives med 1  

 måneds varsel til fratræden ved en måneds udgang, når De inden for et tidsrum  

 af 12 på hinanden følgende måneder har oppebåret løn under sygdom i 120 dage.
I tilfælde af misligholdelse kan ansættelse dog - uanset det anførte -  

 bringes til ophør uden varsel.
Det understreges, at bl.a. overtrædelse af  

 reglementets § 13, 14 og 15 betragtes som misligholdelse af særlig alvorlig  

 karakter og kan medføre bortfald af de i § 4E, § 7 og § 9 nævnte ydelser.
 De bedes ved Deres underskrift på vedlagte 4 genparter af nærværende  

 skrivelse bekræfte, at De har modtaget et eksemplar af »Reglement og  

 vejledning for udsendte rådgivere«, samt at De er indforstået med de  

 deri og i nærværende skrivelse indeholdte ansættelsesbetingelser.
 Den vedlagte blanket til ansøgning om skattefritagelse bedes samtidig  

 returneret i udfyldt og underskrevet stand.
 De 4 underskrevne genparter skal være Danida i hænde snarest muligt.
Bilag 4 Landetillæg Landetillægget er afhængig af de enkelte tjenestelandes lokale  

 omkostningsniveauer og er derfor udregnet for hvert af de ca. 24 lande,  

 hvortil Danida udsender bilaterale rådgivere.
Endvidere er landetillægget  

 udregnet for hvert enkelt løntrin.
Landetillægget reguleres kvartårligt.
 Det er derfor ikke praktisk muligt at optrykke landetillægget i nærværende  

 reglement.
 Rådgiverne vil ved ansættelsen få udleveret en oversigt over gældende  

 landetillæg, og der vil blive udsendt reviderede landetillæg med lønsedlen  

 for den måned, der følger umiddelbart efter regulering af landetillæggene.
Bilag 5 GODTGØRELSE AF KØRSEL I EGEN BIL (pr. 1. november 1988) Gruppe I: 8 cent pr. kilometer FORSIKRINGSVILKÅR for de af Danida udsendte rådgivere Danida har via forsikrings-aktieselskabet BALTICA tegnet gruppeforsikring  

 for de af Danida udsendte rådgivere.
HVEM DÆKKES? Forsikringerne dækker den udsendte rådgiver.
Er der tillagt rådgiveren ret  

 til for Danidas regning af medtage ægtefælle og børn til tjenestelandet,  

 omfatter forsikringen tillige ægtefælle og ugifte børn indtil disses fyldte  

 21. år. Ægtefællen og børn er i så fald dækket, dersom de ledsager rådgiveren  

 under udsendelsen eller under besøg hos rådgiveren i tjenestelandet i  

 besøgsperioden.
I HVILKET TIDSRUM DÆKKES Forsikringen dækker i hele udstationeringsperioden, hvorved forstås  

 perioden fra tidspunktet for udrejsen fra Danmark og indtil ophøret af  

 kontrakten incl. en eventuel efterfølgende ferieperiode, i hvilken rådgiveren  

 modtager løn fra Danida.
Er rådgiveren ved udløbet af nævnte  

 udstationeringsperiode endnu ikke vendt tilbage til Danmark, opretholdes  

 dækningen dog, indtil hjemrejsen har fundet sted, dog højst i indtil en måned  

 efter udsendelsesperiodens ophør.
 Forsikringsdækningen sker automatisk, hvilket vil sige, at den træder i  

 kraft uden nogen form for meddelelse til Danida eller til BALTICA.
HVORLEDES DÆKKES? Gruppe A omfatter rådgivere, som ikke er forsørgere.
 Gruppe B omfatter rådgivere, for hvilke Danida påtager sig at afholde  

 ægtefælles og evt. børns rejseudgifter til tjenestelandet.
 Gruppe C omfatter rådgivere, for hvilke Danida på grund af  

 korttidsansættelse ikke påtager sig at afholde ægtefælles og evt. børns  

 rejseudgifter til tjenestelandet.
 De for hver enkelt forsikringsart gældende forsikringsbetingelser fremgår  

 af omstående.
I SKADETILFÆLDE I skadetilfælde beder vi Dem underrette BALTICA omgående og samtidig  

 meddele, om erstatningen ønskes overført til Deres adresse i udlandet eller  

 eventuelt indsat i bank eller sparekasse i Danmark, men husk i så fald at  

 anføre bankens eller sparekassens adresse samt kontonummer der.
TIL HVEM RETTES EVENTUELT FORESPØRGSLER? De bedes venligst i alle forsikringsspørgsmål - også ved skadetilfælde -  

 rette direkte henvendelse til:
BALTICA Afdelingschef Harald Sverdrup-Jensen Udlands-Service Rådhuspladsen 16, 1583 København V De bør straks gøre Dem bekendt med forsikringsbetingelserne, og dersom der  

 er noget, der er uklart for Dem rette henvendelse til ovennævnte: Telefon 33  

 15 06 42, lok. 5516, telex 16375 eller telefax 33 93 35 34. Uden for normal  

 kontortid kan henvendelse rettes til Balticas alarm- og vagtcentral, tlf. 33  

 12 88 28, som svarer hele døgnet.
UDDRAG AF DE ALMINDELIGE FORSIKRINGSBETINGELSER i tilslutning til lov nr. 129 af 15.4.1930 om forsikringsaftaler I.
BAGAGEFORSIKRING 1. FORSIKRINGENS OMFANG Forsikringen dækker for rejser mellem hjemland og tjenestested, for  

 orlovsrejser samt under tjenesterejser, der betales af Danida.
Forsikringen  

 omfatter skade som følge af brand, tyveri, forveksling og beskadigelse af  

 personlige effekter og bagage, som forsendes eller medføres til personlig  

 brug for de(n) sikrede.
 Ved tyveri fra automobiler omfatter forsikringen kun skjulte og/eller  

 tildækket anbragte genstande og kun fra lukkede og aflåste automobiler.
 BEMÆRK: Forsikringen dækker som »Første Risiko«, således at der  

 ved skadesopgørelse ikke foretages fradrag ved eventuel underforsikring.  

 Erstatning for en enkelt effekt kan ikke overstige 50% af forsikringssummen  

 og for filmoptagelser, båndoptagelser, manuskripter, tegninger o.lign. er  

 erstatningen begrænset til prisen for råmaterialet.
2. UNDTAGELSER (jfr.
Fællesbetingelser).
 Forsikringen dækker ikke:
3. FORSIKREDES PLIGTER Det er en betingelse for selskabets erstatningspligt, at de forsikrede  

 effekter er betryggende opbevaret, og at forsikrede i øvrigt har udvist  

 påpasselighed.
4. FORHOLD I SKADETILFÆLDE Det er en betingelse for selskabets erstatningspligt, at følgende  

 forholdsregler overholdes:
II.
SYGDOM OG HJEMTRANSPORT 1. SYGEFORSIKRINGENS OMFANG Forsikringen dækker udgifter forårsaget af sygdom eller tilskadekomst  

 opstået i forsikringsperioden som følger:
 Endvidere dækker forsikringen udgifter i forbindelse med fødsel eller  

 abort incl. transport fra udlandsbopæl til nærmeste hospital/klinik.
 2. HJEMTRANSPORTFORSIKRINGENS OMFANG Forsikringens  

 omfang:
3. UNDTAGELSER (jfr.
Fællesbetingelser).
 Forsikringerne dækker ikke udgifter til:
4. FORHOLDSREGLER I SKADETILFÆLDE Det er en betingelse for selskabets erstatningspligt, at følgende  

 forholdsregler overholdes:
Sygdom.
Originalbilag for udgifter dækket under denne forsikring indsendes  

 til selskabet med angivelse af diagnose.
Hjemtransport.
Såfremt der i tilfælde af akut, alvorlig sygdom eller  

 tilskadekomst skønnes at foreligge behov for hjemtransport skal den  

 behandlende læges erklæring herom foreligge skriftligt.
 Endvidere skal der rettes forudgående henvendelse herom til  

 Danida-missionen og/eller BALTICA.
 FÆLLESBETINGELSER for bagage-, sygdom- og hjemtransportforsikring.
 1. Enhver skade skal snarest muligt anmeldes til  

 selskabet.
2. DOBBELTFORSIKRING Såfremt dobbeltforsikring foreligger, dækker selskabet kun i det omfang,  

 den forsikrede ikke opnår erstatning andetsteds.
3. SVIG Hvis den forsikrede eller den, der har ret til erstatningen, svigagtig  

 opgiver eller fortier en omstændighed, der er af betydning for bedømmelsen af  

 selskabets ansvar, fortabes retten til erstatning.
4. OVERDRAGELSE AF ERSTATNINGSKRAV Ingen kan uden selskabets samtykke pantsætte eller overdrage sine  

 rettigheder.
5. FORÆLDELSE AF ERSTATNINGSKRAV Erstatningskrav, der ikke er fremsat senest 3 måneder efter, at den  

 forsikrede har fået kendskab til de omstændigheder, der begrunder kravet, er  

 fortabt.
6. LÆGEUNDERSØGELSE OG OBDUKTION I forbindelse med sygdom eller tilskadekomst har selskabet ret til for  

 egen regning at forlange en forsikret lægeundersøgt, ligesom det ved dødsfald  

 er berettiget til at forlange obduktion.
7. GROV UAGTSOMHED Såfremt en skade skyldes grov uagtsomhed hos den forsikrede, bortfalder  

 selskabets erstatningspligt.
 8. VARIGHED AF ERSTATNINGSKRAV.
 Selskabet hæfter ikke for følgerne af medfødte lidelser, sygdom eller  

 tilskadekomst efter forsikringens ophør.
III.
KATASTROFEDÆKNING Såfremt der opstår en situation som nævnt i § 18 i Danidas »Reglement  

 og vejledning for udsendte rådgivere« og de deri nævnte forhold er  

 iagttaget, og rådgiveren og dennes medfølgende familie som følge af  

 katastrofesituationen eller borgerlige uroligheder i opholdslandet mister  

 personlige effekter (indbo, motorkøretøj m.m.), udbetaler selskabet  

 erstatning for de mistede effekter med indtil et beløb af kr. 250.000,-  

 (motorkøretøj kr. 70.000,-) efter en skadeopgørelse og fornøden  

 dokumentation.
IV.
ULYKKESFORSIKRING MED HVILKE SUMMER DÆKKES? Forsikringen dækker med de på forsikringsbevisets forside anførte summer.
HVAD DÆKKES? Som det fremgår af forsikringsbevisets forside, omfatter forsikringen:
1. Ulykkesdødsfald - afsnit B 2. Ulykkesinvaliditet - afsnit C 3. Børnelammelse (polio) - afsnit D KRIGSRISIKO Forsikringen dækker ulykkestilfælde, der skyldes naturkatastrofer - dog  

 ikke jordskælv i Danmark - krig, krigslignende tilstande, oprør eller  

 borgerlige uroligheder.
 Forsikringen dækker dog ikke ulykkestilfælde, der skyldes deltagelse i  

 krig, eller de øvrige nævnte forhold.
 I tilfælde af udbrud af krigshandlinger imellem stormagter ophører  

 policens dækning mod krigsrisiko automatisk og uden særlig meddelelse fra  

 selskabets side.
 Såfremt forsikrede opholder sig uden for Danmark og det land, hvori han  

 opholder sig, engageres i krig eller krigslignende handlinger af anden art  

 end nævnt i stk. 3, ophører policens krigsdækning for den pågældende også  

 automatisk 30 dage efter krigshandlingens påbegyndelse.
FLYVNING Flyvning som passager i nationalitetsmærkede luftfartøjer er altid dækket.  

 Bortset fra de særlige rejseulykkesforsikringer og rene  

 flyveulykkesforsikringer, kan den samlede forsikringssum i eet eller flere  

 forsikringsselskaber på een og samme person aldrig overstige kr. 4.500.000  

 ved død, kr. 9.000.000 ved invaliditet.
Er den samlede forsikringssum større,  

 ydes erstatning af selskaberne i forhold til forsikringssummerne.
MOTORCYKELKØRSEL Kørsel som fører af motorcykel eller scooter er dækket.
SPORT Amatørmæssig udøvelse af sport dækkes af forsikringen bortset fra de i  

 afsnit E nævnte tilfælde.
HVOR DÆKKES? Ulykkesforsikringen dækker overalt på jorden.
VED ULYKKESTILFÆLDE A.
HVORNÅR FORELIGGER DER ULYKKESTILFÆLDE? Ved ulykkestilfælde forstås en tilfældig af den forsikredes vilje  

 uafhængig pludselig ydre indvirkning på legemet, som har påviselig  

 beskadigelse af dette til følge.
Forsikringen dækker, når ulykkestilfældet  

 direkte og uden medvirken af sygdom forårsager den forsikredes død eller  

 forringer arbejdsevnen.
B.
ULYKKESDØDSFALD Erstatning ved ulykkesdødsfald ydes, når ulykkestilfældet medfører den  

 forsikredes død indenfor 2 år efter ulykken.
Er der udbetalt invaliditetssum,  

 ydes erstatningen med det beløb, hvormed dødsfaldssummen overstiger en sådan  

 udbetaling.
 Hvis ikke andet skriftligt er meddelt selskabet eller fremgår af policens  

 forside, udbetales dødsfaldssummen til den forsikredes nærmeste pårørende.
C.
ULYKKESINVALIDITET Erstatning for ulykkesinvaliditet ydes, når ulykkestilfældet varigt har  

 forringet den forsikredes arbejdsevne og invaliditetsgraden udgør mindst 5%.
 Invaliditetserstatningen udgør en til invaliditetsgraden svarende procent  

 af forsikringssummen.
Ved fastsættelse af invaliditetsgraden anvendes den af Sikringsstyrelsen  

 benyttede invaliditetsskala.
Invaliditetsgraden kan ved tab af flere  

 legemsdele sammenlagt ikke overstige 100%, og der tages alene hensyn til  

 almindelig invaliditet, og altså ikke til invaliditetens betydning for  

 udøvelse af et specielt erhverv.
Medfører ulykkestilfældet en  

 invaliditetsgrad på 30% eller derover, ydes en tillægserstatning på lige så  

 mange procent af invaliditetserstatningen som invaliditetsgraden udgør.
Denne  

 tillægserstatning nedsættes med 1/10 årligt fra det fyldte 57. år, således at  

 tillægserstatningen helt er bortfaldet ved det fyldte 66. år.
 En før ulykkestilfældet tilstedeværende invaliditet erstattes ikke og kan  

 ikke bevirke, at erstatningen ydes med højere beløb end det, den forsikrede  

 ville have opnået, dersom han før ulykkestilfældet havde haft sin fulde  

 førlighed.
 Invaliditetsgraden fastsættes, når helbredstilstanden efter  

 ulykkestilfældet er stationær, således at dets følger endeligt kan bestemmes.  

 Fastsættelsen skal dog senest ske 3 år efter ulykkestilfældets dato.
D.
BØRNELAMMELSE (POLIO) Varig invaliditet, som er en følge af børnelammelse (polio), erstattes med  

 en til invaliditetsgraden svarende procent af forsikringssummen.  

 Invaliditetsgraden fastsættes efter samme regler ved ulykkestilfælde.
 BEMÆRK: Der ydes ikke erstatning for polio, der er opstået tidligere end  

 en måned efter, at forsikringen er trådt i kraft eller genikraftsat.
FÆLLESBETINGELSER FOR ULYKKESFORSIKRINGEN E.
HVAD FORSIKRINGEN IKKE DÆKKER Forsikringen dækker ikke:
1. Ulykkestilfælde, der indtræffer under deltagelse i  

 slagsmål, under påvirkning af alkohol, narkotika og lignende giftstoffer.
Ej  

 heller dækkes ulykkestilfælde, der rammer den forsikrede som følge af  

 sygdomsanfald og sygelige tilstande, eller som er en følge af lægelige  

 indgreb og behandlinger.
 2. Ulykkestilfælde, der indtræffer under deltagelse i  

 opdagelsesrejser, bjergbestigninger, farlige ekspeditioner og lignende.
 3. Ulykkestilfælde, der indtræffer under deltagelse i  

 og træning til boksning, brydning, judo og lignende, heste eller  

 cykelvæddeløb på bane, samt motorløb af enhver art.
Underlivsbrok, lændehold (lumbago), bristning af åreknuder og  

 seneskedebetændelse vil normalt være følger af sygdom og vil derfor ikke  

 blive erstattet som ulykkestilfælde.
Gør den forsikrede sig skyldig i svig  

 overfor selskabet, fortabes ethvert krav på dette, og forsikringen ophæves  

 uden opsigelse.
F.
VED SKADETILFÆLDE 1. Et ulykkestilfælde, der omfattes af forsikringen,  

 skal omgående anmeldes til selskabet.
Ulykkesdødsfald skal anmeldes inden 48  

 timer.
2. Den skadelidte skal være under stadig  

 lægebehandling, nøje følge lægens forskrifter og i givet fald være forpligtet  

 til at lade sig undersøge af en af selskabet udpeget læge.
Ved dødsfald har  

 selskabet ret til at kræve obduktion.
Selskabet afholder udgiften til de  

 attester, det forlanger.
G.
VOLDGIFT Skulle der opstå tvivl om en invaliditetsgrads størrelse,  

 afgøres spørgsmålet endeligt og bindende for begge parter af  

 Sikringsstyrelsen.
H.
PANTSÆTNING OG OVERDRAGELSE Rettigheder efter denne forsikring kan ikke uden selskabets samtykke  

 pantsættes eller overdrages til tredjemand.
V.
SYGEINVALIDITETSFORSIKRING Forsikringen er tegnet på særlig engelsk police hos Lloyds, London, og  

 dækker »permanent disablement by any illness«.
 Forsikringen yder erstatning ved varig invaliditet efter sygdom, som  

 kommer til udbrud i kontraktperioden.
For forsikringen gælder dansk restspraksis og ved fastsættelsen af  

 invaliditetsgraden anvendes den af sikringsstyrelsen benyttede  

 invaliditetsskala.
Erstatningen udgør en til invaliditetsgraden svarende  

 procent af forsikringssummen, kr. 400.000.
 Invaliditetsgraden fastsættes, når helbredstilstanden efter sygdommen er  

 stationær, dog tidligst eet år og senest 3 år efter at sygdommen er kommet  

 til udbrud.
 Der gælder følgende undtagelsesbestemmelser for forsikringen, som citeres  

 fra den engelske police:
»The insurance does not cover permanent disablement naval, military or air force service or operations.
VI.
GRUPPELIVSFORSIKRING Rådgiveren og dennes ægtefælle, men ikke deres børn, er under udsendelsen  

 omfattet af en gruppelivsforsikring.
 Forsikringssum Ved en rådgivers død under ansættelsen, men før alder 70  

 år, udbetales kr. 200.000,-, hvis rådgiveren er forsørger, ellers kun  

 20.000,- kr.
Begunstigelse Forsikringssummen udbetales ved gruppemedlemmets død til  

 dennes nærmeste pårørende, medmindre andet skriftligt er aftalt med FORENEDE  

 GRUPPELIV.
Ved nærmeste pårørende forstås ægtefælle, eller hvis en sådan ikke  

 forefindes, arvingerne ifølge testamente eller lov. Ønskes en afvigende  

 begunstigelsesbestemmelse, må henvendelse ske til FORENEDE GRUPPELIV,  

 Strandboulevarden 122, 2100 København Ø, telefon 31 18 40 11.
 Undtagen risiko Forsikringen dækker ikke ved dødsfald som følge af krig,  

 oprør el. lign., såfremt rådgiveren selv har taget aktivt del heri.
 Rådighedsforhold Forsikringen kan ikke afhændes, pantsættes eller på anden  

 måde gøres til genstand for omsætning.
VII.
SØ- OG TRANSPORTFORSIKRING Forsikringen omfatter rådgiverens og dennes pårørendes private effekter og  

 indbogenstande under forsendelse til tjenestestedet og returnering til  

 Danmark samt - i tilfælde af forflyttelse - under forsendelse fra et  

 tjenestested til et andet.
 Forsikringen dækker kun det gods, som forsendes i forbindelse med  

 udflytning, forflyttelse og den endelige hjemflytning, men derimod ikke  

 forsendelser, der ikke har forbindelse hermed, d.v.s. f.eks. gavepakker,  

 fødevareforsendelser etc.
 Forsikringen er tegnet i henhold til »ALL RISKS« betingelserne,  

 dækkende imod totaltab, brand, tyveri og beskadigelse fra »hus til  

 hus«.
 Krigsforsikring er dog kun dækket under søværts transport.
 Ophold i pakhus efter udlosning udover 60 dage skal anmeldes til  

 selskabet.
 Ved skade i forbindelse med udflytning tilkaldes nærmeste Lloyds agent for  

 besigtigelse, såfremt skaden skønnes at overstige kr. 3.000,-.
I skadetilfælde skal BALTICA underrettes omgående.
Snarest derefter skal  

 alle relevante speditionspapirer tillige med en opgørelse over savnede eller  

 beskadigede effekter og disses værdi fremsendes til selskabet.
 Erstatningen for tab og/eller beskadigelse beregnes efter  

 genanskaffelsesprisen på afsendelsesstedet på afsendelsesdagen med fradrag  

 for alder, brug, nedsat anvendelighed eller andre omstændigheder.
 Omkostninger på bestemmelsesstedet er ikke medforsikret, og tab der opstår  

 ved, at der på bestemmelsesstedet må erlægges told og afgifter m.v. af  

 beskadigede og/eller remplacerede varer, er ikke erstatningsberettiget under  

 forsikringen.
BEMÆRK: Forsikringen gælder ikke for forsendelse af Deres automobil.
De må  

 derfor selv drage omsorg for forsikring herfor, og selskabet opgiver Dem  

 gerne præmien og udsteder police, hvis De ønsker det.
Bilag 7 SUPPLERENDE FORSIKRINGSDÆKNING for udsendte medarbejdere Opmærksomheden henledes på, at rådgiverne, som supplement til Danidas  

 forsikringsdækning, for egen regning kan tegne diverse forsikringer dækkende  

 under opholdet i udlandet.
 Disse forsikringer kan f.eks. være af følgende art:
Familieforsikring (udlandet). Forsikringen dækker private indbogenstande  

 og øvrige personlige effekter på udlandsbopælen mod brand-, indbruds-,  

 tyveri- og vandskade.
Endvidere omfatter forsikringen privat  

 ansvarsforsikring og bagageforsikring dækkende under private rejser(excl.  

 tyveri fra biler).
 Ved bestilling bedes følgende oplyst:
 Såfremt det ønskes, kan forsikringen udvides til også at dække  

 opmagasineret bohave i Danmark.
Automobilforsikring.
Fuldt kombineret automobilforsikring dækkende i  

 tjenestelandet.
Kaskoforsikringen dækker også under bilens forsendelse til  

 tjenestelandet.
 Oparbejdet bonus som følge af skadefri kørsel i tidligere  

 forsikringsselskab kan overføres.
 Af hensyn til de særlige forhold (bl.a. vedr. den lovpligtige  

 ansvarsforsikring) bedes henvendelse herom rettet til BALTICA inden  

 bestilling af automobil hos forhandler.
Bilag 8 Bilag 12 Retningslinier for bevilling af stipendier under Danmarks bilaterale bistandsprogram Danidas stipendieprogram finansierer uddannelsesophold for deltagere fra  

 udviklingslandene ved særlige kurser eller specialstudier, der er fremmende  

 for deltagernes varetagelse af deres arbejdsopgaver i hjemlandet.  

 Ansøgningsskemaer fås i Danida og på de danske repræsentationer i udlandet.
Stipendiebistand vil primært blive ydet i forbindelse med andre  

 Danida-finansierede aktiviteter eller andet samarbejde mellem Danmark og  

 modtagerlandene.
Stipendier vil normalt kun blive ydet til statsborgere fra  

 udviklingslande med et årligt per capita BNP på op til 1.500 US dollar.
Dog  

 kan stipendiebistand i særlige tilfælde ydes til udviklingslande med et BNP  

 på op til 2.500 US dollar, såfremt der er tale om mere omfattende samarbejde  

 af udviklingsmæssig karakter.
Stipendier bevilges normalt kun for en periode på mindst 2 uger og højst  

 10 måneder.
Forlængelse af stipendiet for en kortere periode kan dog  

 bevilges, når dette anbefales af myndighederne i stipendiatens hjemland og af  

 studiestedet som værende af væsentlig betydning for stipendiatens fremtidige  

 arbejde.
 Stipendiet dækker opholds- og undervisningsudgifter på studiestedet.
 Rejseudgifter mellem hjemland og studieland dækkes normalt, når  

 studieopholdets varighed er mindst 2 måneder. (Dette gælder dog ikke Kina,  

 ifølge særlig aftale).
Bilag 13 HARDSHIPTILLÆG Følgende lande er af Danida placeret som hardshiplande:
Angola Bangladesh Elfenbenskysten Ghana Indien Indonesien Kina Mozambique Nigeria Pakistan Sudan Tanzania Zaire Bilag 14 MINI-PROJEKTER Retningslinier for mini-projekter er som følger:
1. Ansøgere til miniprojekter Bevilling til miniprojekter kan søges af rådgivere, frivillige og disses  

 ægtefæller.
Også andre vil i særlige tilfælde kunne komme i betragtning, hvis  

 vedkommende bistandsmission skønner, at pågældende er egnet til at gennemføre  

 den foreslåede aktivitet og har en tilpas nær tilknytning til  

 bistandsvirksomheden.
2. Miniprojekternes omfang De fleste miniprojekter ligger i størrelsesordenen 15-25.000 kr., og  

 karakteren af disse projekter tilsiger, at der normalt højst bør ydes 50.000  

 kr. pr. projekt.
Et miniprojekt må som regel ikke have en varighed på mere  

 end 1-2 år.
3. Projektansøgningen Ansøgning om støtte til et miniprojekt indsendes til vedkommende  

 Danida-mission.
Ansøgningen skal være bilagt et projektforslag, udarbejdet  

 efter følgende retningslinier:
 a) Generel baggrund : Beskrivelse af den sektor/det område, som  

 miniprojektet vedrører, behovet for miniprojektet, det forberedende arbejde,  

 som er gennemført forud for ansøgningen samt den forventede udviklingseffekt.
 b) Beskrivelse : Miniprojektets målsætning og målgruppe, miniprojektets  

 omfang og indhold, herunder behovet for udstyr, bygninger, lokalt personale  

 m.v.
 c) Gennemførelsen : Tids- og handlingsplan for gennemførelsen samt omtale  

 af, hvilke myndigheder, institutioner eller lokale grupper der vil være  

 involveret i miniprojektet.
d) Budget : Budget med angivelse af fordelingen mellem det danske bidrag  

 og eventuelle bidrag fra samarbejdspartneren.
Herudover oplyses, hvorvidt der  

 fra modtagerside vil blive stillet bygninger, udstyr, arbejdskraft eller  

 lignende til rådighed ved gennemførelse af miniprojektet.
Endelig angives en  

 tidsplan for det danske bidrags udbetaling.
 Det bemærkes, at vederlag til den projektudførende ikke kan medtages i  

 budgettet.
 Et forslag til et miniprojekt skal være endosseret af en lokal myndighed,  

 en organisation eller af den lokale gruppe, som det berører, samt oplyse hvem  

 der vil stå som ansvarlig efter projektgennemførelsen.
 I lande, hvor organisationen skal godkendes til at modtage bidrag fra  

 udlandet, skal en sådan godkendelse foreligge.
4. Administration af miniprojektet Den person, der har fået en miniprojektbevilling, er over for  

 Danida-missionen ansvarlig for bevillingens forvaltning.
Den pågældende skal  

 følge projektet, føre regnskab med de modtagne beløb og rapportere om  

 projektets forløb.
Når projektet er afsluttet, indsendes regnskab med tilhørende  

 dokumentation (bilag) til Danida-missionen bilagt en afsluttende rapport om  

 projektet.
Eventuelle overskydende (ubrugte) midler indbetales samtidig.
