(Til samtlige kommunalbestyrelser og  

 almennyttige boligselskaber) Som led i udmøntningen af Byudvalgets 30 forslag om at sætte en ny positiv  

 udvikling i gang i en række boligområder udsendtes den 26. januar 1994 en  

 foreløbig orientering om støtte til boligsocial indsats.
 Formålet med den foreløbige orientering var at give kommuner,  

 boligselskaber og andre lokale parter mulighed for så tidligt som muligt at  

 påbegynde en vurdering af tilstanden i området og overvejelser om  

 målsætninger og indhold i en bred og helhedsorienteret boligsocial indsats.
 Vedlagt sendes nu som lovet »VEJLEDNING OM ØKONOMISK STØTTE TIL  

 BOLIGSOCIAL INDSATS«.
 Vejledningen beskriver betingelserne for at få økonomisk støtte til den  

 lokale udmøntning af Byudvalgets boligsociale initiativer, hvor  

 Socialministeriet står for koordineringen i samarbejde med Boligministeriet.  

 Opfyldelse af Byudvalgets mål om en dybtgående, koordineret indsats for at  

 vende udviklingen kan kun ske, hvis disse initiativer igangsættes i  

 sammenhæng med Byudvalgets øvrige forslag til indsats i boligområderne. vi  

 opfordrer derfor til at lade ansøgning om støtte til de boligsociale  

 aktiviteter indgå som led i en samlet, langsigtet plan for den lokale  

 udvikling.
1. INDLEDNING 1.1. Indledende bemærkninger.
 Denne vejledning er en uddybning af den foreløbige orientering om støtte  

 til boligsocial indsats, som Socialministeriet og Boligministeriet den 26.  

 januar 1994 udsendte til samtlige kommunalbestyrelser og almennyttige  

 boligselskaber.
 Vejledningen beskriver betingelserne for at opnå støtte og  

 ansøgningsproceduren vedr. regeringens Byudvalgs boligsociale forslag, som er  

 beskrevet i Byudvalgets første rapport udsendt den 8. oktober 1993 og  

 midtvejsredegørelse udsendt den 14. januar 1994.
Byudvalget besluttede ved afgivelsen af sin første rapport i oktober 1993  

 at gennemføre en omfattende spørgeskemaundersøgelse for at få et aktuelt  

 billede af koncentrationen af sociale problemer i bestemte boligområder.
Undersøgelsen har omfattet både de  

 problemer, der kendetegner områderne og behovet for yderligere indsats.  

 Socialministeriet, Boligministeriet og Undervisningsministeriet har deltaget  

 i undersøgelsen.
Den samlede vurdering af undersøgelsens resultater vil indgå  

 i Byudvalgets endelige rapport, som forventes at komme ved udgangen af 1.  

 kvartal 1994.
1.2 Hvad kan der søges støtte til ? Vejledningen vedrører økonomisk støtte til følgende af Byudvalgets ialt 30  

 forslag:
1. Styrkelse af sociale aktivitetstilbud. (Byudvalgets  

 forslag 1) 2. Beboerrådgiverordninger. (Byudvalgets forslag 2) 4. Modelområder. (Byudvalgets forslag 4) 5. Målrettede dagtilbud til indvandrer- og  

 flygtningemødre.
(Byudvalgetsforslag 14) 6. Nye initiativer i forhold til 0-6 årige indvandrer-  

 og flygtningebørn (Byudvalgets forslag 15) 7. Opprioritering af fritidstilbud, målrettet udsatte  

 unges ønsker og behov. (Byudvalgets forslag 17) For at styrke en samlet, helhedsorienteret indsats skal igangsætning af  

 disse initiativer ske i sammenhæng med Byudvalgets øvrige forslag til indsats  

 i boligområderne.
Det forudsættes endvidere, at beboerrådgiverordning og  

 aktivitetstilbud i vidt omfang etableres i samme boligområde, således at de  

 boligsociale initiativer gensidigt støtter og supplerer hinanden.
Med henblik på at styrke og koordinere indsatsen på det boligsociale  

 område er der på centralt plan nedsat en arbejdsgruppe bestående af  

 Socialministeriet, Boligministeriet, Indenrigsministeriet, Boligselskabernes  

 Landsbyggefond samt Kommunernes Landsforening og Københavns og Frederiksberg  

 Kommune.
Arbejdsgruppen er koordinerende og rådgivende vedr. tildeling af  

 midler til aktivitetstilbud og beboerrådgivere, jfr. afsnit 5.
 1.3 Økonomien bag forslagene.
Der er ialt afsat 580 mill. kr til de nævnte boligsociale initiativer for  

 perioden 1994-97, jfr. nedenstående tabel.
Midlerne kommer fra en statslig  

 tilskudspulje, fra Boligselskabernes Landsbyggefond og fra kommunal  

 medfinansiering.
Støtterammen og udgiftsfordelingen er følgende:
 Af disse beløb afsættes der, jfr. bemærkninger til finanslovsforslag 1994,  

 midler til evaluering, informationsvirksomhed og formidling af resultater.
 Boligselskabernes Landsbyggefond bevilger med hjemmel i boligbyggeriloven  

 støtte til de lokale beboerrådgiverordninger.
 Fonden får på sin side refunderet en del af sine udgifter for perioden  

 1995-97 fra staten, jfr. tabellen.
 Økonomisk støtte til etableringen af beboerrådgiverordninger i  

 almennyttigt byggeri forudsætter, at Folketinget vedtager lovforslag L 155 om  

 ændring af lov om boligbyggeri, som er fremsat d. 20. januar 1994.
 Den statslige tilskudspulje til sociale aktivitetstilbud videreføres  

 indtil udgangen af 1996. Som det fremgår af tabellen, aftrappes de statslige  

 tilskud, og fra 1997 overgår initiativerne til fuld kommunal finansiering.
Det skal understreges, at hverken de statslige tilskud eller den kommunale  

 medfinansiering formidles via bloktilskudene eller de generelle  

 udligningsordninger.
Statsmidlerne fordeles konkret blandt de indsendte  

 ansøgninger, som findes støtteværdige, og de kommunale midler ydes af den  

 enkelte kommune.
Det skal desuden nævnes, at regeringen udover de ovennævnte konkrete  

 tilskud er indstillet på en øget tilførelse af midler til vanskeligt stillede  

 kommuner bl.a. i hovedstadsområdet, jfr.
Byudvalgets forslag 2o og 21.  

 Forslagene kræver ændring af Indenrigsministeriets lov om kommunal udligning  

 og generelle tilskud til kommuner og amtskommuner.
Lovforslag herom forventes  

 fremsat omkring 1. april 1994.
 2. BEBOERRÅDGIVERORDNINGER I ALMENNYTTIGT BYGGERI.
(Byudvalgets forslag 2) Beboerrådgiverens opgaver.
Beboerrådgiverens opgaver skal være tilpasset de konkrete forhold, og skal  

 derfor fastlægges lokalt.
Overordnet kan der imidlertid peges på 2  

 funktioner: socialt miljøarbejde og indsats overfor udsatte grupper:
 Socialt Miljøarbejde.
 Beboerrådgiveren har en vigtig rolle i forhold til at klarlægge behov og  

 iværksætte aktiviteter, der generelt kan forbedre beboernes sociale liv.
Opgaverne kan fx være at igangsætte eller medvirke til information om  

 flygtninges og indvandreres særlige baggrund og forhold eller information til  

 udlændinge om regler og kutymer m.v.
Beboerrådgiveren kan endvidere indgå i  

 det kriminalpræventive arbejde, medvirke til kultur- og fritidsarrangementer  

 og lignende samt koordination af boligsociale opgaver indenfor rammerne af de  

 lokale aftaler.
 Indsats overfor udsatte grupper.
 Den sociale indsats overfor enkeltpersoner er kommunens opgave og ansvar.  

 Beboerrådgivere udgør ikke et parallelt system i forhold til  

 socialforvaltningerne, men de kan spille en vigtig koordinerende rolle og kan  

 på denne måde være med til at forhindre, at problemerne vokser sig alt for  

 store.
Mange boligområder huser mennesker, der lever meget isoleret, eller som  

 har en adfærd, der opleves generende af andre beboere.
Beboerrådgivere kan  

 medvirke til at forebygge og forbedre indsatsen for disse mennesker gennem  

 opsøgende arbejde og ved formidling af kontakt til socialforvaltning,  

 alkoholambulatorium, distriktspsykiatri og andre med henblik på en hurtig  

 indsats.
Samarbejdet kan også omfatte SSP og andre lokale parter med henblik  

 på en generel forebyggelse af bandedannelse og kriminalitet blandt grupper af  

 unge.
 Hvem kan være beboerrådgiver.
Det er i høj grad menneskelige kvalifikationer og erfaringer samt  

 organisatoriske evner, der er nødvendige.
Vilje og evne til at samarbejde og  

 skabe kontakt er vigtige kvalifikationer.
Der er mange uddannelser, der via  

 erhvervserfaring kan kvalificere til arbejdet: fx. socialrådgivere,  

 socialpædagoger, lærere eller andre med erfaring fra socialt eller kulturelt  

 arbejde eller med voksenpædagogisk erfaring.
Det enkelte boligområdes krav til beboerrådgiverens kunnen og erfaring kan  

 evt. skifte over tid.
Fx. kan der i starten overvejende være brug for en  

 igangsætter, mens der senere er mere behov for at kunne fastholde og styrke  

 en god udvikling.
 Organisering af beboerrådgiverordninger.
 En lokal koordineringsgruppe med repræsentanter fra kommune og  

 boligselskab/boligafdeling og evt. andre relevante parter, fx. frivillige  

 sociale foreninger, kan være forum for afklaring og prioritering af  

 beboerrådgiverens arbejdsopgaver og organisering.
Det er særdeles vigtigt, at der fra starten er et tæt lokalt samarbejde om  

 ordningen, bl.a. fordi beboerrådgiveren skal fungere som bindeled mellem  

 boligområdet og de kommunale tilbud.
Beboerrådgiveren ansættes af  

 boligselskabet.
Det kan overvejes, om det vil være hensigtsmæssigt at lade  

 beboerrådgiverfunktionen omfatte et bredere område end en boligafdeling,  

 således at en gruppe af beboerrådgivere virker indenfor et geografisk  

 afgrænset område, fx. et distrikt eller et kvarter.
En »alene«  

 rådgiver er en skrøbelig konstruktion, og beboerrådgiverne har brug for  

 erfaringsudveksling og fælles supervision.
 3. SOCIALE AKTIVITETS TILBUD.
3.1 Generelle aktivitetstilbud (Byudvalgets forslag 1).
Der kan for det første være tale om aktiviteter, til gavn for alle beboere  

 i bebyggelsen.
Aktiviteterne vælges på grundlag af lokale forhold og behov.  

 Der kan derfor gives tilskud til mange forskellige initiativer, men som  

 eksempler kan nævnes: projekter, der sigter mod at forskønne området, anlæg  

 og drift af kolonihaver, udendørs opholdssteder og legesteder, sundhedshuse,  

 spisehuse og cafeer, klubber, reparationsværksteder, genbrugsbutikker og  

 andre netværksskabende aktiviteter.
Formålet er at forebygge ensomhed og  

 isolation samt at undgå nedslidning af boligområdet.
Et centralt punkt i indsatsen er forbedring af mulighederne for aktivitet  

 og beskæftigelse.
Et udbygget samarbejde med det lokale erhvervsliv og den  

 lokale arbejdsformidling kan medvirke hertil.
Fx kan der i samarbejde med det  

 lokale erhvervsliv iværksættes tilbud til kontanthjælpsmodtagere og  

 førtidspensionister, som kan give disse ny mulighed for kontakt med  

 arbejdslivet eller uddannelsessystemet.
Aktivitetstilbud kan også være målrettet bestemte beboergrupper med  

 særlige forhold og behov.
Også her gælder, at initiativerne skal tage  

 udgangspunkt i de lokale ønsker, men som eksempler kan nævnes: oprettelse og  

 drift af klubber og væresteder, der specielt retter sig mod sindslidende,  

 telefonkæder og »nabohjælp« blandt ældre og handicappede i  

 bebyggelsen og etablering af netværk mellem enlige eller enlige mødre.
3.2 Modelområder (Byudvalgets forslag 4).
Med henblik på at danne modeller for fremtidig boligsocial indsats  

 udvælges blandt de indkomne ansøgninger 4-8 ansøgninger, som indeholder en  

 særlig perspektivrig plan for indsatsen.
Der kan ikke på forhånd angives  

 nærmere kriterier for udvælgelsen af disse.
Men i bilag 1.1 er der kort  

 beskrevet 2 eksempler på projekter, der bl.a lægger meget vægt på aktivering  

 af kontanthjælpsmodtagere m.fl.
Indsatsen i de udvalgte modelområder vil  

 blive fulgt særligt tæt via løbende evaluering med henblik på formidling af  

 erfaringerne.
 3.3. Mere målrettede dagtilbud til indvandrer- og flygtningemødre.
(Byudvalgets forslag 14) Der kan søges tilskud til oprettelse og drift af mødregrupper med  

 tilknyttet legestue for børnene.
Gennem disse grupper tilbydes indvandrer- og  

 flygtningemødre undervisning i dansk og information om samfundets muligheder  

 og institutioner.
Grupperne giver endvidere kvinderne mulighed for samvær og  

 kontakt med andre i samme situation.
I de tilknyttede legestuer introduceres  

 børnene samtidig til en dansk daginstitution og det danske sprog. (se  

 eksempler i bilag 1.2) 3.4. Nye initiativer i forhold til 0-6 årige indvandrer- og flygtningebørn.
(Byudvalgets forslag 15) Der kan søges om tilskud til at oprette ordninger til indvandrer- og  

 flygtningebørn i alderen 0-6 år.
Der kan bl.a. være tale om  

 indslusningsordninger, hvor indvandrer/flygtningebørn i en periode er i  

 mindre institutioner med andre børn fra samme kultur- og sproggruppe, hvor de  

 opnår kendskab til dansk og danske normer, inden de sluses ud i en almindelig  

 daginstitution. (se eksempler i bilag 1.3) 3.5. Fritidstilbud, der er målrettet udsatte unges ønsker og behov.
(Byudvalgets forslag 17) Der kan søges om tilskud til fritidstilbud, der er målrettet til udsatte  

 unges ønsker og behov.
Tilbuddene kan f.eks. bestå i fritids- og  

 ungdomsklubber, åbne væresteder, musik, hobby- eller reparationsværksteder.  

 De unge bør inddrages i udformningen af tilbuddene og sikres medbestemmelse  

 og medansvar.
Tilbuddene kan bl.a. være målrettede over for unge, der ikke er kommet  

 igang med en uddannelse eller et arbejde efter folkeskolen.
Der kan også være  

 tale om tilbud til unge indvandrere og flygtninge, som ikke har nogen steder  

 i lokalområdet, hvor de kan være på egne præmisser. (se eksempler i bilag  

 1.4) 4. KRAV TIL UDFORMNING AF ANSØGNING.
Der benyttes ikke særligt ansøgningsskema.
Derimod er det - både ved  

 ansøgning om tilskud til beboerrådgiverordning og tilskud til sociale  

 aktivitetstilbud - en betingelse for økonomisk støtte, at ansøgningen  

 indeholder en helhedsplan for indsatsen i området, herunder at ansøgningen  

 forholder sig til de øvrige af Byudvalgets forslag.
 Helhedsplanen skal indeholde følgende 5 hovedpunkter:
1. Beskrivelse af de konkrete, lokale forhold og  

 problemer (en tilstandsbeskrivelse) 2. Målsætninger for en forstærket indsats 3. Indholdet i de påtænkte aktiviteter 4. Organisering af indsatsen, herunder inddragelse af  

 kirkelige netværk, skoler, foreninger og andre lokale parter.
 5. Finansiering.
 1. Beskrivelse af områdets forhold og problemer.
Sigtet med dette punkt er at identificere konkrete, lokale problemer.
Er  

 det fx udlejningsproblemer, et utilfredstillende boligmiljø, manglende  

 involvering af beboerne i en forbedring af boligområdet, manglende  

 aktivitetsmuligheder, isolation, problemer centreret om mindre grupper af  

 beboere o.s.v.
Der kan tages udgangspunkt i kommunens besvarelse af  

 Byudvalgets spørgeskemaundersøgelse i december 1993.
 Der er ikke bestemte krav til, hvad tilstandsbeskrivelsen skal indeholde,  

 men den bør belyse, hvad beboerne selv opfatter som problemer, og hvilke  

 ønsker de har med hensyn til de påtænkte aktiviteter.
 2. Målsætningen for en forstærket indsats.
Det overordnede mål er at skabe et bedre hverdagsliv for beboerne.
For  

 alle aldersgrupper kan der satses på flere fritidsaktiviteter og en vifte af  

 tilbud, der rækker fra det rent underholdende til forskellige former for  

 produktive aktiviteter.
Dette kan give beboerne mulighed for selv at indrette  

 en struktureret og aktiv hverdag sammen med andre voksne.
Bedre kontakt- og  

 udfoldelsesmuligheder kan være et vigtigt led i at mindske afhængighed af  

 offentlige tilbud.
 På grundlag af tilstandsbeskrivelsen kan der opstilles en række  

 delmålsætninger som fx en mere afbalanceret beboersammensætning, forebyggelse  

 af kriminalitet, vold og hærværk, bedre integration af flygtninge og  

 indvandrere, bedre muligheder for aktivitet og samvær m.v. samt en  

 prioritering af, hvad man finder vigtigst at gå i gang med.
 3. Indholdet i de påtænkte initiativer.
 Helhedsplanen skal indeholde en kort beskrivelse af hvilke konkrete  

 problemer, man har valgt at tage fat på for at nå de opstillede målsætninger.
 Uanset den støtte, der kan hentes via de midler, der er afsat til  

 udmøntning af Byudvalgets forslag, vil de væsentligste ressourcer til  

 udvikling af området fortsat bestå i kommunens almindelige tilbud.
Derfor er det vigtigt, at helhedsplanen indeholder en beskrivelse - og  

 gerne en strategi - for udviklingen af de kommunale tilbud i området.
I denne  

 forbindelse skal der bl.a. peges på Byudvalgets forslag 16, som vedrører en  

 jævnere fordeling af 2-sprogede børn mellem daginstitutionerne (se bilag  

 2.1), og Byudvalgets forslag 26 om en mere hensigtsmæssig fordeling af  

 2-sprogede elever mellem skolerne, som Undervisningsministeriet den 17.  

 januar 1994 har udsendt vejledning om: »Integrationsprojektet vedr.  

 2-sprogede elever i folkeskolen og private grundskoler«.
Endvidere skal  

 der peges på de af Byudvalgets forslag, der vedrører beskæftigelse og  

 aktivering.
 Indsatsen skal være helhedspræget, d.v.s. omfatte flere sider af  

 hverdagslivet i boligområdet; fx det fysiske miljø, beskæftigelse,  

 uddannelses- og fritidsaktiviteter og muligheder for integration og samvær.
Indsatsen kan fx omfatte en bevidst og målrettet påvirkning af  

 beboersammensætningen, idet ophobningen af mange problemer inden for et  

 snævert geografisk område ofte er selvforstærkende.
Det drejer sig både om at  

 modvirke, at de mere velfungerende beboere flytter væk fra området og om at  

 sætte ind i forhold til de indflyttere, der i særlig grad belaster området,  

 misligholder lejlighederne o.s.v.
Det er også vigtigt at sikre bedre  

 kommunikation mellem danske og udlændinge samt en jævnere fordeling af  

 flygtninge og indvandrere mellem kommuner og boligområder (jfr. bilag 2.3 om  

 kommunal anvisning af bolig).
I forbindelse med ønsker om ændret beboersammensætning kan der foretages  

 en vurdering af virkningerne af en evt. omprioritering (jfr.
Byudvalgets  

 forslag 13) med hensyn til huslejeniveau og kvalitetsforbedring og dermed af  

 mulighederne for at tiltrække og fastholde mere velfungerende beboere.
 Det kan desuden overvejes, om der kan etableres nogle særligt attraktive  

 tilbud i boligområdet, som retter sig mod en større kreds af kommunens  

 borgere f.eks i form af kultur- eller idrætstilbud, en festival eller lign.  

 Dette kan medvirke til at skabe et positivt billede af boligområdet i det  

 øvrige lokalsamfund.
Det skal tilføjes, at det ikke er hensigten, at tunge sociale problemer  

 skal løses i boligområderne.
Tværtimod bør det indgå i de lokale  

 overvejelser, om aktiviteter m.v. til meget belastede grupper som fx  

 misbrugere og mennesker med svære sindslidelser kan placeres udenfor selve  

 boligområdet.
 4. Organiseringen af indsatsen.
 Ansøgningen skal beskrive, hvem der indgår i de påtænkte aktiviteter og  

 hvilke aftaler, der er truffet vedr. samarbejdet.
 Indsatsen i boligområderne skal ske i et tæt samarbejde mellem de  

 involverede parter: kommune, boligselskab og afdelingsbestyrelse, politiet,  

 de lokale institutioner, skoler, det lokale erhvervsliv, de frivillige  

 organisationer og ikke mindst beboerne selv.
Byudvalget har (jf.
Byudvalgets forslag 7) lagt vægt på, at der  

 samarbejdes med lokale og kirkelige netværk.
Der kan endvidere peges på Dansk  

 Flygtningehjælp og Socialministeriets formidlingscentre som værdifulde  

 samarbejdspartnere.
Det er i særlig grad vigtigt, at der fra starten er et tæt og struktureret  

 samarbejde både mellem de enkelte boligselskaber og mellem boligselskaberne  

 og kommunen.
Der kan ikke udstikkes en generel model for, hvorledes dette  

 samarbejde skal organiseres, og det er op til de lokale parter at fastsætte  

 den praktiske tilrettelæggelse.
Evt. kan en lokal koordineringsgruppe med  

 deltagelse af de involverede parter være forum for afklaring af opgaver,  

 organisering m.v.
Samarbejdet skal tilrettelægges således, at det er egnet  

 til at række ud over perioden 1994-97.
Med Byudvalgets forslag 5 skal samarbejdet mellem den almennyttige  

 boligsektor og de kommunale forvaltninger styrkes og udbredes.
Evaluering af  

 dette samarbejde vil blive formidlet, så flest mulige kan drage nytte af  

 erfaringerne, jfr. afsnit 6.
 5. Finansiering.
 Ansøgningen skal indeholde et budget for de planlagte aktiviteter,  

 herunder oplysninger om hvor midlerne kommer fra, og hvorledes aktiviteterne  

 tænkes finansieret på længere sigt.
 Desuden skal det oplyses, om der er ydet eller søgt støtte til projektet  

 fra andre finansieringskilder end de, der er nævnt i afsnit 1.3, fx  

 Socialministeriets Storby-pulje, Aktiv-pulje eller PUF-puljen.
 5. ANSØGNINGSPROCEDURE.
 5.1. Ansøgning om støtte til beboerrådgiverordninger i almennyttige  

 boligselskaber.
 Tilskud til Byudvalgets forslag 2 om beboerrådgivere i perioden 1994-97  

 gives kun til almennyttigt byggeri. (Bilag 2.2 angiver muligheder for tilskud  

 til beboerrådgivere i privat og kommunalt byggeri).
I forbindelse med beboerrådgiverordninger kan der både bevilges midler til  

 løn til beboerrådgivere, til andre omkostninger i forbindelse med drift af  

 ordningen samt til de aktiviteter, beboerrådgiverne iværksætter.
I praksis  

 vil støtte primært blive givet til lønudgifter.
Der kan ydes støtte til nye  

 beboerrådgiverordninger eller til udvidelser af eksisterende ordninger.
Ansøgning om støtte indsendes til Boligselskabernes Landsbyggefond.
Det er  

 en betingelse, at ansøgningen er udarbejdet i fællesskab mellem  

 boligselskabet, afdelingsbestyrelsen og kommunen.
Ansøgningen indsendes  

 gennem kommunen.
Den skal indeholde en helhedsplan for udviklingen i  

 boligområdet som beskrevet i afsnit 4.
Landsbyggefonden afgør - efter høring af den arbejdsgruppe, der er omtalt  

 i afsnit 1.2 - om der kan ydes støtte.
Landsbyggefonden vil samtidig sikre,  

 at indsatsen koordineres med de tiltag, som følger af det lovforslag, som  

 boligministeren har fremsat den 23. februar 1994 om omprioritering af visse  

 almennyttige afdelinger (lovforslag L 205).
Ifølge dette lovforslag kan der til problemramte almennyttige afdelinger  

 gives tilladelse til omprioritering af indestående realkreditlån med henblik  

 på en reduktion af bruttoydelsen.
Til lån, der ikke med fordel kan  

 omprioriteres, vil der kunne ydes en statslig ydelsessikring, og til  

 afdelinger, hvor en omprioritering i sig selv ikke har indebåret en lettelse  

 i overensstemmelse med behovet, kan bevilges en løbende driftsstøtte.
Den  

 samlede lettelse, som afdelingerne vil kunne opnå via omprioritering og/eller  

 driftsstøtte, skal ifølge forslaget anvendes til nedsættelse af huslejen,  

 bygningsmæssige forbedringer, forbedring af friarealer, økonomisk  

 genopretning eller til iværksættelse af boligsociale initiativer, herunder  

 netop beboerrådgiverordninger i det omfang afdelingen ikke kan opnå støtte  

 hertil.
 Tilskud vil normalt blive givet for hele perioden 1994-1997. Midlerne  

 udbetales for et år ad gangen betinget af, at projektet udvikler sig i  

 overensstemmelse med ansøgningsgrundlaget, samt at der afsættes de fornødne  

 midler på de årlige finanslove.
Udgiften til beboerrådgiverordninger optages på boligafdelingens budget.  

 Udgifter til beboerrådgiverordninger vil blive undtaget fra reglerne i den  

 såkaldte 2 pct.-bekendtgørelse om begrænset stigningstakt i visse  

 driftsudgifter, jfr.
Boligministeriets lovforslag om ændring af lov om  

 boligbyggeri (L 155).
 5.2 Ansøgning om støtte til aktivitetstilbud.
De statslige tilskud til aktivitetstilbud (Byudvalgets forslag 1, 4, 14,  

 15 og 17) gives både til aktiviteter i det almennyttige byggeri og i privat  

 og kommunalt byggeri.
Endvidere kan der søges om tilskud til beboerrådgiverordninger i ikke-almennyttigt byggeri fra de  

 statslige midler, der er afsat til sociale aktivitetstilbud.
Tilskud gives til generelle driftsudgifter i forbindelse med  

 administration m.v.
Herudover gives tilskud til specifikke driftsudgifter i  

 form af fx. lønudgifter, materialer i klubber og værksteder,  

 engangsanskaffelser til møblering, hårde hvidevarer og lignende, udflugter og  

 sammenkomster, telefon og andre udgifter til kontorhold, el, varme m.v.
 Støtte til indretning, ombygning eller renovering af lokaler kan kun ydes  

 i begrænset omfang og under forudsætning af, at det er en klar betingelse for  

 projektets virke.
Ved ansøgning om støtte til forslag 14, 15 og 17 skal man være opmærksom  

 på, at staten efter bistandslovens § 134 a refunderer 75 pct. af kommunens  

 institutionsudgifter, herunder udgifter til dagtilbud efter § 69, for  

 flygtninge i de første 6 1/2 år efter opholdstilladelsen.
Hvis kommunen får  

 tilskud til et dagtilbud med flygtningebørn og -unge fra den statslige  

 tilskudspulje, vil kommunen kun kunne anmelde de kommunale nettoudgifter  

 efter dette statstilskud til refusion for de pågældende flygtningebørn/unge.
 Ved ansøgning om støtte til forslag 14, der omfatter undervisning af  

 indvandrer- og flygtningemødre, skal man endvidere være opmærksom på, at  

 undervisning af flygtninge og indvandrere er en amtskommunal forpligtigelse  

 (jfr.lov nr. 355 af 1986 om undervisning af voksne indvandrere). Det må  

 derfor forudsættes, at der er amtskommunal medfinansiering af udgifterne til  

 undervisningen i mødregrupperne.
Tilskud gives normalt for perioden 1994-96, idet det er en forudsætning,  

 at der er en foreløbig plan for finansieringen i 1997 og eventuelt følgende  

 år, hvor der er tale om 100 pct. kommunal finansiering.
Det er tillige en  

 forudsætning, at projektet udvikler sig i overensstemmelse med  

 ansøgningsgrundlaget, og at der afsættes de fornødne midler på de årlige  

 finanslove.
 Ansøgningen skal indeholde en helhedsplan for udviklingen i boligområdet  

 som beskrevet i afsnit 4. Den indsendes af kommunalbestyrelsen i samarbejde  

 med boligselskabet, afdelingsbestyrelsen og evt. andre parter i lokalområdet  

 til Socialministeriet, der - efter høring af den arbejdsgruppe, der er omtalt  

 i afsnit 1.2 - afgør, om der kan ydes støtte.
 5.3 Ansøgningsfrist m.v.
 Ansøgningsfristen er den 15. maj 1994. Dette gælder både ansøgning om  

 tilskud til beboerrådgiverordning og ansøgning om tilskud til sociale  

 aktivitetstilbud.
 Da lovforslag L 155 om ændring af lov om boligbyggeri, som er  

 forudsætningen for økonomisk tilskud til beboerrådgivere i almennyttigt  

 byggeri, endnu ikke er vedtaget, vil ansøgninger herom blive betragtet som  

 udarbejdet med det forbehold, at loven vedtages.
Da det er tidskrævende for de lokale parter at udarbejde en detaljeret og  

 endelig ansøgning som beskrevet i afsnit 4, vil det være tilstrækkeligt, at  

 ansøgning er indsendt af kommunen inden den 15. maj 1994 med forbehold af  

 kommunalbestyrelsens endelige godkendelse.
En foreløbig ansøgning skal følges  

 op af en endelig ansøgning og skal være så konkret, at den kan danne grundlag  

 for evt. at give forhåndstilsagn.
 Ansøgerne vil få svar inden udgangen af juni 1994. Der vil samtidigt  

 hermed blive givet oplysninger om tidspunkt for udbetaling, regnskab,  

 revision m.v.
Ansøgninger om støtte til beboerrådgiverordning i almennyttigt byggeri  

 sendes til Boligselskabernes Landsbyggefond, Studiestræde 50, 1554 København  

 V, mærket »Byudvalget.« Ansøgninger om sociale aktivitetstilbud og beboerrådgiverordning i  

 ikke-almennyttigt byggeri sendes til Socialministeriet, Slotholmsgade 6, 1216 København K, mærket  

 »Byudvalget«.
 6. EVALUERING, INFORMATIONSVIRKSOMHED OG FORMIDLING.
De boligsociale initiativer, der sættes i gang med Byudvalgets forslag, er  

 i vidt omfang kvalitativt nye opgaver og tilbud.
Det er derfor særdeles  

 vigtigt, at der fra starten sker en løbende evaluering og justering af  

 aktiviteter og samarbejdsformer, herunder at medarbejdere støttes til  

 udvikling af nye metoder og arbejdsformer.
Det er endvidere vigtigt, at  

 lokale erfaringer videreformidles til andre boligafdelinger og kommuner,  

 således at flest mulige kan drage nytte af dem.
Det forudsættes, at der ved tilskudsperiodens ophør er erfaringsmæssigt  

 grundlag for beslutning om, hvorledes ordningerne skal fortsættes.
Indsatsen  

 i boligområderne er ikke tilendebragt med de økonomiske og tidsmæssige  

 rammer, der er gives med Byudvalgets forslag, men skal tværtimod videreføres  

 og styrkes fremover.
 Ca. 4 pct. af de afsatte midler vil blive brugt til evaluering,  

 informationsvirksomhed og formidling.
 Evalueringen vil omfatte: 1. Løbende erfaringsudveksling mellem  

 projekterne m.v. 2. Uddannelsesaktiviteter for de personer, der indgår i  

 projekterne, herunder beboerrådgivere. 3. Resultatorienteret evaluering, som  

 sigter på at opgøre effekten af projekterne i forhold til de opstillede  

 målsætninger. 4. En særlig formidlingsindsats om projekterne og de opnåede  

 resultater.
 Den centrale arbejdsgruppe, der er omtalt i afsnit 1.2, vil udarbejde  

 forslag til, hvorledes dette kan tilrettelægges.
 Orienteringsmøder.
Som støtte til udarbejdelsen af ansøgninger vil der i løbet af foråret  

 1994 blive afholdt en række orienteringsmøder.
Bl.a. vil Boligselskabernes  

 Landsforening og Kommunernes Landsforening i samarbejde med  

 kommuneforeningerne afholde orienteringsmøder i forskellige områder af  

 landet.
------------------------------------------------------------------ BILAG 1. EKSEMPLER PÅ SOCIALE AKTIVITETSTILBUD.
 1.1 Eksempler på projekter, der har et videregående perspektiv og som  

 f.eks kan indgå som elementer i udmøntningen af forslaget om modelprojekter  

 (Byudvalgets forslag 4).
1.2 Eksempler på målrettede dagtilbud til indvandrer- og flygtningemødre  

 (Byudvalgets forslag 14) 1.3 Eksempler på indslusning af 0-6 årige indvandrer- og flygtningebørn i  

 dagtilbud (Byudvalgets forslag 15).
 1.4 Eksempler på fritidstilbud målrettet udsatte unges ønsker og behov  

 (Byudvalgets forslag 17).
------------------------------------------------------------------- 1.1 Eksempler på projekter, der har et videregående perspektiv og som kan  

 indgå som elementer i udmøntningen af forslaget om modelprojekter.
 Herlev-projektet.
Socialministeriet og Herlev Kommune har indgået en aftale, som har til  

 formål at støtte udvikling af metoder, der sikrer, at flest mulige langvarigt  

 kontanthjælpsmodtagere, førtidspensionister og eventuelt andre socialt truede  

 personer over 25 år får et relevant tilbud om arbejde, uddannelse eller andre  

 aktiviteter.
Projektet bygger på etableringen af et lokalt partnerskab, det  

 vil sige et gensidigt forpligtende lokalt samarbejde, idet Herlev Kommune  

 forpligtiges til i samarbejde med de lokale foreninger, organisationer og det  

 private erhvervsliv at medvirke til at fremskaffe de fornødne beskæftigelses-  

 og aktiveringspladser.
 Der er nedsat et aktiveringsråd bestående af:
1 fra Social- og sundhedsudvalget (formand) 1 fra Kontaktstedet (lokalt center for frivilligt socialt arbejde) 1 fra de almennyttige boligselskaber og afdelingsbestyrelser 1 fra erhvervslivet 1 fra Ældrerådet i Herlev 1 fra fagbevægelsen (Fællesorganisationen i Herlev) 1 fra Lokaludvalgene i Herlev Aktiveringsrådet følger udviklingen på kvartalsvise møder og drøfter ideer  

 og initiativer, der kan fremme målsætningen.
Projektet løber over en periode  

 på 3 år, og målsætningen om aktivering er konkretiseret til, at der i alt  

 skal aktiveres 380 personer i løbet af perioden.
Der er sat mål for, hvor  

 mange hver af parterne i projektet skal have aktiveret i de tre år.
Der er  

 indgået en aftale med Socialministeriet om økonomisk støtte til projektet.
 Projektet evalueres løbende særligt med henblik på en vurdering af mål og  

 resultater samt erhvervslivets og organisationers medvirken til  

 resultatopnåelsen.
 Kontaktperson: Afdelingsleder Else Hornemann, Rådhuset, 2730 Herlev, tlf.  

 44940633.
 Virksomheden MØN.
Projektet indeholder en lokalsamfundsorienteret indsats, som sigter mod  

 aktivering af især kontanthjælpsmodtagere med henblik på, at ingen vender  

 tilbage til passiv kontanthjælp.
Projektet omfatter generelle  

 erhvervsudviklingsaktiviteter, konkret opkvalificering/uddannelse på alle  

 niveauer og aktivering af borgere på overførselsindkomster.
Målsætningen er,  

 at alle kontanthjælpsmodtagere skal være aktive inden udgangen af 1995.  

 Virksomheden Møn er en selvejende virksomhed, som fungerer som  

 paraplyorganisation for de enkelte projekter og med en bestyrelse bestående  

 af:
2 fra erhvervslivet 2 fra foreningslivet 1 fra Møn Kommune 1 fra de lokale lønmodtagerorganisationer 1 fra projektet »SAMIKO« Der er indgået en aftale mellem Virksomheden Møn, Møn Kommune og  

 Socialministeriet om økonomisk støtte til projektet.
Projektet løber til  

 udgangen af 1995.
 Kontaktperson: Ole Jensen, Virksomheden Møn, Kostervej 2, 4780 Stege, tlf.  

 55811607.
 1.2 Eksempler på målrettede dagtilbud til indvandrer- og flygtningemødre.
Albertslund Kommune har i 1984 oprettet et mødested »Vandposten«  

 for indvandrerkvinder og deres børn med det formål at integrere kvinderne og  

 børnene i samfundet.
I samarbejde med Voksenskolen i Albertslund tilbydes der  

 efter lov nr. 355 om undervisning af voksne indvandrere foruden  

 danskundervisning også syning, gymnastik, drama, diskussion af aktuelle emner  

 m.v. 2 timer om ugen er der mødregruppe med en sundhedsplejerske, og i andre  

 2 timer er der åben rådgivning med en indvandrerkonsulent.
For børnene er der  

 pædagogisk legestue 20 timer om ugen.
Der er ansat 2 20-timers pædagoger til  

 legestuen og to-sproget medhjælp.
Herudover er der tilknyttet tolk 4 timer  

 ugentlig.
Kontaktperson: Hanne Ploug, Vandposten, Damgårdsvej 24, 2620 Albertslund,  

 Telf. 43621434 I Avedøre Stationsby, Hvidovre Kommune, er der i 1983 oprettet en  

 mødregruppe for indvandrerkvinder.
Formålet er at lære kvinderne dansk og at  

 hjælpe dem til at bryde den sociale og sproglige isolation, mange af dem  

 befinder sig i.
Der er ca. 30 kvinder af forskellig nationalitet.
Typisk er  

 det kvinder med 2-5 års skolebaggrund.
Danskundervisningen er tilrettelagt  

 efter lov 355 og foregår på 3 niveauer. 1 gang om måneden er der forskellige  

 gæsteundervisere som læge, beboerrådgiver, bibliotekar, børnetandlæge etc.  

 Der anvendes tolke, når der er gæsteundervisere.
I tilknytning til  

 mødreundervisningen er der etableret en legestue for 18 børn i alderen fra  

 1/2 år til skolealderen i tidsrummet 8.45-12.45 alle ugens dage.
Børnene er  

 fordelt i 2 grupper.
Børnepasningen hænger sammen med mødreundervisningen, og  

 børnene kan kun forblive i legestuen i den periode, mødrene deltager i  

 danskundervisningen.
Der er 2 uddannede danske og 2 fremmedsprogede  

 medarbejdere i legestuen.
Sundhedsplejerskerne i området har en væsentlig  

 rolle i formidlingen af tilbuddet til indvandrerkvinderne.
Kontaktpersoner vedr. mødreundervisningen: Vivi Johnsen eller Ingelise  

 Selstrup, Stjernen, Trædrejerporten 5 A, 2650 Hvidovre Telf. 36771876 Kontaktperson vedr. legestuen: Dorthe Blirup, Sommerfuglen,  

 Trædrejerporten 1 A, 2650 Hvidovre.
Projekt »mor skal i skole« i Kolding Kommune.
Projektet er et  

 produkt af et samarbejde mellem Dansk Flygtningehjælps sprogskole i Vejle Amt  

 og Flygtningegruppen i Kolding.
Danskundervisningen er efter Dansk  

 Flygtningehjælps sprogskoles undervisningsprogram, 14 timer ugentlig.  

 Formålet er at give danskundervisning til flygtningekvinder med småbørn,  

 vejlede om pædagogik, kost, sygdomme, prævention m.m. (enten via gæstelærere  

 eller projektets personale), opbygge netværk og etablere kontakt til f.eks.  

 daginstitution, tandlæge m.v.,samt at øge kvindernes viden om samfundsmæssige  

 spørgsmål.
Om eftermiddagen er der forskellige fritidsaktiviteter for  

 kvinderne f.eks. gymnastik, håndarbejde og internationalt køkken.  

 Undervisning og børnepasning foregår adskilt fra hinanden ved 5 minutters  

 gang.
Børnepasningen er normeret som en vuggestue. 1 personalestilling er  

 erstattet af 2 kvinder fra projektet, idet der i projektet indgår, at  

 kvinderne er i praktik i børnepasningen.
Kontaktperson: Ina Holm Andersen, Børnehuset Farveladen, Skydebanen 10,  

 6000 Kolding, Telf. 75505297 1.3 Eksempler på indslusning af 0-6 årige indvandrer- og flygtningebørn i  

 dagtilbud.
Flygtningebørnehaven Globus i Åbenrå Kommune er en selvejende institution  

 for flygtningebørn normeret til 35 børn i alderen 1/2 år til 7 år.
P.t. er  

 der børn fra 4 forskellige sproggrupper.
De forskellige sproggrupper søges så  

 vidt muligt dækket ind med to- sprogede medarbejdere.
Globus ligger omkring  

 20 meter fra den danske børnehave Flagermusen.
De to institutioner fejrer  

 forskellige kulturers fester sammen, tager på udflugter, afholder  

 forældrearrangementer sammen m.v.
Man går på besøg hos hinanden, og fremfor  

 alt er der et dagligt fællesskab om legepladsen.
De 2 børnehavers beliggenhed  

 gør, at de udenlandske børn hurtigt lærer dansk og får danske kammerater samt  

 lærer danske normer og regler.
Samtidig har de deres base i Globus, hvor de  

 kan tale deres eget sprog, og hvor der er både dansk personale og en voksen  

 fra deres egen kultur.
 Kontaktperson: Marianne Essendrop, Børnehaven Globus, Nyløkke 19, 6200  

 Åbenrå, Telf. 74628189.
Flygtningebørnehaven i Viborg Kommune er oprettet i 1988. Forældrene skal  

 have haft flygtningestatus i under 6 « år.
Formålet er at forberede  

 overgangen til de kommunale daginstitutioner eller til skolen.
Alle børn er  

 skrevet på den kommunale venteliste.
Når der er plads i en institution,  

 bliver barnets (og i nogle tilfælde også familiens) parathed vurderet.
Det  

 tilstræbes, at mindst 2 børn starter i den ny institution samtidig.  

 Overgangen forberedes med barnet, familien og den ny institution.
I  

 børnehaven har hvert barn en mappe, som indeholder barnets  

 »historie«: alder, søskende, hjemland, hvornår barnet kom til  

 Danmark osv., skrevet på dansk og på modersmålet.
Desuden er der et udvalg af  

 barnets billedprodukter samt fotos o.a. fra tiden i børnehaven.  

 Tilbagemeldinger om mappens betydning er meget positive.
Selvom barnets dansk  

 endnu ikke er veludviklet, har det en fortid og identitet, som bliver  

 synliggjort.
Børnehaven fungerer som en slags informationscenter ved at have  

 kontakt til tolke og to-sprogede medarbejdere.
Der udlånes også herfra  

 litteratur, etableres erfaringsseminarer o.a.
 Kontaktperson: Lis Dueholm, Flygtningsbørnehaven, Søndermarksvej 54, 8800  

 Viborg, telf. 86613861.
Esbjerg Kommunes børnehave for flygtningebørn, »Regnbuen«,  

 startede 1985 som en legestue for 20 børn under Dansk Flygtningehjælp.
Fra  

 1987 overtog Esbjerg Kommune driften og opnormerede børnetallet til 40 børn i  

 alderen fra 0-6 år.
Institutionen betragtes som Esbjerg Kommunes  

 »sluse« for nyankomne flygtninge.
Institutionen blev indrettet i lokaler på et større plejehjem.
Både  

 institutionen og plejehjemmet har direkte adgang til legepladsen, hvad der  

 har givet anledning til nære og spontane kontakter.
Formålet er at forberede  

 børnene til livet i Danmark og at give børn og forældre indblik i dansk  

 kultur, traditioner og opdragelse.
Institutionen fungerer også som et  

 værested og fristed for forældrene, hvor personalet har tid til at snakke og  

 hjælpe med praktiske ting.
Når det skønnes, at barnet og familien er parat  

 til at klare sig i en almindelig institution, tilstræbes det at hjælpe barnet  

 til enten en plads nær barnets bopæl, eller en institution med en gruppe på  

 barnets modersmål.
 Kontaktperson: Institutionsinspektør Lisbet Juhler og pædagogisk konsulent  

 Ruth Thams, Esbjerg Kommune, Institutionsafdelingen, Torvegade 74, 6701  

 Esbjerg, telf. 75452200.
 1.4 Eksempler på fritidstilbud målrettet udsatte unges ønsker og behov.
 Klub Ragnarok, Projekt 94, Vollsmose Odense Kommune: Formålet er, gennem  

 opsøgende pædagogisk indsats, at give de unge basale kundskaber, der sætter  

 dem istand til at kunne deltage i kommunens normaltilbud vedr. aktivering.
 Målgruppen er 16 - 25 årige, som ikke passer ind i normaltilbuddene af  

 mange grunde bl.a. social arv, dårlig skolegang, kriminalitet og misbrug.
 Projektforløbet er, at den unge gennem en helhedsorienteret indsats med  

 inddragelse af kæreste, venner, familie og netværk skal have øget sit  

 selvværd, have dækket sine basale behov og akcepteres i nærmiljøet. 3 faser  

 gennemarbejdes:
Den unge kan hele tiden søge råd og vejledning i projektet.
Erfaringer  

 viser, at den første fase er langt den mest krævende og den mest afgørende.
 Kontaktperson: Torsten Thomassen, Gillestedvej 17, Box 30, 5240 Odense NØ.  

 Tlf. 66101909.
UNGEHUSET i Københavns Kommune: Forud for åbningen af huset har dels en  

 arbejdsgruppe og dels 2 konferencer vurderet de lokale behov.
UNGEHUSET skal  

 etablere lokalt samarbejde med socialcentre, ungdomsskole, skoler, klubber,  

 døgninstitutioner, biblioteker, lokalråd, handelsstandsforeninger,  

 boligafdelinger m.fl. for at flest mulige unge får optimale  

 fritidsmuligheder.
Der er ansat 9 medarbejdere: kernestaben, som alle skal  

 være med i samtlige af husets funktioner; det opsøgende arbejde, rådgivning,  

 undervisning f.eks. i samarbejde med Ungdomsskole m.m. og desuden varetage  

 styringen af div. projekter i og omkring huset - fx for unge arbejdsfrie - i  

 samarbejde med ad-hoc-ansatte medarbejdere.
Kernestaben skal ikke virke som  

 pædagoger - men med baggrund i en pædagogisk/social uddannelse skal de være  

 dynamo i forhold til de unges engagement i UNGEHUSET - og derudover virke som  

 en slags seniormedarbejdere.
UNGEHUSET`s grundide er medindflydelse, medbestemmelse og medvirken for  

 brugerne, hvilket betyder, at der ikke på forhånd tilbydes meget andet end  

 gode rammer, som de unge så kan udfylde og styre indholdet af.
Målgruppen er  

 12-20 årige i Københavns Kommune.
Der er indrettet cafe i stueetagen - som et  

 åbent tilbud til alle i målgruppen - juniorklub for 12-15 årige og  

 ungdomsklub for 15-20 årige på 1. sal og aktivitets-, undervisnings- og  

 mødelokaler på 2., 3. og 4. sal.
Huset rummer ialt 1500 m2. UNGEHUSET skal  

 ikke konkurrere med de existerende klubber, men skal være et alternativ - og  

 skal iøvrigt være koordinerende i forhold til aktiviteter, tilbud og  

 muligheder for målgruppen i området.
 Kontaktperson: Morten Kjær Sørensen, leder af Ungehuset, Norgesgade 3,  

 2300 København S., tlf. 31577788.
Projekt Blæksprutten i Avedøre Stationsby, Hvidovre Kommune: Blæksprutten  

 er et kommunalt, tværfagligt gadeprojekt, hvis hovedmålgruppe er drenge på  

 10-17 år.
Projektet hjælper alle, der henvender sig om hjælp.
Drengene er  

 flygtninge, indvandrere og danskere.
De har problemer med følelser, selvværd  

 og idenditet.
De er ofte så usikre på tilværelsen, at de beskytter sig med en  

 barsk »bandelignende« facade.
Projektet samarbejder med alle  

 relevante parter i lokalområdet bl.a. skole, fritidsinstitutioner og familie.  

 Aktiviteterne etableres efter drengenes individuelle behov og sigter mod at  

 styrke deres eget selvværd og forbedre det image, de har i boligområdet.
Der  

 kan fx være tale om biograf- og teaterture, sportsarrangementer, og  

 cykelreparationsværksted.
Desuden udfører drengene hjælpetjeneste overfor  

 beboere i Avedøre Stationsby, fx overfor pensionister.
 Kontaktperson: Birger Mosholt, Pottemagerporten 116 A, 2650 Hvidovre.  

 Telf. 31785720.
Aktivitetscentret, Gjellerup, Århus Kommune: Målgruppen er børn og unge  

 fra 9 -25 år.
En stor del er fremmedsprogede, der er p.t. 14 nationaliteter.  

 Formålet er at understøtte de forskellige livsformer og de ressourcer, der  

 findes blandt beboerne i lokalområdet, støtte dem i og lære dem de  

 muligheder, rettigheder og »spilleregler«, der er i samfundet.  

 Midlerne er tilbud om et åbent værested, hvor der tilbydes forskellige  

 aktiviteter ofte ud fra beboernes egne ønsker og behov.
Der er mulighed for  

 at være med i fællesskab på tværs af nationaliter og møde beboere fra egen  

 nationalitet.
 Kontaktperson: Jeppe Nielsen, Dortesvej 47, 8220 Brabrand, tlf. 86250333.
------------------------------------------------------------------- BILAG 2. ANDRE MULIGHEDER FOR INDSATS I BOLIGOMRÅDER.
 2.1 Jævnere fordeling af fremmedsprogede børn mellem daginstitutioner.
 2.2 Beboerrådgiverordninger i privat og kommunalt boligbyggeri.
 2.3 Kommunal anvisning af bolig.
 2.4 Nye muligheder for aktivering.
2.5 Lovændring, der skal styrke de sociale klubbers rolle i den  

 forebyggende indsats 2.6 Undervisning af voksne indvandrere og flygtninge.
------------------------------------------------------------------- 2.1 Jævnere fordeling af fremmedsprogede børn mellem daginstitutioner.
 Som angivet i Byudvalgets forslag 16 vil regeringen opfordre kommunerne  

 til at tilstræbe en mere hensigtsmæssig fordeling af fremmedsprogede børn  

 mellem daginstitutioner inden for den enkelte kommune og mellem kommunerne.  

 Fordelingen af de fremmedsprogede børn bør gennemføres på en sådan måde, at  

 børnenes tilknytning til deres lokalområde kan fastholdes.
Den enkelte kommune har selv mulighed for inden for rammerne af  

 bistandsloven at fordele fremmedsprogede børn mellem de enkelte dagtilbud  

 inden for kommunens grænser.
Fordelingen af fremmedsprogede børn mellem  

 kommunerne ønskes tilvejebragt gennem aftaler de pågældende kommuner imellem.
 Såfremt en sådan fordeling inden for en periode på 18 måneder ikke har  

 vist sig at være tilstrækkelig, er regeringen indstillet på gennem et  

 lovinitiativ at iværksætte en forsøgsordning i Københavns og Frederiksberg  

 kommuner og Københavns Amt med henblik på at foretage en mere hensigtsmæssig  

 fordeling af børnene på forskellige daginstitutioner - f.eks. ved nedsættelse  

 af et særligt nævn.
 Socialministeriet vil ved udgangen af perioden på 18 måneder foretage en  

 undersøgelse af fordelingen af fremmedsprogede børn i dagtilbud i kommunerne.
 2.2 Beboerrådgiverordninger i privat og kommunalt boligbyggeri.
 Der er ikke tale om kommunal medfinansiering af Byudvalgets forslag 2 om  

 beboerrådgivere i perioden 1994-97. Tilskud til disse ordninger gives alene  

 til det almennyttige byggeri.
 For at fremme beboerrådgiverordninger generelt er der imidlertid sikret  

 særlige refusions- eller tilskudmuligheder, der også omfatter privat og  

 kommunalt byggeri: Efter Indenrigsministeriets bekendtgørelse nr. 709 af 3.  

 september 1993 kan der efter §§ 4, 5 og 6 stk.1 i lov nr. 461 af 30. juni  

 1993 om midlertidig refusion af kommunernes merudgifter på børnepasnings- og  

 ældreområdet bl..a. ydes midlertidig refusion af kommunernes merudgifter til  

 beboerrådgivere for regnskabsårene 1994 og 1995. Til beboerrådgivere ydes en  

 refusion på 50% af stigningen i de samlede nettodriftsudgiffter.  

 Socialministeriets lov om kommunal aktivering giver mulighed for i 1994 og  

 1995 at beskæftige kontanthjælpsmodtagere i en beboerrådgiverordning (jfr.  

 bilag 2.4).
 Desuden kan der som anført i vejledningens afsnit 5.2 også søges om  

 tilskud til beboerrådgiverordninger i ikke-alemnnyttigt byggeri fra de  

 afsatte midler til sociale aktivitetstilbud.
 2.3 Kommunal anvisning af bolig.
 Med henblik på løsning af de boligsociale problemer i visse boligområder  

 har boligministeren den 26. januar 1994 fremsat lovforslag om mulighed for at  

 aftale kommunal anvisning til privat udlejningsbyggeri (L 182), jfr.  

 Byudvalgets forslag 12.
Der kan endvidere peges på de nye muligheder, som kommunerne har fået i  

 hænde med reglerne om den udvidede kommunale anvisningsret.
Ifølge disse  

 regler kan den enkelte kommunalbestyrelse benytte anvisningsretten til at  

 søge at sikre en mere afbalanceret beboersammensætning i enkelte almennyttige  

 boligafdelinger.
Boligministeriet har udsendt en særlig informationspjece om  

 kommunal anvisning i almennyttigt byggeri til alle kommuner:  

 »Information om kommunale anvisningsmuligheder«.
 2.4 Nye muligheder for aktivering.
 Efter at Socialministeriets lov om kommunal aktivering trådte i kraft den  

 1. januar 1994, har kommunerne pligt til at give aktiveringstilbud til alle  

 kontanthjælpsmodtagere.
 Unge under 25 år skal have tilbud om aktivering senest efter en  

 sammenhængende periode med 13 ugers kontanthjælp.
Ungdomsydelsen skal være på mindst 20 timer om ugen og have en varighed på  

 6 måneder.
Hvis den unge fortsætter med at modtage kontanthjælp, vil  

 pågældende få ret til et nyt aktiveringstilbud, når pågældende har modtaget  

 kontanthjælp i en sammenhængende periode på 3 måneder uden at have deltaget i  

 et aktiveringsforløb.
 Unge over 25 år har ret til et tilbud om aktivering efter 12  

 sammenhængende måneder med kontanthjælp.
 Herudover er der, jfr. lov om kommunal aktivering § 30, afsat en  

 forsøgspulje på 125 mill. kr. i både 1994 og 1995 til at støtte beskæftigelse  

 af kontanthjælpsmodtagere indenfor kunst, kultur iøvrigt, idræt,  

 folkeoplysning, det sociale område samt humanitært og kirkeligt arbejde.  

 Puljen kan således bl.a. anvendes til at beskæftige kontanthjælpsmodtagere i  

 tilknytning til en beboerrådgiver og med opgaver i forbindelse med et  

 boligområdes sociale udvikling.
Det er den enkelte kommune, som forvalter og administrerer  

 forsøgsmidlerne.
Støtten kan højst gives i et år.
 Den enkelte kommune, som udarbejder retningslinjer for anvendelsen af  

 puljen, kan af forsøgsmidlerne yde tilskud til enkeltpersoner, selvetablerede  

 grupper, projekter, organisationer, foreninger m.v.
 Der kan ydes støtte til etablering og driftsomkostninger, og i begrænset  

 omfang kan midlerne anvendes til aflønning og løntilskud.
Deltagelse i forsøg, der er iværksat efter forsøgspuljen, kan helt eller  

 delvist indgå som pligtmæssige tilbud om aktivering efter lov om kommunal  

 aktivering.
Der henvises til Socialministeriets vejledning af 17. januar 1994  

 om lov om kommunal aktivering.
På tilsvarende måde er der med Arbejdsministeriets lov om en aktiv  

 arbejdsmarkedspolitik fra den 1. januar 1994 skabt mulighed for særligt  

 tilrettelagte jobtræningsforløb til ledige, der vanskeligt kan opnå  

 beskæftigelse på normale løn- og arbejdsvilkår.
Jobtræningsforløb kan  

 etableres på en almindelig arbejdsplads eller som beskæftigelse hos  

 folkeoplysende organisationer, beboerforeninger, private husstande m.v.  

 Arbejde i særligt tilrettelagte jobtræningsforløb skal være arbejde, der  

 ellers ikke ville blive udført som almindeligt lønnet arbejde.
I særligt  

 tilrettelagte jobtræningsforløb kan der - som ved jobtræning - indgå  

 undervisning.
 Der kan bl.a. etableres særligt tilrettelagte jobtræningsforløb inden for  

 følgende områder:
 - Ledsagerordning for ældre og handicappede i eget hjem.
 - Hjælp til småreparationer for ældre.
 - Organisering af idræt i dagtimerne for børn, arbejdsløse m.fl.
 - Hjælp til byøkologisk omstilling: Affaldsordning, vandkampagner,  

 energiinformation m.v.
 AF kan udbetale løntilskud, hvis dette ikke virker konkurrenceforvridende.
 Der henvises til Arbejdsministeriets lovbekendtgørelse nr. 1199 af 27.  

 december 1993: Lov om en aktiv arbejdsmarkedspolitik samt til  

 Arbejdsministeriets bekendtgørelse nr. 1200 af 27. december 1993:  

 Bekendtgørelse om en aktiv arbejdsmarkedsindsats.
 2.5 Lovændring, der skal styrke de sociale klubbers rolle i den  

 forebyggende indsats.
Som led i regeringens handlingsplan for de svagest stillede børn og unge  

 fremsætter socialministerien formentlig i april måned 1994 lovforslag om  

 ændring af bistandsloven, der præciserer de sociale klubbers og  

 socialpædagogiske fritidstilbuds rolle overfor børn og unge med behov for  

 målrettet støtte.
Intentionerne bag lovforslaget er følgende; Klubbernes funktion skal ikke kun opfattes som en institutionsform, men  

 primært som en arbejdsmetode, bl.a. i det opsøgende arbejde overfor unge.  

 Klubberne skal ikke kun være et sted, hvor de unge kan komme, men også være  

 et tilbud, der går ud til de unge, hvor de unge opholder sig.
Der skal under  

 klubmodellen være mulighed for en bredere vifte af socialpædagogiske  

 fritidstilbud, som fx åbne væresteder med uformel deltagelse.
De unge skal i  

 højere grad kunne inddrages i udformningen af deres væresteder, og de unge  

 skal sikres medbestemmelse, medansvar og indflydelse, så de oplever tilbuddet  

 som deres.
Betaling bør sættes så lavt, at klubberne er tilgængelige for alle  

 grupper.
Der bør også i bistandslovens klubber være mulighed for at fastsætte  

 kontingentet til et symbolsk beløb eller gøre tilbudet gratis.
2.6 Undervisning af voksne indvandrere og flygtninge Som led i udmøntning af Byudvalgets forslag 28 har undervisningsministeren  

 den 15. december 1993 fremsat forslag om ændring af lov nr. 355 af 4. juni  

 1986 om undervisning af voksne indvandrere.
Lovforslaget, der vil give  

 mulighed for, at kredsen af udbydere af sprogundervisningen udvides,  

 forventes at træde i kraft den 1. august 1994.
 I forbindelse med lovforslagets vedtagelse vil Socialministeriet udsende  

 en vejledning til kommunerne om muligheden for at stille krav om deltagelse i  

 danskundervisning som betingelse for at modtage kontanthjælp.
------------------------------------------------------------------- BILAG 3. LITTERATUR OG LOVGIVNING MV.
 Litteratur.
 »Bedre Bebyggelser- bedre liv?» Statens Byggeforskningsinstitut,  

 1993.
 »Boligsociale Modelområder« Socialt Udviklingscenter København,  

 1993.
 »Boligsignalementer« Socialt Udviklingscenter København, 1993.
 »Hvad er på spil i det samspilsramte?» Dansk Flygtningehjælp,  

 1993.
 »Lokalsamfund og forvaltning« Amternes og Kommunernes  

 Forskningsinst. 1992.
 »Levende Lokalområder« Udviklingscenteret for folkeoplysning og  

 voksenundervisning, 1992.
 »Miljøforbedring i Grantoften« Artikel af Kirsten Østergaard i  

 Byplan nr. 4 1990.
»Miljøarbejde« Redigeret af Kirsten Ebbe og Peter Frise,  

 Akademisk forlag 1885 »Multikulturel Formidling« Dansk Flygtningehjælp og  

 Jungletrommen.
 »Samarbejde om at bo godt« Statens Byggeforskningsinstitut,  

 1994.
»Socialt forsøgsarbejde i bolig områder« Amternes og kommunernes  

 Forskningsinst. 1986 »Trivsel.
Samarbejde om trivsel i lokalområdet«  

 Boligselskabernes Landsforening, 1992.
 »Vores fælles fremtid« Dansk Almennyttigt Boligselskab, 1993.  

 sider.
 Herudover findes en omfattende litteraturliste, især om indvandrer- og  

 flygtninge, i ovennævnte publikation »Hvad er på spil i det  

 samspilsramte« fra Dansk Flygtningehjælp.
 Lovgivning m.v.
 Arbejdsministeriet:
 Lovbekendtgørelse nr. 1199 af 27. december 1993 om lov om en aktiv  

 arbejdsmarkedspolitik.
 Bekendtgørelse nr. 1200 af 27. december 1993 om en aktiv  

 arbejdsmarkedsindsats.
 Boligministeriet:
 Lovforslag L 155 om ændring af lov om boligbyggeri (forebyggende arbejde i  

 almennyttigt byggeri m.v.), som er fremsat d. 20. januar 1994.
Lovforslag L 205 om omprioritering af visse almennyttige afdelinger, som  

 er fremsat d. 23. januar 1994 »Information om kommunale anvisningsmuligheder«, pjece som  

 udsendes primo marts 1994.
 Indenrigsministeriet:
 Bekendtgørelse nr. 709 af 3. september 1993 om midlertidig refusion af  

 kommunernes merudgifter på børnepasnings- og ældreområdet.
 Kulturministeriet:
 »Kultur er også arbejde«, pjece udsendt januar 1994.
 Socialministeriet:
 Vejledning af 17. januar 1994 om lov om kommunal aktivering.
 Undervisningsministeriet:
 Lov nr. 355 af 4. juni 1986 om undervisning af voksne indvandrere.
 Lovforslag L 136 om ændring af lov om undervisning af voksne indvandrere  

 fremsat d. 15. december 1993.
 »Integrationsprojektet vedr. 2-sprogede elever i folkeskolen og  

 private grundskoler«, vejledning udsendt d. 17. januar 1994.
