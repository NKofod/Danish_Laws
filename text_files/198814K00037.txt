Nr BTL 37 Betænkning over I.
Forslag til lov om erhvervsskoler II.
Forslag til lov  

 om erhvervsuddannelser   

 Nr L 37 1988-89, 1. samling Afgivet af Uddannelsesudvalget Afgivet: 19890316 Udvalget har behandlet lovforslaget i en række møder og her herunder stillet spørgsmål til undervisnings- og forskningsministeren, som denne har besvaret dels skriftligt, dels i samråd.
 Udvalget har endvidere modtaget mundtlige og/eller skriftlige henvendelser  

 fra:
Amtsrådsforeningen i Danmark, Dansk Arbejdsgiverforening, Dansk Teknisk Lærerforening, Den Selvejende Institution Uddannelsesnævnet for Handels- og  

 Kontorområdet, De Samvirkende Invalideorganisationer, Erhvervsskolernes Skolehjemsudvalg, Foreningen af Værkstedsfunktionærer i Jernindustrien i Danmark, Handels- og Kontorfunktionærernes forbund i Danmark, Det danske Handelskammer, Handelsskolen i Ishøj, Handelsskolernes Lærerforening, HK-Ungdom, Landsorganisationen i Danmark, elevrepræsentanterne i  

 erhvervsuddannelseudvalgene og Erhvervsduddannelsesrådet, Landssammenslutningen af Handelsskoleelever, LO-Ungdom, Nærings- og Nydelsesmiddelarbejder Forbundet og Teknisk Skoleforening.
 Der er af undervisnings- og forskningsministeren og af et mindretal  

 stillet ændringsforslag, hvorom henvises til de ledesagende bemærkninger.
 Herefter indstiller et flertal (Socialdemokratiets, Det  

 Konservative Folkepartis, Venstres, Det Radikale Venstres og Kristeligt  

 Folkepartis medlemmer af udvalget) lovforslagene til vedtagelse med de  

 af undervisnings- og forskningsministeren stillede ændringsforslag.
Flertallet bemærker, at ministeren har oplyst, at udtrykket i § 1, stk. 3,  

 og § 4 i forslag til lov om erhvervsuddannelser (uddannelsesloven, L 38)  

 »hvis dette følger af« svarer til udtrykket »jf.«.  

 Bestemmelserne henviser til § 35 og § 38, hvoraf Erhvervsuddannelsesrådets og  

 de faglige udvalgs opgaver nærmere fremgår, fordi bestemmelserne i § 1 og § 4  

 om ministerens kompetence vedrørende henholdsvis godkendelse af nye  

 uddannelser m.v. og fastsættelse af nærmere regler er udformet generelt.  

 Rådet skal således f.eks. ikke høres om oprettelse eller nedlæggelse af en  

 uddannelse, hvis der ikke herved sker fravigelser af regler om uddannelserne  

 i almindelighed, der er fastsat efter indstilling af rådet.
Dette er en  

 indskrænkning af de obligatoriske høringsregler, der gælder i dag, hvor rådet  

 principielt skal høres om enhver ændring.
Herved frigøres rådet for  

 tidkrævende enkeltsager i overensstemmelse med anbefalingen i betænkningen  

 fra Udvalget vedrørende revision af de grundlæggende Ervervsuddannelser  

 (Nordskov Nielsen-udvalget). Flertallet lægger til grund, at rådet altid kan  

 udtale sig af egen drift om behovet for nye uddannelser m.v.
Flertallet bemærker videre, at ministeren har oplyst, at bestemmelsen i  

 uddannelseslovens (L 38) § 1, stk. 1, giver hjemmel til, at ikke alene de  

 nuværende lærlingeuddannelser, efg-uddannelser og grundlæggende  

 teknikeruddannelser kan inddrages under erhvervsuddannelsesloven.
Det samme  

 vil gælde for alle andre erhvervsrettede ungdomsuddannelser, der opfylder  

 lovens formål, og som kan opfylde lovens øvrige bestemmelser.
Flertallet forudsætter herefter, at loven principielt vil åbne mulighed  

 for, at f.eks. uddannelser inden for social- og sundhedsområdet, de  

 offentlige etatsuddannelser, landbrugsuddannelserne og nye  

 erhvervsuddannelser på industriområdet inddrages under loven, såfremt det  

 måtte ønskes af de pågældende erhvervsområder.
Flertallet lægger endvidere  

 til grund, at edb-assisstentuddannelsen kan fortsætte under den nye  

 lovgivning uden at være vekseluddannelse.
Med hensyn til spørgsmålet om et fremtidigt nyt lovgrundlag for HHX- og  

 HTX-uddannelserne lægger flertallet i overensstemmelse med ministerens  

 oplysninger til grund, at ministeren fremsætter forslag til lov om disse  

 uddannelser, når igangværende udvalgs- og evalueringsarbejder er afsluttet.  

 Flertallet forudsætter, at uddannelserne efter det forudsatte lovinitiativ  

 forbliver som en del af det samlede system af erhvervsmæssige  

 grunduddannelser, som meddeles af erhvervsskolerne.
Ministeren har herom  

 oplyst, at det ikke med denne procedure udelukkes, at  

 Erhvervsuddannelsesrådet kan tillægges opgaver ved en kommende lovgivning om  

 HHX og HTX, og at uddannelsernes erhvervsrettede elementer kan tale for, at  

 arbejdsmarkedets parter delagtiggøres i uddannelsernes udvikling.
 Flertallet ønsker at fremhæve, at ministeren om uddannelseslovens § 15  

 vedrørende muligheder for af- og påstigning i uddannelserne har oplyst, at  

 lovforslaget ikke omfatter hjemmel til at etablere særlige tillægsmoduler,  

 fordi behovet for at kunne give de uddannede nye eller supplerende  

 kvalifikationer dels kan opfyldes gennem efter- og videreuddannelse på  

 grundlag af anden lovgivning, dels kan opfyldes gennem passende anvendelse af  

 lovforslagets øvrige bestemmelser om uddannelserne, herunder navnlig om  

 uddannelsernes specialedele.
 Flertallet bemærker om vægtangivelsen i uddannelseslovens § 24 om  

 grundfag, områdefag, specialefag og valgfag, at ministeren har oplyst, at  

 vægtningen gælder for den enkelte uddannelse som helhed, og at den ikke kan  

 anvendes mekanisk på de enkelte skoleperioder, hvor principperne i §§ 22 og  

 23 tværtimod fører til en vægtning, der er formålsbestemt i relation til  

 målene med det enkelte skoleophold, jf. bemærkningerne til § 24 og § 25, stk.  

 1. På denne baggrund finder flertallet, at en vejledning herom for de faglige  

 udvalg formentlig kan optages i de regler om uddannelserne i almindelighed,  

 som skal fastsættes efter indstilling fra Erhvervsuddannelsesrådet i henhold  

 til § 4, stk. 1.
Om spørgsmålet om fastsættelse af regler om adgang fra  

 erhvervsuddannelserne til videregående uddannelser har ministeren oplyst, at  

 uddannelsesloven (L 38) ikke indeholder en særlig bestemmelse, fordi sådanne  

 regler skal fastsættes med hjemmel i lovgivningen om de videregående  

 uddannelser.
Flertallet ønsker på denne baggrund at fremhæve, at  

 sammenhængsproblemer mellem uddannelsesniveauer søges løst dels ved  

 ministeriets almindelige koordinerende funktioner som regeludsteder, dels ved  

 at der er skabt direkte forbindelse mellem Erhvervsuddannelsesrådet (EUR) og  

 Teknikerrådet, som tegner de væsentligste interesseområder.
Endelig vil EUR i  

 kraft af sin almindelige rådgivningsfunktion kunne behandle spørgsmålet efter  

 behov.
 Flertallet bemærker yderligere, at ministeren har tilkendegivet, at når  

 der i uddannelsesloven i § 37 om faglige udvalg er foreslået en særlig  

 hjemmel til, at ministeren kan nedsætte ad hoc-udvalg, skyldes det, at et  

 udvalg uden lovhjemmel ikke ville kunne tillægges opgaver som fagligt udvalg  

 i henhold til loven, jf. navnlig § 38. Udvalget ville altså ikke kunne  

 indstille bestemmelser om den uddannelse, det er nedsat til at forberede, med  

 henblik på, at ministeren kan fastsætte bestemmelserne efter indstilling fra  

 EUR, jf. § 35, stk. 1, nr. 2.
Dette vil kunne blokere for konkretisering af uddannelsesforslag på nye  

 områder, hvor der eventuelt ikke umiddelbart på forhånd kan peges på, hvilke  

 organisationer på arbejdsmarkedet der vil få forhandlingsret for de  

 uddannede, således at der ikke straks ville kunne findes et fagligt udvalg,  

 der opfylder betingelserne i § 37, stk. 1, 1. pkt.
Disse problemer tages der  

 højde for med reglen om ad hoc-udvalg.
 Noget andet er, at elever ikke vil kunne indgå uddannelsesaftale, før  

 nogle forhandlingsberettigede organisationer har indgået overenskomst eller  

 der foreligger en lønnævnskendelse i henhold til § 54. Og uddannelsen vil  

 derfor ikke i praksis komme i gang før lønforholdene er på plads.
 Flertallet ønsker at fremhæve, at ministeren i tilslutning hertil har  

 oplyst, at bemyndigelsen forudsættes praktiseret således, at hvis et  

 (eventuelt midlertidigt) fagligt udvalg vil påtage sig den ønskede opgave,  

 vil der ikke blive nedsat et ad hoc-udvalg, medmindre det faglige udvalg ikke  

 inden for en rimelig tid afgiver en tilstrækkelig indstilling.
 Flertallet henviser endvidere til, at ministeren vedrørende  

 uddannelseslovens § 71, stk. 3, om ophævelse af § 56 i lov om  

 Arbejdsmarkedsuddannelser har oplyst, at bestyrelsen for Arbejdsgivernes  

 Elevrefusion (AER) med brev af 30. januar 1989 til ministeren i enighed har  

 tilkendegivet, at den er indstillet på, at AER administrerer en ordning til  

 afløsning af § 56 i arbejdsmarkedsuddannelsesloven (støtte til visse voksne  

 lærlinge).
 Bestyrelsen for AER forudsætter, at ordningen kan opbygges inden for  

 rammerne af den nuværende AER-lov og bygge på dennes fundamentale  

 porincipper.
 Landsorganisationens repræsentanter i bestyrelsen forudsætter tillige, at  

 en ny ordnng ikke vil være en forringelse i forhold til den eksisterende, og  

 Dansk Arbejdsgiverforenings repræsentanter er enige i, at lønrefusionssatsen  

 for voksne elever skal være væsentlig højere end AER's nuværende højeste  

 sats.
 Da ministeren lægger til grund, at en ny voksenstøtteordning kan rummes  

 inden for den gældende AER-lov, skønner flertallet, at der ikke for tiden er  

 grundlag for ændringer af denne lov.
 Flertallet har som forudsætning, at den nuværende ordning ikke forringes  

 med hensyn til støtteniveauet for voksne elever, der modtager en løn, der  

 mindst svarer til mindste specialarbejderløn inden for vedkommende  

 beskæftigelsesområde.
 Flertallet bemærker, at ministeren vedrørende bestemmelserne i §§ 1-2 i  

 forslag til lov om erhvervsskoler (skoleloven, L 37) har oplyst, at  

 erhvervsskolerne fortsat skal være selvejende institutioner, der ledes at en  

 ansvarlig bestyrelse i henhold til godkendte vedtægter.
Med hensyn til fastsættelse af nærmere regler om vedtægternes indhold  

 (standardvedtægterne) fremhæver flertallet, at Erhvervssuddannelsesrådet  

 (EUR) vil kunne høres i kraft af dets generelle rådgivningsfunktion, men  

 lovforslaget forudsætter ikke, at der vil være så stort behov for denne  

 rådgivning, at den er gjort obligatorisk.
Det skyldes, at vedtægternes  

 indhold i det væsentlige er fastlagt i lovens øvrige bestemmelser.  

 Standardvedtægternes udformning vil derfor overvejende være et  

 juridisk-teknisk anliggende og ikke et uddannelsespolitisk.
Med hensyn til nedlæggelse af skoler vil det være en selvfølge, at EUR  

 høres i det omfang, en skole ophører som følge af tilbagekaldelse af en  

 godkendelse.
Dette følger af, at EUR skal høres ved godkendelsen, og en  

 udtrykkelig bestemmelse om høring før tilbagekaldelse er ikke strengt  

 nødvendig.
 I tilslutning til skolelovens § 30, stk. 3, om sammensætningen af  

 handelsskolernes bestyrelser har ministeren oplyst, at 18 ud af 58  

 handelsskolebestyrelser for tiden har et ligeligt antal arbejdsgiver- og  

 lønmodtagerrepræsentanter.
 Flertallet er enig om det ønskelige i en mere ligelig repræsentation fra  

 arbejdsgiver- og arbejdstagerside i bestyrelserne (paritet).
 På et møde med ministeren har repræsentanter for Det danske Handelskammer  

 og HK-forbundet efter henstilling fra ministeren tilkendegivet, at de er  

 indstillet på i tiden indtil oktober 1989 at forsøge at finde en løsning i  

 fællesskab.
Der er herefter inden for flertallet enighed om, at forligspartierne fra  

 næste folketingsår står frit med hensyn til at tage sagen op til fornyet  

 behandling.
Hvis ikke der er sket de nødvendige fremskridt, vil også  

 regeringspartierne til den tid tage sagen op til fornyet overvejelse.
 Flertallet bemærker endelig, at ministeren har oplyst, at hverken  

 uddannelsesloven (L 38) eller skoleloven (L 37) i sig selv medfører ændringer  

 i omfang og vilkår for erhvervsskolernes læreres uddannelse eller for den  

 virksomhed, der udføres af Statens Erhvervspædagogiske Læreruddannelse (SEL).
På grundlag af en henstilling fra Rigsrevisionen er Undervisnings- og  

 Forskningsministeriet imidlertid ved at forberede gennemførelse af en ny  

 organisations- og styringsordning for SEL.
Institutionen er en  

 statsinstituton, som har hjemmel i finansloven.
Som det fremgår af  

 anmærkningerne til FFL 1989, indebærer omorganiseringen, at væsentlige dele  

 af SEL's aktiviteter overgår til brugerbetaling (især betaling fra  

 erhvervsskolerne) i løbet af perioden 1. januar 1989 til 1. januar 1991.
Det indgår i ministeriets overvejelser, hvorvidt der skal etableres anden  

 lovhjemmel for institutionen i forbindelse med omorganiseringen.
Dette kan  

 bl.a. blive aktuelt, hvis arbejdsmarkedets parter skal inddrages i et  

 reorganiseret uddannelsesråd for institutionen, eller hvis overvejelserne om  

 en ny struktur for SEL resulterer i et ønske om, at institutionen får en ny  

 status, f.eks. som selvejende.
Spørgsmålene om ændrede organisations- og styrelsesformer for SEL er for  

 tiden under behandling i Erhvervsuddannelsesrådet.
Heri indgår også spørgsmål  

 om finansieringen af SEL's forskellige aktiviteter, herunder fordelingen  

 mellem, hvad der skal finansieres over SEL's finanslovkonti, og hvad der skal  

 tilgå institutionen via erhvervsskolernes tilskud, jf.
L 38, § 19, og L 37,  

 §§ 12 og 14, samt hvad institutionen skal kunne udføre gennem indtægtsdækket  

 virksomhed.
På denne baggrund har flertallet fundet, at spørgsmålene om  

 læreruddannelse og SEL's virksomhed bør tages op til særskilt vurdering, når  

 ministeriets og Erhvervsuddannelsesrådets overvejelser om et nyt grundlag for  

 erhvervslæreruddannelsen og SEL's virksomhed er tilendebragt.
I denne  

 vurdering forudsættes at indgå spørgsmålet om etablering af et eventuelt nyt  

 lovgrundlag for SEL, i givet fald eventuelt som en senere tilbygning til  

 erhvervsuddannelsesreformen.
 Flertallet lægger herved vægt på, at undervisnings- og  

 forskningsministeren afholder udgiften til en pædagogisk-psykologisk  

 uddannelse (pædagogikum) for at sikre erhvervsskolernes lærere de nødvendige  

 pædagogiske forudsætninger, ligesom det er en forudsætning, at der foregår et  

 erhvervspædagogisk forsøgs- og udviklingsarbejde.
Et mindretal (Socialistisk Folkepartis medlemmer af udvalget) er af  

 den opfattelse, at en ændret erhvervsuddannelse som foreslået at et flertal  

 (S, KF, V, RV og KRF) vil være udtryk for en forringelse i forhold til den  

 nuværende lovgivning.
Det skyldes først og fremmest, at der vil ske en  

 forskydning fra efg-uddannelse, skolevejen, til mesterlæren, praktikvejen.  

 Dertil kommer en række problemer, som er uløste, herunder det manglende  

 demokrati og sikring af praktikpladser og problemer, som vil opstå, fordi  

 mange af de nye ting, der foreslås, ikke er gennemprøvet gennem forsøg.
Det  

 gælder f.eks. konsekvenser af den nye økonomiske styringsmodel.
SF har stillet en række ændringsforslag, som, hvis de vedtages, indebærer,  

 at SF kan stemme for begge lovforslag.
Men der er tale om så vidtgående  

 ændringsforslag, at der i realiteten ville være tale om to love med helt  

 andet indhold.
 SF er enig i den principielle opfattelse, som kom til udtryk i LO's, FTF's  

 og DTL's særudtalelse til Nordskov Nielsen-betænkningen, hvor det om formålet  

 med en reform af de erhvervsfaglige grunduddannelser bl.a. hedder:
 »At sikre alle unge formel og reel mulighed for at påbegynde,  

 gennemføre og afslutte en kompetencegivende erhvervsuddannelse i forlængelse  

 af folkeskolen, bl.a. ved:
- at der sikres det nødvendige antal uddannelsespladser og tilstrækkelig  

 skolekapacitet, - at det gennem rimelige økonomiske forhold for eleverne sikres, at ingen  

 tvinges til at forlade uddannelsen af økonomiske årsager, - at der inden for det samlede uddannelssystem tilvejebringes  

 praktikpladser til alle, der ønsker det, - at undervisningen tilrettelægges - indholdsmæssigt og pædagogisk - under  

 hensyntagen til elevernes forskellige ønsker og behov.
Der må sikres  

 sammenhæng mellem de almene og faglige kvalifikationer.
Undervisningens  

 kvalitet må sikres gennem løbende udvikling og fornyelse af metoder og  

 inddragelse af eleverne i skolernes dagligdag.
 At skabe sammenhæng og overskuelighed i de erhvervsfaglige  

 grunduddannelser med henblik på at sikre et attraktivt tilbud til de unge og  

 en hensigtsmæssig ressourceudnyttelse.
At fastholde og videreudvikle kvaliteten af de faglige uddannelser til  

 gavn for arbejdsmarkedet, erhvervslivet og samfundet som helhed.« SF er derfor også enig i, at der, sådan som det udtrykkes i særudtalelsen,  

 sker en afskaffelse af mesterlæren »til fordel for et enstrenget fagligt  

 uddannelsessystem på baggrund af de grundlæggende intentioner bag de  

 nuværende efg-uddannelser.« Til trods for ønsket om een uddannelsesvej valgte LO, FTF og DTL alligevel  

 for at opnå enighed i Nordskov Nielsen-udvalget at gå ind for to  

 indgangsveje, skolevejen og praktikvejen.
Men det skete under den klare  

 forudsætning, at »adgangsvejen gennem et fuldt basisår på skole (skulle  

 være) . . . »kongevejen«.
Adgangsvejen gennem praktikophold, med  

 uddannelsesaftale, (blev betragtet) som en »bivej«, der først og  

 fremmest (skulle) . . . have til formål at sikre tiltrækning af tilstrækkelig  

 store elevgrupper.' Endelig mente LO, FTF og DTL, at en fornyelse af  

 basisundervisningen kunne medvirke til »at biadgangsveje (kunne) . . .  

 overflødiggøres«.
 SF mener, at flertallets indstilling vil indebære, at det er praktikvejen,  

 der bliver »kongevejen«, og at skolevejen bliver  

 »bivejen«.
Det skyldes - at der nu skal være praktikvej på alle områder, også på områder, hvor  

 der hidtil ikke har været mesterlære, - at der vil være områder, hvor praktikvejen må forventes at blive eneste  

 adgangsvej, og hvor der hidtil har været alternative muligheder (det gælder  

 f.eks. dele af serviceområdet).
- at eleverne vil føle sig tilskyndet til at vælge praktikvejen, fordi den  

 giver adgang til et helt uddannelsesforløb, mens de unge, der vælger  

 skolevejen, ikke er sikret nogen praktikplads, - at elever, der vælger praktikvej, får løn, også det første år, modsat de  

 unge, der vælger skolevejen.
Derfor er der ikke tale om to ligeberetteigede uddannelser.
Der er ikke  

 tale om »ligeværdighed elevgrupperne imellem«, sådan som det blev  

 udtrykt i LO's, FTF's og DTL's særudtalelse som en betingelse for at  

 acceptere to indgangsveje.
SF mener, at det er nødvendigt, at alle unge, der vælger skolevejen, skal  

 skal være sikret løn det første år, sådan som også flertallet i Nordskov  

 Nielsen-udvalget mente.
SF stiller også ændringsforslag om, at alle unge skal  

 være sikret praktikplads.
Praktikplads sikres ikke ved at komme med gode  

 hensigtserklæringer.
Det er nødvendigt at bruge både gulerod og pisk over for  

 arbejdsgiverne.
Derfor foreslår SF, at arbejdsgiverne under alle  

 omstændigheder skal betale et beløb, der helt eller delvis kan dække  

 udgifterne til praktikplads.
De arbejdsgivere, der ikke tager imod  

 praktikelever skal under alle omstændigheder betale (pisk). De arbejdsgivere,  

 der tager praktikelever, skal til gengæld betale mindre (gulerod).
Er der fortsat unge, der alligevel ikke får praktikplads, må det problem  

 klares ved, at der oprettes værkstedsskoler i tilknytning til nogle af  

 erhvervsskolerne.
Derved er alle garanteret praktikplads.
Det er uanstændigt  

 fortsat at lade unge være uden praktikplads efter det første år. 5.658 (16,3  

 pct.) af de unge, der afsluttede efg-basisåret i sommeren 1988, var således i  

 december 1988 uden praktikplads.
Ligesom LO, FTF og DTL gav udtryk herfor i Nordskov Nielsen-udvalget,  

 mener SF, at skolevejen skal være den eneste adgangsvej.
Derfor har SF  

 stillet en række ændringsforslag, der indebærer, at basisåret bevares og som  

 eneste adgangsvej.
Det vil give et mere sammenhængende og helhedsorienteret forløb det første  

 år.
Det vil betyde, at de unge ikke behøver at vælge fag så tidligt, som hvis  

 der er tale om to indgangsveje.
Det vil betyde mindre frafald.
Men man skal  

 være mere opmærksom på, at det almene indhold i uddannelsen skal være endnu  

 bedre integreret i uddannelsen, sådan at unge, der eventuelt er skoletrætte,  

 alligevel vil føle sig tiltrukket af uddannelsen.
Derved falder yderligere et  

 argument for bevarelsen af praktikvejen bort.
I det omfang flere unge føler  

 sig tvunget til at vælge praktikvej, vil uligheden øges med hensyn til, hvem  

 der har muligheder for, bl.a. gennem forbindelser, at skaffe sig en  

 praktikplads.
SF mener også, at flertallets forslag vil betyde en centralisering af  

 erhvervsuddannelserne.
De små skoler vil have svært ved at klare sig i  

 konkurrencen.
Derfor foreslår SF, at der kan gives større beløb pr. elev til  

 de mindre skoler, og at skolerne ikke frit skal kunne udbyde yderligere et  

 fag.
Hvis den mulighed er til stede, kan det betyde, at de store skoler  

 udbyder et fag, som er i forvejen på en nærliggende mindre skole, hvorved den  

 mindre skole kan risikere at blive udkonkurreret.
SF finder, at begge lovforslag lider meget af mangel på demokrati.
SF  

 finder det f.eks. helt urimeligt, at lærer- og forstanderorganisationerne  

 ikke er fuldgyldige medlemmer af Erhversuddannelsesrådet.
Det er de i dag.  

 Det var de også i det lovforslag, der blev fremsat i marts 1988. Men i  

 lovforslaget fra oktober 1988 var de kun tilforordnet.
Hvorfor det? Nu er  

 forligspartierne nået frem til et højst besynderligt kompromis, der  

 indebærer, at de er medlemmer, men »ikke (har) stemmeret, hvor rådet  

 træffer egentlige afgørelser, f.eks. i sager om eventuel etablering af  

 hovederhvervsområder, og i tilfælde, hvor rådet udtaler sig om fastsættelse  

 af forbud mod ansættelse af unge uden uddannelsesaftale«.
Sådan er dette  

 mærkelige kompromis formuleret i bemærkningerne til ændringsforslaget.
Magen  

 til studehandel skal man heldigvis lede længe efter.
SF har derfor foreslået, at Handelsskolernes Forstander- og  

 Inspektørforening, Sammenslutningen af Ledere af Tekniske Skoler,  

 Handelsskolernes Lærerforening og Dansk Teknisk Lærerforening i  

 overensstemmelse med forslaget fra marts 1988 og i overensstemmelse med  

 gældende regler i dag bliver fuldgyldige medlemmer af  

 Erhvervsuddannelsesrådet.
Derudover har SF foreslået, at LO forpligter sig  

 til at lade sig repræsentere af to for eleverne og ikke kun en person.
Men det manglende demokrati viser sig især i forslagene med hensyn til de  

 enkelte skoler.
På de tekniske skoler har man hidtil ikke kendt lærerråd og  

 elevråd.
Det har man trods alt på handelsskoler.
Nu foreslås det af  

 forligspartierne, at der oprettes elevråd alle steder.
Dette kan SF fuldt ud  

 tilslutte sig.
Men hvorfor skal der ikke være et lærerråd? Eller i det  

 mindste et pædagogisk råd, som lærerrådene på folkeskoleområdet nu skal  

 erstattes af? Og hvorfor skal hverken lærere eller elever være fuldgyldige  

 medlemmer af skolernes bestyrelse? Argumentet om, at bestyrelsen skal være  

 paritetisk sammensat af arbejdsgiver- og arbejdstagerrepræsentanter, holder  

 slet ikke.
For det første er der repræsentanter for de kommunale  

 organisationer i bestyrelserne.
Derved er der ikke kun arbejdsgiver- og  

 arbejdstagerrepræsentanter med stemmeret i en paritetisk sammensætning.  

 Dertil kommer, at forligspartierne mener, at handelsskolerne fortsat kan være  

 uden paritetisk sammensatte bestyrelser, f.eks. en repræsentant for HK og 6  

 fra handelsstanden.
Til demokratisering af erhvervsuddannelserne og erhvervsskolerne foreslår  

 SF derfor, at lærere og elever bliver repræsenteret i bestyrelserne med hver  

 to repræsentanter, og at det teknisk-adminstrative personale bliver  

 repræsenteret med en repræsentant.
Disse bestyrelsesmedlemmer skal  

 naturligvis være fuldgyldige medlemmer med stemmeret på lige fod med andre.  

 Når det gælder eleverne, kan der dog være tale om ikkestemmeret i nogle  

 spørgsmål, hvor der f.eks. er tale om et særligt bestyrelsesansvar, bl.a.  

 fordi elevrepræsentanterne ofte vil være under 18 år.
SF foreslår også, at  

 den paritetisk sammensatte bestyrelse med hensyn til arbejdsgiver- og  

 arbejdstagerrepræsentanter skal være gældende alle steder.
Det betyder, at de  

 skoler, handelsskoler, der ikke har en paritetisk sammensat bestyrelse i dag,  

 skal have det senest ved lovens ikrafttræden.
SF foreslår, at der ikke kun skal være elevråd, men også lærerråd.  

 Derudover foreslår SF, at der oprettes skoleråd, som består af fire  

 repræsentanter for lærerrådet, fire repræsentanter for elevrådet og to  

 repræsentanter for det teknisk-administrative personale.
Dette skoleråd skal  

 have overdraget en del af den kompetence, som i dag ligger hos bestyrelsen  

 eller hos skolelederen.
De nærmere retningslinier herfor skal fastlægges af  

 undervisnings- og forskningsministeren.
Det skal være muligt for den enkelte  

 skole på baggrund af indstilling fra skolen at lave en ordning, der  

 indebærer, at en væsentlig kompetence kommer til at ligge i skolerådet.
Dette  

 vil være udtryk for en klar demokratisering i forhold til de gældende  

 bestemmelser.
SF finder det naturligt og godt, at lovforslag diskuteres og forhandles  

 med de parter, lovforslagene kommer til at berøre.
Det har SF indtryk af også  

 er sket her, når det gælder LO og DA.
Dette mener vi, uanset om vi er enige  

 med de pågældende organisationer.
Derimod mener vi, at man i alt for ringe omfang har været interesseret i,  

 hvad de ansattes organisationer, Dansk Teknisk Lærerforening og  

 Handelsskolernes Lærerforening, mener.
Det er trods alt deres medlemmer, der  

 i det daglige kommer til at arbejde med lovene.
 SF's ændringsforslag til begge lovforslag indebærer meget vidtgående  

 ændringer, og hvis de bliver vedtaget, vil der være tale om et helt andet  

 indhold end det, forligspartierne er nået frem til.
 På denne baggrund indstiller mindretallet lovforslagene til  

vedtagelse med de af mindretallet stillede og tiltrådte  

 ændringsforslag.
 Et andet mindretal (Fremskridtspartiets medlem af udvalget)  

 indstiller lovforslagene til vedtagelse uændret.
 Et tredje mindretal (Centrum-Demokraternes medlem af udvalget) indstiller  

 lovforslagene til vedtagelse med de af undervisnings- og  

 forskningsministeren stillede ændringsforslag.
Ændringsforslag til I.
Forslag til lov om erhvervsskoler Til § 5 Af et mindretal (SF):
 1) I stk. 2 indsættes som nyt 4. pkt.:
»Derudover udpeger lærerrådet og elevrådet hver 2 medlemmer til  

 bestyrelsen og det teknisk-administrative personale 1 medlem.« 2) Stk. 3 udgår.
 Stk. 4-6 bliver herefter stk. 3-5.
 Af undervisnings- og forskningsministeren, tiltrådt af et  

flertal (udvalget med undtagelse af SF og FP):
 3) Stk. 3 affattes således:
»Stk. 3. Skolens lærere og teknisk-administrative personale  

 repræsenteres i bestyrelsen uden stemmeret med hver 1 repræsentant.
Skolens  

 elever repræsenteres i bestyrelsen uden stemmeret med 2 repræsentanter.« Af et mindretal (SF):
 4) Stk. 6 udgår.
Til § 7 Af undervisnings- og forskningsministeren, tiltrådt af et  

flertal (udvalget med undtagelse af FP):
 5) I stk. 1 udgår ordene », erhvervs- og uddannelsesorienterende  

 kurser«.
 Af et mindretal (SF):
 6) Stk. 4 og stk. 5 udgår.
 Af undervisnings- og forskningsministeren, tiltrådt af et  

flertal (udvalget med undtagelse af (FP):
 7) I stk. 4 indsættes efter »efterspørgsel«: »samt  

 forventede fremtidige behov, jf. § 66 i lov om erhvervsuddannelser«.
 Af et mindretal (SF):
Til § 11 8) I stk. 1 udgår ordene »Skolens daglige ledelse  

 varetages«, og i stedet indsættes: »I samarbejde med skolerådet  

 varetages skolens daglige ledelse«.
Ny overskrift og ny paragraf 9) Efter § 11 indsættes som ny overskrift og som ny paragraf:
»Skoleråd, lærerråd og elevråd § 01. Skolerådet består af 4 repræsentanter for henholdsvis lærerråd og  

 elevråd og 2 repræsentanter for det teknisk-administrative personale.
 Stk. 2. Undervisnings- og forskningsministeren udarbejder nærmere  

 retningslinier for skolerådets, lærerrådets og elevrådets funktion, virke og  

 beføjelser.
Stk. 3. På baggrund af indstillinger fra skolen, bestyrelsen og skolerådet  

 kan undervisnings- og forskningsministeren beslutte, at en del af den  

 kompetence, der i medfør af §§ 6-11 ligger hos bestyrelsen og skolens leder,  

 kan delegeres til skolerådet.« Af undervisnings- og forskningsministeren tiltrådt af et  

flertal (udvalget med undtagelse af FP):
Til § 12 10) I stk. 2 udgår ordene »rente- og«.
Til § 24 11) I stk. 1, 1. pkt., udgår ordene »indtil udgangen af det  

 kvartal, hvori eleven fylder 19 år«.
Til § 29 12) Paragraffen udgår.
Ny paragraf 13) Efter § 29 indsættes i kapitel 6 som ny paragraf:
» § 02. Der nedsættes elevråd på alle erhvervsskoler, der er  

 godkendt i henhold til § 1. Undervisnings- og forskningsministeren fastsætter  

 efter indstilling fra Erhvervsuddannelsesrådet regler om valg af elevråd og  

 disses virksomhed.« Til § 30 Af et mindretal (SF):
 14) Stk. 3 udgår.
 Stk. 4-5 bliver herefter stk. 3-4.
Bemærkninger Til nr. 1 og 2 Ændringsforslagene medfører, at repræsentanter for elever, lærere og  

 øvrige ansatte bliver fuldgyldige medlemmer af bestyrelsen.
I nogle  

 situationer, hvor et eventuelt bestyrelsesansvar kan gøres gældende, kan det  

 være rimeligt, at elever ikke har stemmeret, idet der ofte vil være tale om  

 elever under 18 år.
Men det er afgørende, at ansatte og elever inddrages med  

 indflydelse og ansvar.
Til nr. 3 Ændringsforslaget betyder, at eleverne får 2 repræsentanter i bestyrelsen  

 i stedet for 1. Repræsentationen er ligesom repræsentationen for lærere og  

 teknisk-administrativt personale uden stemmeret.
 Udvidelsen til 2 elevrepræsentanter indebærer, at der bliver mulighed for  

 større indflydelse for flere af skolernes ofte meget forskelligartede  

 elevgrupper.
Ved at lovfæste elevrepræsentation i skolernes bestyrelse og i de lokale  

 uddannelsesudvalg, jf. § 40, stk. 3, i forslag til lov om  

 erhvervsuddannelser, er der tilsigtet en styrkelse af elevernes engagement og  

 indflydelse på deres egne vilkår i uddannelserne.
Samme hensyn ligger bag  

 ændringsforslag nr. 13 om elevråd.
 I forlængelse heraf må det forudsættes, at elevernes hidtidige  

 repræsentation i erhvervsuddannelsesudvalgene, som nu nedlægges, afløses af  

 repræsentation i de eventuelle initiativ- og koordinationsudvalg, jf. § 36 i  

 forslag til lov om erhvervsuddannelser.
Til nr. 4 og 14 Ændringsforslagene indebærer, at der skal være ligelig repræsentation af  

 arbejdsgivere og arbejdstagere.
Det betyder, at på de skoler, hvor det ikke  

 er tilfældet i dag, skal vedtægterne laves om senest ved lovens ikrafttræden.
Til nr. 5 Herom henvises til ændringsforslag nr. 2, 4, 6, 8-10,12-13 og 15-18 med  

 bemærkninger til lovforslaget om erhvervsuddannelser (L 38).
Til nr. 6 Baggrunden for ændringsforslaget er, at bestemmelserne let vil få den  

 virkning, at store skoler vil udbyde yderligere uddannelser, som måske  

 udbydes af mindre skoler i nærheden, hvorved de store skoler udkonkurrerer de  

 små.
Det forhindrer ikke skolerne i at tage initiativer til yderligere  

 uddannelser.
Det afgørende er blot, at godkendelse skal indhentes.  

 Ændringsforslaget er derfor at betragte som en begrænsning i den  

 liberalisering, der ellers ligger i lovforslaget.
Til nr. 7 Formålet med ændringsforslaget er at sikre, at godkendelse af oprettelse  

 af yderligere erhvervsuddannelser også sker på grundlag af analyser og  

 prognoser om fremtidige behov og ikke kun på grundlag af regnskabstal.
 Der henvises til ændringsforslaget til § 66 i forslag til lov om  

 erhvervsuddannelser for på denne måde at inddrage det analyse- og  

 prognosearbejde vedrørende kvalifikationskrav inden for  

 erhvervsuddannelsernes område, som måtte blive iværksat med hjemmel i § 66.
Til nr. 8 og 9 Ændringsforslagene lægger op til en demokratisering af ledelsesstrukturen  

 på erhvervsskolerne.
Det er ikke tilstrækkeligt, at ansatte og elever får  

 repræsentation i bestyrelsen, som forholdsvis sjældent holder møder.
Den  

 direkte inddragelse i ledelsen bør derimod kunne ske i et skoleråd, som alene  

 omfatter repræsentanter for de personer, der er på skolen.
Da en demokratisk  

 ledelsesstruktur er forholdsvis ukendt på erhvervsskoler, vil det formentlig  

 være nærliggende med forsøg, inden de nærmere retningslinier udarbejdes af  

 undervisnings- og forskningsministeren.
Til nr. 10 Renterne skal ikke løbende betales til staten, men opspares som en  

 pantesikret kapital i den pågældende faste ejendom.
Kapitalen forfalder til  

 betaling, når skolen nedlægges eller bygningerne sælges.
Til nr. 11 Forslaget om at begrænse befordringsordningen i stk. 1 til elever under 19  

 år skyldes behovet for at finde besparelser på Undervisnings- og  

 Forskningsministeriets område.
Det er imidlertid ønskeligt, at besparelserne  

 i stedet for sker ved en forhøjelse af elevens eget bidrag til  

 transportomkostningerne.
Til nr. 12 Det foreslås, at paragraffen udgår som en konsekvens af Undervisnings- og  

 Forskningsministeriets nye departementale struktur, der omfatter både  

 ministeriets afdelinger og direktorater.
Til nr. 13 Der er for tiden elevråd på handelsskolerne, og det foreslås, at elevråd  

 etableres på alle erhvervsskoler, der er godkendt efter § 1.
 Det er tanken kun at fastsætte mere overordnede, principielle regler om  

 elevrådene og deres virksomhed.
Ændringsforslag til II.
Forslag til lov om erhvervsuddannelser Af et mindretal (SF):
Til § 3 1) Paragraffen udgår.
Til § 5 Af undervisnings- og forskningsministeren, tiltrådt af et  

flertal (udvalget med undtagelse af SF og FP):
 2) Paragraffen affattes således:
 » § 5. Adgang til en erhvervsuddannelse har alle, der har  

 opfyldt undervisningspligten efter folkeskoleloven.
 Stk. 2. Alle, der opfylder betingelsen i stk. 1, og som vil indlede en  

 erhvervsuddannelse på skole, har krav på at blive optaget til uddannelsens 1.  

 og 2. skoleperiode efter eget valg, jf. dog § 12.
Stk. 3. Alle, der opfylder betingelsen i stk. 1, og som har indgået en  

 uddannelsesaftale, har krav på at blive optaget på skole til undervisning i  

 overensstemmelse med reglerne for den pågældende uddannelse.« Af et mindretal (SF):
 3) Paragraffen affattes således:
 » § 5. Adgang til en erhvervsuddannelse har alle, der har  

 opfyldt undervisningspligten efter folkeskoleloven.
Stk. 2. Alle, der opfylder betingelsen i stk. 1, og som vil indlede en  

 erhvervsuddannelse på skole, har krav på at blive optaget.« Til § 6 Af undervisnings- og forskningsministeren, tiltrådt af et  

flertal (udvalget med undtagelse af FP):
 4) Paragraffen udgår.
 Af et mindretal (SF):
 5) Paragraffen affattes således:
 » § 6. En grundlæggende erhvervsuddannelse indledes med en  

 basisuddannelse, der består af en basisundervisning på skole af 40 ugers  

 varighed.
 Stk. 2. Efter indstilling fra vedkommende faglige udvalg og initiativ- og  

 koordinationsudvalg kan undervisnings- og forskningsministeren fastsætte  

 regler, hvorefter uddannelsessøgende, der på grundlag af tidligere  

 beskæftigelse eller uddannelse har sådanne forudsætninger for en uddannelse,  

 at det er upåkrævet, at denne indledes med en basisuddannelse efter skt. 1,  

 fritages herfor, eventuelt mod gennemførelse af et korterevarende kursus.
Stk. 3. Basisuddannelserne fastlægges for hvert hovederhvervsområde efter  

 indstilling fra vedkommende initiativ- og koordinationsudvalg.« Til § 7 Af undervisnings- og forskningsministeren, tiltrådt af et  

flertal (udvalget med undtagelse af FP):
 6) Paragraffen udgår.
 Af et mindretal (SF):
 7) Paragraffen affattes således:
 » § 7. Enhver, der er optaget på en basisuddannelse, oppebærer  

 en løn, der svarer til, hvad der refunderes en arbejdsgiver for tilsvarende  

 elever.
Stk. 2. Lønnen finansieres over Arbejdsgivernes Elevrefusion.« Af undervisnings- og forskningsministeren, tiltrådt af et  

flertal (udvalget med undtagelse af FP):
Til § 8 8) Paragraffen udgår.
Til § 9 9) I stk. 1 ændres »§§ 6-8« til »§ 5«.
Til § 12 Af undervisnings- og forskningsministeren, tiltrådt af et  

flertal (udvalget med undtagelse af SF og FP):
 10) »§ 6, stk. 2, og § 8 »ændres til: »§ 5, stk. 2«.
 Af et mindretal (SF):
 11) »§ 6, stk. 2, og § 8« ændres til: »§ 5«.
 Af undervisnings- og forskningsministeren, tiltrådt af et flertal  

 (udvalget med undtagelse af FP):
Til § 13 12) Paragraffen udgår.
Til § 14 13) Paragraffen udgår.
 Af et mindretal (SF):
 14) Paragraffen affattes således:
 » § 14. Undervisnings- og forskningsministeren fastsætter  

 efter de faglige udvalgs bestemmelse regler om de enkelte uddannelsers  

 varighed og deres struktur, herunder fordelingen på skoleundervisning og  

 praktikuddannelse.
Stk. 2. Undervisnings- og forskningsministeren fastsætter efter  

 indstilling fra Erhvervsuddannelsesrådet regler, hvorefter personer med  

 særlige uddannelses- og beskæftigelsesmæssige forudsætninger fritages for  

 dele af uddannelsen.« Af undervisnings- og forskningsministeren, tiltrådt af et  

flertal (udvalget med undtagelse af SF og FP):
Ny paragraf 15) Efter § 14 indsættes som ny paragraf:
 » § 01. For elever uden uddannelsesaftale består en  

 uddannelses 1. skoleperiode af 20 ugers erhvervs- og uddannelsesorienterende  

 undervisning, hvor der gives en grundlæggende orientering og indføring i eet  

 eller flere uddannelsesområder.
 Stk. 2. For elever med uddannelsesaftale træder praktikuddannelse i stedet  

 for 1. skoleperiode. Øvrige skoleperioder er fælles for eleverne i den  

 enkelte uddannelse, jf. dog § 02, stk. 1.
Stk. 3. Undervisnings- og forskningsministeren kan efter indstilling fra  

 Erhvervsuddannelsesrådet og vedkommende faglige udvalg fastsætte, at alle  

 elever i en uddannelse er fritaget for 1. skoleperiode, uden at den samlede  

 uddannelsestid bliver tilsvarende afkortet.
Elever, der er fyldt 18 år, er på  

 tilsvarende vilkår fritaget for 1. skoleperiode.« Ny paragraf 16) Efter § 14 indsættes som ny paragraf:
» § 02. En uddannelses 2. skoleperiode varer 20 uger i  

 tidsmæssig forlængelse af 1. skoleperiode.
Den kan være delt i kortere  

 perioder for elever med uddannelsesaftale.
 Stk. 2. Øvrige skoleperioder med værkstedsundervisning varer normalt 10  

 uger.
Stk. 3. For handels- og kontoruddannelser kan 1. og 2. skoleperiode være  

 sammenlagt til een periode af 40 ugers varighed.
Reglerne i § 01, stk. 3,  

 finder da ikke anvendelse.
 Stk. 4. Bestemmelsen i stk. 1 kan fraviges for uddannelser med særlig kort  

 skoleundervisning.
Stk. 5. For elever, der har indgået uddannelsesaftale inden for handels-  

 og kontoruddannelserne, jf. § 5, stk. 3, kan skoleundervisning finde sted i  

 kortere perioder end hele uger.« Af undervisnings- og forskningsministeren, tiltrådt af et  

flertal (udvalget med undtagelse af FP):
Ny paragraf 17) Efter § 14 indsættes som ny paragraf:
» § 03. Uddannelserne varer i almindelighed ikke over 4 år.  

 Undervisnings- og forskningsministeren fastsætter varigheden af den enkelte  

 uddannelses skoleundervisning.
Varigheden kan normalt ikke overstige 80  

 uger.« Af undervisnings- og forskningsministeren, tiltrådt af et  

flertal (udvalget med undtagelse af SF og FP):
Ny paragraf 18) Efter § 14 indsættes som ny paragraf:
 » § 04. Undervisnings- og forskningsministeren fastsætter  

 efter de faglige udvalgs bestemmelse regler om de enkelte uddannelsers  

 varighed og deres struktur, herunder fordelingen på skoleundervisning og  

 praktikuddannelse.
Stk. 2. Undervisnings- og forskningsministeren fastsætter efter  

 indstilling fra Erhvervsuddannelsesrådet regler, hvorefter personer med  

 særlige uddannelses- eller beskæftigelsesmæssige forudsætninger fritages for  

 dele af uddannelsen, jf. § 4, stk. 1.« Ny paragraf 19) Efter § 14 indsættes som ny paragraf:
 » § 05. Uddannelserne kan af Erhvervsuddannelsesrådet  

 grupperes inden for hovederhvervsområder, jf. § 35, stk. 2, nr. 01.  

 Uddannelser kan være omfattet af flere hovederhvervsområder.
 Af et mindretal (SF):
Til § 17 20) Paragraffen affattes således:
» § 17. Alle elever skal være sikret praktikplads.
Hvis det  

 ikke er muligt at sikre praktikplads til alle, skal der i tilknytning til  

 nogle af undervisnings- og forskningsministeren udpegede skoler indrettes  

 værkstedsskoler, som herefter helt eller delvis udgør praktikplads for  

 eleverne.
 Stk. 2. Til at finansiere aflønning af elever under praktikophold  

 indbetaler arbejdsgiverne efter nærmere regler fastsat af undervisnings- og  

 forskningsministeren et beløb til Arbejdsgivernes Elevrefusion.
Stk. 3. De i henhold til stk. 2 indbetalte beløb skal helt eller delvis  

 finansiere elevernes løn under praktikophold.« Til § 19 Af undervisnings- og forskningsministeren, tiltrådt af et  

flertal (udvalget med undtagelse af FP):
 21) I stk. 1 udgår ordene », ved de orienterende kurser, jf. §  

 13,».
 Af et mindretal (SF):
 22) Efter stk. 3 indsættes som nyt stykke:
»Stk. 4. Undervisnings- og forskningsministeren kan efter indstilling  

 fra Erhvervsuddannelsesrådet fastsætte særlige tilskud til mindre  

 erhvervsskoler for derved at sikre, at disse skoler kan overleve af hensyn  

 til at sikre uddannet arbejdskraft i det område, hvor den pågældende skole  

 ligger, og sikre unge et bredt udbud af uddannelsesmuligheder.« Stk. 4 bliver herefter stk. 5.
 Af undervisnings- og forskningsministeren, tiltrådt af et  

flertal (udvalget med undtagelse af FP):
Til § 20 23) I paragraffen ændres »bestemme« til:  

 »tillade«.
 Af undervisnings- og forskningsministeren, tiltrådt af et  

flertal (udvalget med undtagelse af SF og FP):
Til § 22 24) Efter stk. 1 indsættes som nyt stykke:
»Stk. 2. 1. skoleperiode skal lægge vægt på en grundlæggende  

 orientering og indføring i eet eller flere uddannelsesområder, herunder på,  

 at eleven ved afprøvning af evner og interesser får et godt grundlag for at  

 vælge 2. skoleperiode i uddannelsen.« Af undervisnings- og forskningsministeren, tiltrådt af et  

flertal (udvalget med undtagelse af FP):
Til § 23 25) I paragraffen ændres »det« til: »den«, og  

 »skoleophold« ændres til: »skoleperioder«.
 Af undervisnings- og forskningsministeren, tiltrådt af et  

flertal (udvalget med undtagelse af SF og FP):
Til § 24 26) Som nyt stk. 1 indsættes:
»Undervisningen i 1. skoleperiode omfatter praktisk og teoretisk  

 undervisning i emner fra eet eller flere uddannelsesområder samt valgfag af  

 betydning for elevens fortsatte uddannelse.« Stk. 1 bliver herefter stk. 2.
 27) I stk. 1, der bliver stk. 2, ændres  

 »Skoleundervisningen« til: »Den øvrige  

 skoleundervisning«.
 28) Efter stk. 2 indsættes som nyt stykke:
»Stk. 3. For handels- og kontoruddannelser kan 1. skoleperiode  

 tilrettelægges sammen med den øvrige skoleundervisning efter bestemmelserne i  

 stk. 2, jf. § 02, stk. 3.« Til § 25 29) Som nyt stk. 1 indsættes:
»Skolerne tilrettelægger undervisningen i 1. skoleperiode inden for  

 regler fastsat af undervisnings- og forskningsministeren efter indstilling  

 fra Erhvervsuddannelsesrådet, jf. dog § 24, stk. 3.« Stk. 1-3 bliver herefter stk. 2-4.
Til § 33 30) I stk. 3 indsættes som 2. pkt.:
»Det faglige udvalgs retningslinier for en eventuel svendeprøve, jf.  

 stk. 4, indgår i bedømmelsesplanen.« Til § 34 Af et mindretal (SF):
 31) Stk. 1 og 2 affattes således:
»Undervisnings- og forskningsministeren nedsætter et  

 erhvervsuddannelsesråd og udpeger formanden.
Rådets medlemmer udpeges af  

 følgende organisationer således:
Dansk Arbejdsgiverforening 8 Sammenslutningen af Landbrugets Arbejdsgiverforeninger 1 Amtsrådsforeningen i Danmark, Kommunernes Landsforening, Københavns Kommune og Frederiksberg Kommune i forening 2 Landsorganisationen i Danmark 8 Funktionærernes og Tjenestemændenes Fællesråd 1 Akademikernes Centralorganisation 1 Teknisk Landsforbund 1 Handelsskolernes Forstander- og Inspektørforening 1 Sammenslutningen af Ledere af Tekniske Skoler 1 Handelsskolernes Lærerforening 1 Dansk Teknisk Lærerforening 1 Stk. 2. 3 af de medlemmer, der udpeges af Dansk Arbejdsgiverforening, skal  

 repræsentere henholdvis Håndværksrådet, Det Danske Handelskammer og  

 Fællesrepræsentationen - Hovedorganisation for Arbejdsleder- og tekniske  

 Funktionærforeninger i Danmark. 2 af de medlemmer, der udpeges af  

 Landsorganisationen i Danmark, skal repræsentere eleverne.« Af undervisnings- og forskningsministeren, tiltrådt af et  

flertal (udvalget med undtagelse af SF og FP):
 32) Efter stk. 1 indsættes som nyt stykke:
 »Stk. 2. Rådet tiltrædes af 4 medlemmer, der udpeges af følgende  

 organisationer:
Handelsskolernes Forstander- og Inspektørforening 1 Sammenslutningen af Ledere af Tekniske Skoler 1 Handelsskolernes Lærerforening 1 Dansk Teknisk Lærerforening 1 De medlemmer, der udpeges af lærerforeningerne, skal repræsentere samtlige  

 lærerorgansationer inden for lovens område.« Stk. 2-8 bliver herefter stk. 3-9.
 Af undervisnings- og forskningsministeren, tiltrådt af et  

flertal (udvalget med undtagelse af FP):
 33) I stk. 4, der bliver stk. 5, udgår 2. pkt.
 Af undervisnings- og forskningsministeren, tiltrådt af et flertal  

 (udvalget med undtagelse af SF og FP):
Til § 35 34) I stk. 1, nr. 1, litra d, ændres »§ 14, stk. 8« til:  

 »§ 04, stk. 2«.
 35) Stk. 1, nr. 7, affattes således:
»7) Fritagelse for 1. skoleperiode, jf. § 01, stk. 3.« 36) Stk. 1, nr. 9, udgår.
 Nr. 10 og 11 bliver herefter nr. 9 og 10.
 37) I stk. 1 indsættes efter nr. 11, der bliver nr. 10, som nyt  

 nummer:
»01) Regler om tilrettelæggelsen af undervisningen i 1. skoleperiode,  

 jf. § 25, stk 1.« 38) I stk. 1, nr. 12, ændres »stk. 1« til: »stk.  

 2«.
 Af undervisnings- og forskningsministeren, tiltrådt af et  

flertal (udvalget med undtagelse af FP):
 39) I stk. 2 indsættes efter nr. 3 som nyt nummer:
 »01) foretage den eventuelle gruppering i hovederhvervsområder, jf. §  

 05 og«.
 Af undervisnings- og forskningsministeren, tiltrådt af et  

flertal (udvalget med undtagelse af SF og FP):
 40) Efter stk. 2 indsættes som nye stykker:
 »Stk. 01. Rådets tilslutning skal foreligge, før et forbud mod  

 ansættelse af unge under 18 år uden uddannelsesaftale fastsættes, jf. § 07,  

 stk. 1.
Stk. 02. Ved rådets beslutninger og udtalelser i henhold til stk. 2, nr.  

 01 og 4, stk. 01 og § 36 er kun formanden og de i § 34, stk. 1, nævnte  

 medlemmer stemmeberettigede.« Af undervisnings- og forskningsministeren, tiltrådt af et  

flertal (udvalget med undtagelse af FP):
 41) I stk. 3 indsættes efter »efter loven«: »,  

 herunder om uddannelsernes udgiftsbehov«.
 Af undervisnings- og forskningsministeren, tiltrådt af et  

flertal (udvalget med undtagelse af SF og FP):
Til § 38 42) I stk. 5, nr. 1, ændres »stk. 1« til: »stk.  

 2«.
 43) I stk. 5 indsættes efter nr. 2 som nyt nummer:
»01) Tvivlsspørgsmål vedrørende anvendelse af forbud mod ansættelse  

 af unge under 18 år på den enkelte virksomhed og dispensation fra forbud, jf.  

 § 07, stk. 4 og 5.« 44) I stk. 5 ændres »nr. 1, 3 og 4« til: »nr. 1, 4  

 og 5«.
 45) Stk. 7 affattes således:
»Stk. 7. De faglige udvalg afgiver indstilling om fritagelse for 1.  

 skoleperiode, jf. § 01, stk. 3, om supplerende kurser, jf. § 16, og om forbud  

 mod ansættelse af unge under 18 år uden uddannelsesaftale, jf. § 07, stk.  

 1.« Af undervisnings- og forskningsministeren, tiltrådt af et  

flertal (udvalget med undtagelse af FP):
Til § 43 46) I stk. 1 indsættes som 2. pkt.:
»Det påhviler skolerne at udføre opsøgende virksomhed med henblik på  

 fremskaffelse af praktikpladser.« 47) Stk. 2 affattes således:
»Stk. 2. De faglige udvalg og de lokale uddannelsesudvalg skal ved  

 kontakt med virksomheder og eventuelt ved opfordringer til virksomheder virke  

 for, at der tilvejebringes det antal praktikpladser, som der er behov for ud  

 fra en vurdering af elevernes uddannelsesønsker og de forventede fremtidige  

 beskæftigelsesmuligheder, og for, at udbudet af praktikpladser bliver  

 alsidigt med hensyn til virksomhedernes størrelse og teknologiske udvikling.  

 Et fagligt udvalg kan af virksomheder forlange alle sådanne oplysninger, som  

 har betydning for at vurdere virksomhedernes uddannelsesmæssige  

 muligheder.« 48) Efter stk. 2 indsættes som nyt stykke:
»Stk. 3. Initiativ- og koordinationsudvalg kan i samarbejde med de  

 faglige udvalg koordinere disses virksomhed efter stk. 2.« Stk. 3 bliver herefter stk. 4.
 Af et mindretal (SF):
Ny paragraf 49) Efter § 43 indsættes som ny paragraf:
» 06. En virksomhed, der er godkendt som praktiksted, eller  

 som under hensyn til virksomhedens arbejdsområde og funktioner kunne  

 godkendes som praktiksted, hvis den i øvrigt var egnet dertil, jf. § 45, må  

 ikke ansætte personer under 18 år i virksomheden, uden at det sker ved en  

 uddannelsesaftale i henhold til denne lov.
Aftaler, der er i strid med denne  

 bestemmelse, er ugyldige.
 Stk. 2. Bestemmelsen i stk. 1 gælder ikke ansættelse til arbejdsopgaver,  

 der efter deres art ikke udgør et væsentligt led i vedkommende uddannelse.
 Stk. 3. Bestemmelsen i stk. 1 gælder ikke ansættelse til uddannelse, der  

 sker i virksomheder, hvor uddannelse på andet grundlag end denne lov er  

 ordnet på en tilfredsstillende måde, og som sker under ansættelsesvilkår, der  

 indebærer, at de uddannelsessøgende som helhed ikke er stillet dårligere end  

 i henhold til denne lov.
Stk. 4. Tvivlsspørgsmål vedrørende anvendelse af reglerne i stk. 1-3  

 afgøres af det faglige udvalg efter anmodning fra virksomheden eller  

 vedkommende faglige organisation eller på udvalgets eget initiativ.
Udvalget  

 kan i sin afgørelse fastsætte generelle retningslinjer vedrørende betydningen  

 af de nævnte bestemmelser for ansættelsesforhold i den pågældende virksomhed.
 Stk. 5. Det faglige udvalg kan fravige reglen i stk. 1, herunder gøre  

 undtagelser for en kategori af virksomheder eller for et eller flere  

 uddannelsesområder.
 Stk. 6. Afgørelser efter stk. 4 og 5 kan påklages til det ankenævn, der er  

 omtalt i § 46.
Stk. 7. Tilsidesættelse af afgørelser efter stk. 4 straffes med  

 bøde.« Af undervisnings- og forskningsministeren, tiltrådt af et  

flertal (udvalget med undtagelse af SF og FP):
Ny paragraf 50) Efter § 43 indsættes som ny paragraf:
» § 07. Med henblik på at tilvejebringe et tilstrækkeligt  

 antal praktikpladser kan undervisnings- og forskningsministeren efter  

 indstilling fra vedkommende faglige udvalg og med tilslutning fra  

 Erhvervsuddannelsesrådet fastsætte for et uddannelsesområde, at virksomheder  

 ikke må ansætte unge under 18 år, uden at det sker ved en uddannelsesaftale  

 efter denne lov.
Den enkelte virksomhed er kun omfattet heraf, hvis  

 virksomheden er godkendt som praktiksted eller under hensyn til virksomhedens  

 arbejdsområde og funktioner kunne godkendes som praktiksted, hvis den i  

 øvrigt var egnet til det.
Forbud fastsættes for en bestemt periode, højst for  

 3 år ad gangen, og kan fastsættes for afgrænsede geografiske områder.  

 Aftaler, der efter fastsættelse af et forbud indgås i strid hermed, er  

 ugyldige.
 Stk. 2. Bestemmelsen i stk. 1 gælder ikke ansættelse til arbejdsopgaver,  

 der efter deres art ikke udgør et væsentligt led i vedkommende uddannelse.
 Stk. 3. Bestemmelsen i stk. 1 gælder ikke ansættelse til uddannelse, der  

 sker i virksomheder, hvor uddannelse på et andet grundlag end denne lov er  

 ordnet på en tilfredsstillende måde, og som sker under ansættelsesvilkår, der  

 indebærer, at de uddannelsessøgende som helhed ikke er stillet dårligere end  

 i henhold til denne lov.
 Stk. 4. Tvivlsspørgsmål vedrørende et forbuds anvendelse på den enkelte  

 virksomhed afgøres af det faglige udvalg efter anmodning fra virksomheden  

 eller vedkommende faglige organisation eller på udvalgets eget initiativ.  

 Udvalget kan i sin afgørelse fastsætte generelle retningslinjer vedrørende  

 betydningen af bestemmelserne i stk. 1-3 for ansættelsesforhold i den  

 pågældende virksomhed.
 Stk. 5. Det faglige udvalg kan for enkelte virksomheder eller grupper af  

 virksomheder gøre undtagelse fra forbudet.
 Stk. 6. Afgørelser efter stk. 4 og 5 kan indbringes for det ankenævn, der  

 nedsættes i henhold til § 46.
Stk. 7. Tilsidesættelse af afgørelser efter stk. 4 straffes med  

 bøde.« Til § 47 51) I stk. 1 udgår », bortset fra den del af  

 skoleundervisningens 1. del, der måtte ligge før 1. praktikophold«.
Til § 50 52) I stk. 2 ændres »§ 14, stk. 8,» til: »§ 04, stk.  

 2,».
Til § 56 53) I paragraffen ændres »§ 14« til: »§ 04«.
 Af undervisnings- og forskningsministeren, tiltrådt af et  

flertal (udvalget med undtagelse af FP):
Til § 69 54) Paragraffen udgår.
Bemærkninger Til nr. 1, 3, 5, 11 og 14 Disse ændringsforslag er affødt af, at det foreslås, at der kun skal være  

 een adgangsvej, skolevejen, det vil sige en sammenhængende basisuddannelse på  

 40 uger.
Til nr. 2, 4, 6, 8-10, 12-13 og 15-18 Med disse ændringer føres de erhvervs- og uddannelsesorienterende kurser  

 ind i uddannelserne som 1. skoleperiode for de elever, der vælger at indlede  

 uddannelsen på skole.
For elever, der vælger at begynde med praktik på  

 grundlag af uddannelsesaftale, træder praktikuddannelse i stedet for denne  

 skoleperiode, ligesom de var fritaget for det orienterende kursus efter  

 lovforslagets oprindelige bestemmelser.
Uddannelsernes 2. skoleperiode svarer til den oprindelige 1. dels  

 skoleundervisning.
Denne og de følgende skoleperioder er fælles for eleverne  

 i den enkelte uddannelse, uanset på hvilken måde eleverne er begyndt.
Dog kan  

 2. skoleperiode i uddannelser med tilstrækkelig stor tilgang efter det  

 faglige udvalgs bestemmelse deles i kortere perioder for elever, der har  

 indgået uddannelsesaftale, jf. bemærkningerne til § 14, stk. 1, i  

 lovforslaget.
Både 1. og 2. skoleperiode er normalt af 20 ugers varighed.
De orienterende kurser har herved ændret status fra adgangsgivende kurser  

 til indledende undervisning.
Denne ændring medfører omfattende redaktionelle  

 ændringer i lovforslaget, navnlig i kapitel 2 om adgangen til uddannelserne  

 og i kapitel 3 om uddannelsernes struktur m.v. samt til dels i kapitel 4 om  

 indholdet af uddannelserne.
Der foreslås herudover en række mere spredte  

 konsekvensændringer af teknisk karakter.
Endelig følger det af kursernes  

 ændrede status, at en uddannelses samlede varighed for den enkelte elev  

 hverken formelt eller reelt afhænger af, om eleven vælger at indlede  

 uddannelsen med eller uden uddannelsesaftale.
Derfor udgår ifølge  

 ændringsforslagene bestemmelsen i lovforslagets § 14, stk. 4, om elevers ret  

 - men ikke pligt - til at få afkortet praktikuddannelsen efter gennemført  

 orienteringskursus.
Målet med og rammerne for de orienterende kurser forudsættes ikke ændret i  

 forhold til det oprindelige lovforslag.
Derfor vil der være frit  

 uddannelsesvalg for den enkelte elev både til 1. skoleperiode og ved  

 overgangen fra 1. til 2. skoleperiode.
 Handels- og kontoruddannelser vil fortsat kunne indledes med en bred  

 1-årig skoleundervisning, jf. lovforslagets § 14, stk. 2, der erstattes af  

 den foreslåede nye § 02, stk. 3 og 5.
Ad nr. 15 Den foreslåede nye § 01, stk. 3, bygger på lovforslagets § 8, der udgår.  

 Den oprindelige bestemmelse ville give hjemmel til at fastsætte regler om  

 fritagelse for det orienterende kursus 1) for enkelte elever efter konkret afgørelse i henhold til nærmere  

 regler, 2) for grupper af elever på grundlag af objektive kriterier med hensyn til  

 alder eller forudgående uddannelse eller beskæftigelse m.v. og 3) for alle ansøgere til en bestemt uddannelse, hvor et fagligt udvalg  

 måtte ønske at fravælge kurset som obligatorisk adgangsvej.
 Ved at indlægge kurset i uddannelsen bliver bestemmelsen i § 8 overflødig  

 for så vidt angår formål 1 og til dels 2, idet disse vil blive omfattet af  

 bestemmelsen i § 14, stk. 8, jf. nu ændringsforslag nr. 18.
Derimod vil formål 2 for så vidt angår en rent aldersmæssigt baseret  

 fritagelse og formål 3 kun kunne nås med en ny bestemmelse.
Herpå sigter den  

 nye § 01, stk. 3, som derfor svarer til de dele af den tidligere § 8, der  

 ikke er omfattet af § 04, stk. 2.
Bestemmelsens sidste led indebærer, at 18-årige efter loven er fritaget  

 for 1. skoleperiode.
Fritagelsen skyldes, at det ikke er fundet rimeligt at  

 kræve af voksne elever, at de skal gennemgå den indledende, orienterende  

 skoleundervisning, som særligt henvender sig til unge i umiddelbar  

 forlængelse af undervisningen i folkeskolen.
Samtidig vil fritagelsen lette  

 adgangen til erhvervsuddannelserne for den gruppe unge, som efter  

 afslutningen af folkeskolen hverken har været under uddannelse eller har  

 opnået en varig tilknytning til arbejdsmarkedet ved deres indtræden i  

 voksenalderen.
 Voksne, der ønsker en erhvervsuddannelse, kan imidlertid undertiden have  

 behov for den 1. skoleperiode, f.eks. som følge af utilstrækkelige  

 skolemæssige forudsætninger eller usikkerhed med hensyn til uddannelsesvalg.  

 Bestemmelsen hindrer ikke, at den voksne kan vælge at tage 1. skoleperiode  

 med i sin uddannelse.
 Det vil være naturligt for Erhvervsuddannelsesrådet, at det som led i sine  

 almindelige overvågnings- og rådgivningsfunktioner påtager sig at følge,  

 hvordan bestemmelsens anvendelse udvikler sig i praksis.
Ad nr. 16 Som nævnt medfører forslaget om, at lovforslagets § 13 indarbejdes i  

 kapitel 3 og 4, ret omfattende ændringer, også af redaktionel art.
 Ved ændringsforslag nr. 16 indsættes således en ny bestemmelse, der  

 indholdsmæssigt svarer til dele af lovforslagets § 14, stk. 1, samt til § 14,  

 stk. 2, stk. 3 og stk. 6.
Efter den nye bestemmelses stk. 1 skal 2. skoleperiode, der svarer til 1.  

 dels skoleundervisning i det fremsatte lovforslag, vare 20 uger i tidsmæssig  

 forlængelse af 1. skoleperiode, dvs. uden mellemkommende praktik i henhold  

 til uddannelsesaftale.
Dette svarer til, at der var foreslået adgang til 1.  

 dels skoleundervisning efter det orienterende kursus.
Som det fremgår af  

 bemærkningerne til § 14, stk. 1, i lovforslaget og af ændringsforslag nr. 15,  

 er denne skoleperiode i almindelighed fælles for elever med og uden  

 uddannelsesaftale.
Men som det var anført i de nævnte bemærkninger, rummede §  

 14, stk. 1, mulighed for, at de faglige udvalg for uddannelser med  

 tilstrækkelig stor tilgang kunne bestemme, at skoleundervisningen på 1. del  

 kunne struktureres forskelligt for elever med og uden uddannelsesaftale, når  

 blot der ikke blev forskel med hensyn til omfanget og målene for  

 undervisningen.
Denne mulighed er nu udtrykkeligt indeholdt i den nye  

 bestemmelses stk. 1, der skal forstås på samme måde som den tidligere  

 forudsatte hjemmel.
 Den nye bestemmelses stk. 2 om varigheden af øvrige skoleperioder svarer  

 til lovforslagets § 14, stk. 6. Stk. 3 og 5 om mulighederne for at tilgodese  

 særlige behov inden for handels- og kontoruddannelser svarer til § 14, stk.  

 2.
 Bestemmelsen i stk. 4 om, at 2. skoleperiode kan være kortere end 20 uger  

 i uddannelser med særlig kort skoleundervisning, svarer til § 14, stk. 3.  

 Denne undtagelsesbestemmelse har efter ændringen af bestemmelserne om  

 uddannelsernes struktur til formål at sikre, at 2. skoleperiode efter det  

 faglige udvalgs bestemmelse kan være kortere end 20 uger inden for  

 uddannelsesområder, hvor lovens øvrige bestemmelser ville føre til en  

 uhensigtsmæssig koncentration af næsten al skoleundervisning i uddannelsernes  

 begyndelsesfase.
 Det følger af det nye § 04, stk. 1, (ændringsforslag nr. 18), at  

 anvendelsen af disse almindelige og særlige bestemmelser om uddannelsernes  

 varighed og struktur beror på de faglige udvalgs bestemmelse, jf.  

 lovforslagets § 4, stk. 2. Det er derfor ikke fundet nødvendigt at gentage  

 denne forudsætning i hver enkelt bestemmelse under ændringsforslag nr. 16.
Til nr. 7 Ændringsforslaget indebærer, at der indføres løn i basisåret finansieret  

 over Arbejdsgivernes Elevrefusion.
Til nr. 19 Spørgsmålet om hovederhvervsområder er omtalt i bemærkningerne til § 36.  

 Ændringsforslaget har til formål at tydeliggøre den mulighed for at gruppere  

 uddannelserne i hovederhvervsområder, der er forudsat i § 36.
Til nr. 20 Ændringsforslaget indebærer, at alle unge sikres en praktikplads.
Det sker  

 ved, at arbejdsgiverne »tvinges« og »lokkes« til at tage  

 praktikelever, fordi det ikke kan »betale« sig at lade være.
I det  

 omfang, der ikke er praktikplads til alle, skal der oprettes værkstedsskoler,  

 som skal udfylde det behov, som eventuelt fortsat vil være til stede, efter  

 at afgifts/tilskudssystemet er indført.
Til nr. 21 Ændringen er en konsekvens af ændringsforslag nr. 12.
Til nr. 22 Ændringsforslaget tager højde for det problem, som ganske givet kan opstå  

 for nogle af de mindre skoler, som kan få svært ved at klare sig i  

 konkurrencen med de større skoler på grund af den foreslåede økonomistyring.  

 Derfor tager ændringsforslaget højde for en eventuel centralisering, som  

 kunne blive en konsekvens.
Til nr. 23 Der er ikke med ændringsforslaget tilsigtet nogen realitetsændring i  

 forhold til det fremsatte lovforslag.
Formålet med ændringsforslaget er at tydeliggøre, at ministerens adgang  

 til at lade udgifterne til uddannelserne delvis afholde af private midler er  

 undergivet en række begrænsninger.
Således vil privat medfinansiering  

 vanskeligt kunne finde sted uden det faglige udvalgs accept, og bemyndigelsen  

 kan kun anvendes, når der er en særlig grund til at forstrække det statslige  

 tilskud til en bestemt uddannelse, f.eks. hvis uddannelsen er særlig  

 bekostelig (ny teknologi).
Til nr. 24-29 Ændringsforslagene er en følge af ændringsforslagene nr. 2, 4, 6, 8-10,  

 12-13 og 15-18 om de orienterende kursers placering i uddannelserne m.v.  

 Bestemmelserne om disse kursers indhold overføres ved ændringsforslagene fra  

 den tidligere § 13 til §§ 22, 24 og 25 i tilknytning til lovforslagets  

 bestemmelser om skoleundervisningen.
Med hensyn til de nærmere bemærkninger  

 om denne undervisnings formål, indhold og tilrettelæggelse henvises til  

 lovforslagets bemærkninger til § 13. Ved at placere bestemmelserne som  

 foreslået understreges kravet om en emnemæssig og metodisk sammenhæng mellem  

 1. skoleperiode og uddannelsen i øvrigt.
Samtidig fremhæves kravet om, at 1.  

 skoleperiode skal være egnet som forberedelse for elevernes valg under den  

 fortsatte uddannelse og bedre egnet til at fastholde elevernes motivation,  

 end basisuddannelserne har været.
1. skoleperiode skal derfor i almindelighed omfatte flere  

 uddannelsesområder.
Undtagelsesvis kan der tilbydes eleverne en 1.  

 skoleperiode, der kun omfatter et enkelt uddannelsesområde, under  

 forudsætning af, at uddannelsesområdet har en meget betydelig bredde.  

 Undtagelsen sigter primært til handels- og kontoruddannelsernes område, jf.  

 bemærkningerne til lovforslagets § 14, stk. 2, samt bemærkningerne til  

 ændringsforslagene nr. 2, 4, 6, 8-10, 12-13 og 15-18.
Til nr. 30 Ændringsforslaget betegner en tilbagevenden til principperne i lærlinge-  

 og efg-lovgivningen om, at samtlige bedømmelsesregler er indeholdt i  

 ministerielt fastsatte bestemmelser.
Tilføjelsen til § 33, stk. 3, ændrer  

 ikke på det faglige udvalgs ansvar for de eventuelle svendeprøver, jf. stk. 4  

 og bemærkningerne hertil.
Til nr. 31 Ændringsforslaget tilsigter at gøre repræsentanterne fra skolerne (ledere  

 og forstandere) til fuldgyldige medlemmer af rådet.
Derudover foreslås det at  

 lade AC som hovedorganisation blive medlem af rådet.
Eleverne foreslås  

 repræsenteret af 2 medlemmer.
Til nr. 32-40 Efter ændringsforslag nr. 32 og 33 bliver lærernes og skoleledernes  

 repræsentanter medlemmer af Erhvervsuddannelsesrådet og ikke blot  

 tilforordnede.
 Efter ændringsforslag nr. 40 tillægges disse repræsentanter dog ikke  

 stemmeret, hvor rådet træffer egentlige afgørelser, f.eks. i sager om  

 eventuel etablering af hovederhvervsområder, og i tilfælde, hvor rådet  

 udtaler sig om fastsættelse af forbud mod ansættelse af unge uden  

 uddannelsesaftale.
 Det forudsættes, at der i Erhvervsuddannelsesrådets forretningsorden  

 optages en bestemmelse om, at rådets udtalelser m.v., når der ikke kan opnås  

 enighed i rådet, fremtræder som en redegørelse for de forskellige  

 medlemsgruppers synspunkter.
 De øvrige ændringsforslag er redaktionelle konsekvenser af  

 ændringsforslagene nr. 12, 15, 18, 19, 21 og 26.
Til nr. 41 Formålet med ændringsforslaget er at understrege, at rådets  

 rådgivningsfunktion på eget initiativ også omfatter økonomiske spørgsmål,  

 herunder rådgivning og medvirken med hensyn til besparelser.
Derimod er der ikke pligt til i alle tilfælde at høre rådet om sådanne  

 spørgsmål.
Dette hænger bl.a. sammen med, at der efter indførelse af  

 lovbundne taxametertilskud ikke skal foretages samme prioritering som under  

 den nuværende rammebelagte ordning.
Uddannelsernes forskellige udgiftsbehov skal i stedet danne grundlag for  

 en opdeling af uddannelserne i takstgrupper.
Rådet skal udtale sig om disse  

 kriterier og vil på den måde fortsat skulle udtale sig om uddannelsernes  

 udgiftsbehov.
Rådets generelle rådgivningsfunktion kan også i øvrigt komme i anvendelse  

 både på rådets initiativ og på ministerens.
Det kan f.eks. komme på tale ved  

 fastsættelse af bestemmelser om specialundervisning, således som det hidtil  

 også uden direkte hjemmel har været praktiseret.
Til nr. 42 Ændringsforslaget er en redaktionel konsekvens af ændringsforslag nr. 26.
Til nr. 43 Ændringsforslaget er en redaktionel konsekvens af ændringsforslag nr. 49.
Til nr. 44 Ændringsforslaget er en redaktionel konsekvens af ændringsforslag nr. 43.
Til nr. 45 Ændringsforslaget er en redaktionel konsekvens af ændringsforslagene nr.  

 15 og 50.
Til nr. 46-48 Ændringsforslagene til lovforslagets § 43 har til formål yderligere at  

 understøtte den praktikpladsskabende effekt, der er baggrunden for  

 bestemmelsen.
 Med den ændrede formulering af § 43 peges der i bestemmelserne  

 udtrykkeligt på virkemidler, der står til rådighed for skolerne, de faglige  

 udvalg og de lokale uddannelsesudvalg med henblik på at tilvejebringe  

 praktikpladser. Ændringsforslagene er udformet på baggrund af en indstilling  

 fra Erhvervsuddannelsesrådet.
Bestemmelsen om, at det faglige udvalg kan forlange oplysninger fra  

 virksomhederne af betydning for deres mulighed for at være praktiksted,  

 tjener også det formål at fremskaffe flere praktikpladser.
Oplysningerne kan  

 bl.a. bruges i forbindelse med anvendelse af bestemmelserne i ændringsforslag  

 nr. 50.
Til nr. 49 Ændringsforslaget svarer helt til intentionerne i lærlingelovens § 1 og  

 til Nordskov Nielsen-udvalgets forslag.
Til nr. 50 Også dette ændringsforslag, der gør det muligt at begrænse ansættelsen af  

 unge under 18 år uden uddannelsesaftale, er begrundet i hensynet til at  

 tilvejebringe flere praktikpladser.
 Bestemmelsen modsvarer - til dels - lærlingelovens § 1, stk. 1. Efg-loven  

 indeholder derimod ingen bestemmelse om forbud mod ansættelse af unge under  

 18 år.
 Ved vurderingen af berettigelsen af begrænsninger i adgangen til at  

 ansætte unge uden uddannelsesaftale står navnlig to hovedhensyn over for  

 hinanden.
På den ene side kan et ansættelsesforbud skabe problemer i forbindelse med  

 etablering af grunduddannelser på områder, der ikke hidtil har været  

 uddannelsesdækkede (med grunduddannelser). Hvis en forbudsregel svarende til  

 lærlingelovens § 1, stk. 1, skulle gennemføres generelt, ville det for  

 sådanne nye områder betyde, at unge under 18 år pludselig blev afskåret fra  

 ordinær beskæftigelse på disse områder eller i hvert fald ville få deres  

 muligheder herfor væsentligt begrænset.
Dette forhold kan naturligvis have  

 uheldige konsekvenser for unge, og det kan formentlig også i et vist omfang  

 virke bremsende for etablering af nye uddannelsesområder.
På den anden side antager organisationerne på arbejdsmarkedet, at en  

 forbudsbestemmelse i et vist omfang bidrager til at sikre praktikpladser.
På  

 visse områder antages en manglende bestemmelse herom at ville føre til  

 udvikling af en praktis, hvorefter ganske unge ansættes i  

 »arbejdsdrengeforhold« på vedkommende uddannelsesområde, således at  

 områdets karakter af uddannelsesområde efterhånden fortabes.
Med ændringsforslaget har det været hensigten kraftigt at understrege  

 ønsket om, at der må blive tilvejebragt flere praktikpladser, og i den  

 forbindelse også at hindre en udvikling med hensyn til ansættelse af  

 »arbejdsdrenge« på et område med risiko for, at dets karakter af  

 uddannelsesområde fortabes.
Men samtidig indeholder ændringsforslaget  

 forskellige bestemmelser, der tager hensyn til den negative effekt af en  

 forbudsregel, der var baggrunden for, at den ikke fra starten var med i  

 lovforslaget.
Ændringsforslaget går ikke ud på at opretholde det generelle forbud i  

 lærlingelovens § 1, stk. 1. Udgangspunktet i lovforslaget er fortsat, at der  

 er adgang til at ansætte unge under 18 år uden uddannelsesaftale.
Men med  

 ændringsforslaget, jf. stk. 1, kan ministeren ud fra ovenstående hensyn efter  

 indstilling fra vedkommende faglige udvalg og med tilslutning fra  

 Erhvervsuddannelsesrådet fastsætte, at virksomheder inden for et bestemt  

 uddannelsesområde ikke må ansætte unge under 18 år, uden at det sker ved en  

 uddannelsesaftale.
Det forventes, at initiativet til et forbud i  

 almindelighed vil udgå fra det faglige udvalg, men Erhvervsuddannelsesrådet,  

 ministeren eller andre vil også kunne rejse spørgsmålet.
Et forbud kan kun fastsættes, hvis det faglige udvalgs udtalelse er  

 indhentet, Erhvervsuddannelsesrådet tilslutter sig forslaget og betingelsen  

 vedrørende sikring af praktikpladser er opfyldt.
Denne betingelse er udtrykt  

 i bestemmelsen gennem kravet om, at et forbud skal være fastsat med henblik  

 på at tilvejebringe et tilstrækkeligt antal praktikpladser inden for et  

 uddannelsesområde.
Der sigtes hermed til, at der skal være udsigt til stor og  

 vedvarende praktikpladsmangel inden for vedkommende uddannelsesområde.
 Aftaler, der efter fastsættelse af et forbud indgås i strid hermed, er  

 ugyldige og kan endvidere medføre erstatningsansvar (afgøres af  

 Tvistighedsnævnet, jf. §§ 62-64).
Ved de øvrige bestemmelser i stk. 1 (om virksomhedens egnethed som  

 praktiksted og om den tidsmæssige og geografiske udstrækning af forbudet) og  

 ved bestemmelserne i stk. 2, 3 og 5 gøres der en række begrænsninger i  

 anvendelsesområdet for forbudsreglen.
Ifølge stk. 2 vil forbudet således kun  

 kunne omfatte arbejdsopgaver, der er et væsentligt led i vedkommende  

 uddannelse, og ifølge stk. 5 kan det faglige udvalg for enkelte virksomheder  

 eller for grupper af virksomheder dispensere fra forbudet.
 Tvivlsspørgsmål vedrørende et forbuds anvendelse på den enkelte virksomhed  

 afgøres af det faglige udvalg efter anmodning fra virksomheden, jf. stk. 4.  

 Afgørelsen kan ligesom dispensationsafgørelser i henhold til stk. 5  

 indbringes for Ankenævnet vedrørende Praktikvirksomheder, jf. § 46.
 Tilsidesættelse af det faglige udvalgs afgørelse efter stk. 4 straffes med  

 bøde, jf. stk. 7.
Til nr. 51-53 Ændringsforslagene er redaktionelle konsekvenser af ændringsforslag nr. 15  

 og 18.
Til nr. 54 Det foreslås, at paragraffen udgår som en konsekvens af Undervisnings- og  

 Forskningsministeriets nye departementale struktur, der omfatter både  

 ministeriets afdelinger og direktorater.
