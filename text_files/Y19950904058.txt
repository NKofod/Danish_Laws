Generelt udtalt, at formålet med reglerne om offentligt udbud i  

 forbindelse med salg af kommunale ejendomme er at sikre, at offentligheden  

 får kendskab til, at kommunale ejendomme er udbudt til salg, og at alle  

 derved på lige fod får mulighed for at komme i betragtning som købere af en  

 kommunal ejendom.
Muligheden for købstilbud fra en bredere kreds vil også  

 kunne føre til, at der opnås de for kommunen bedste købstilbud.
Desuden vil  

 kommunen kunne sikre sig imod kritik af, at der ved et ejendomssalg skulle  

 være sket en usaglig begunstigelse af køber.
Endvidere udtalt, at det forhold, at lejeren af ejendommen havde  

 totalisatorbevilling, ikke har kunnet begrunde, at alene lejeren, kunne komme  

 i betragtning som køber af ejendommen.
Det samme gælder det forhold, at  

 lejeren ejede flere staldbygninger på det lejede areal, eller at kommunen  

 havde tillid til, at lejeren ville kunne videreføre travbanen.
 I den konkrete sag fandt Indenrigsministeriet, at de af tilsynsrådet  

 anførte grunde for undladelse af offentligt udbud, ikke havde en sådan  

 karakter, at det på forhånd har kunnet udelukkes, at andre end lejeren kunne  

 have ønske om at afgive tilbud på travbanen.
 Indenrigsministeriet fandt derfor, at der ikke har været  

 tilstrækkeligt grundlag for at fritage for offentligt udbud.
 Endvidere udtalt, at når salget er gennemført, har ministeriet ikke  

 mulighed for at foretage videre.
Spørgsmålet om salgspris er ikke lovreguleret, og må derfor afgøres  

 efter de almindelige kommunalretlige grundsætninger om kommuners  

 opgavevaretagelse.
Kommunen skal som følge heraf som udgangspunkt søge  

 ejendommen afhændet til den i handel og vandel højst opnåelige pris -  

 markedsprisen.
Dette gælder uafhængigt af, om der sker forudgående offentligt  

 udbud.
 Konkret udtalt, at salget er sket til et aktieselskab, som har til  

 formål at drive væddeløbsbanen på erhvervsmæssige vilkår, hvorfor salget  

 skulle ske til markedsprisen.
Ved fastsættelse af markedsprisen må der ofte udøves et skøn af  

 kommunalbestyrelsen.
Denne skal dog udfolde sædvanlige og rimelige  

 bestræbelser på at konstatere markedsprisen.
Konkret var der indhentet en  

 ejendomsmæglervurdering som dokumentation for markedsprisen, suppleret med en  

 besigtigelse foretaget af tilsynsrådets formand.
 Indenrigsministeriet udtalte, at der ikke er grundlag for at antage,  

 at ejendommen, der solgtes til 1,2 mio., er solgt for et beløb, der på  

 salgstidspunktet måtte anses for lavere end markedsprisen.
Ebbe Hansen Hovvænget 17 4800 Nykøbing F De har ved brev af 14. juni 1993 med bilag anmodet Indenrigsministeriet om  

 at vurdere lovligheden af Tilsynsrådet for Storstrøms Amts tilladelse af 28.  

 april 1993 til Nykøbing F.
Kommune til at afhænde ejendommen Nykøbing F.  

 Travbane uden offentligt udbud, samt at vurdere lovligheden af Nykøbing F.  

 Kommunes salg af ejendommen til selskabet Nykøbing F.
Travbane A/S.
 Indenrigsministeriets udtalelse (sammenfatning):
Med hensyn til spørgsmålet om lovligheden af tilsynsrådets tilladelse af  

 28. april 1993 til at afhænde ejendommen uden offentligt udbud er det  

 sammenfattende Indenrigsministeriets opfattelse, at Nykøbing F.
Kommunes salg  

 af travbaneejendommen burde være sket efter forudgående offentligt udbud.
Da  

 salget er gennemført, har ministeriet imidlertid ikke mulighed for at  

 foretage sig videre i sagen.
 Indenrigsministeriet finder ikke grundlag for at antage, at ejendommen er  

 solgt for et beløb, der på salgstidspunktet måtte anses for lavere end  

 markedsprisen.
 Der er nedenfor nærmere redegjort for sagens baggrund og for ministeriets  

 udtalelse.
 Sagens baggrund:
Det fremgår af sagen, at Nykøbing F.
Kommune pr. 1. juli 1990 købte  

 ejendommen matr.nr. 1a, 1ab, 1ac, 1v, 1y, alle Hasselø Inddæmning, Nykøbing  

 F. (Nykøbing F.
Travbane), samt ejendommen matr.nr. 1u, Hasselø Inddæmning,  

 Nykøbing F. (tidligere losseplads) af konkursboet efter Lolland-Falsters  

 Væddeløbsbane A.m.b.a. for 1,1 mio. kr. kontant.
De omhandlede ejendomme blev herefter ved lejekontrakt af 7. november 1990  

 udlejet til Nykøbing F.
Travbane A/S.
Lejekontrakten af 7. november 1990 mellem Nykøbing F.
Kommune og Nykøbing  

 F.
Travbane A/S indeholder bl.a. følgende bestemmelser:
 Lejekontrakten blev endelig tinglyst den 21. januar 1991 med retsvirkning  

 fra den 6. december 1990 med respekt af de på den omhandlede ejendom  

 påhvilende hæftelser, servitutter og andre byrder.
Nykøbing F.
Kommune anmodede ved brev af 8. januar 1993 Tilsynsrådet for  

 Storstrøms Amt om tilladelse til at sælge ejendommen matr.nr. 1a m.fl.,  

 Hasselø Inddæmning (Nykøbing F.
Travbane), til den daværende lejer af  

 ejendommen, Nykøbing F.
Travbane A/S, uden offentligt udbud for en pris af  

 1,2 mill. kr. kontant.
 Som begrundelse for ansøgningen var oplyst følgende:
»1. Anlægget kan ikke sælges til anden side med henblik på drift af  

 væddeløbsbane.
Der gives ikke totalisatorbevilling til andre end de nu  

 bestående trav- og galopselskaber.
Det er besluttet i Dansk Travsports  

 Centralforbund.
Kulturministeriet er bevillingsmyndighed, men bevillingen  

 udstedes efter indstilling fra Centralforbundet.
2. Anlægget er indrettet til travbanedrift og er ikke i dets nuværende  

 form anvendeligt til andet.
Det vil være forbundet med så store omkostninger  

 - hvis det skal anvendes til andet formål - at det forekommer fuldstændig  

 urealistisk alene ud fra en økonomisk betragtning.
3. Kommunen købte den 1. juli 1990 ejendommen af konkursboet efter  

 Lolland-Falsters Væddeløbsbane a.m.b.a. for 1,1 mill. kr. kontant.
I købet  

 medfulgte matr.nr. 1 u ibid. (tidl. losseplads), men dette areal på 86.351  

 (m2) beholder kommunen.
Hele ejendommen har været udlejet til Nykøbing F.  

 Travbane siden 1. juli 1990. Lejen har kunnet forrente investeringen.
Kommune  

 får således mere end fuld dækning for den i 1990 foretagne investering  

 samtidig med, at vi beholder de nævnte 86.351 (m2).
Ejendomsværdien pr. 1. januar 1992 (excl. matr.nr. 1 u) andrager 2.731.500  

 kr., heraf grundværdi 474.000 kr. (grundareal 310.094 (m2), heraf vej 10.445  

 (m2).« Nykøbing F.
Byråd og Nykøbing F.
Travbane A/S har henholdsvis den 19. og  

 14. januar 1993 underskrevet et betinget skøde om overdragelsen af  

 ejendommen.
Det betingede skøde har bl.a. følgende indhold:
 I et brev af 21. januar 1993 til Tilsynsrådet for Storstrøms Amt fremkom  

 De bl.a. med følgende kommentarer til byrådets ansøgning om samtykke til salg  

 uden offentligt udbud:
 »Ad 1) Byrådet udtaler, at anlægget ikke kan sælges til anden side  

 med henvisning til, at der ikke kan opnås totalisatorbevilling til andre end  

 de allerede bestående trav- og galopbaner.
 Jeg kan som tidligere bestyrelsesmedlem i det nu konkursramte selskab,  

 Lolland Falsters Væddeløbsbane A.m.b.a., bekræfte, at jeg er bekendt med de  

 begrænsninger der for såvidt angår totalisatorbevillingen er omtalt, og det  

 der her er fremført er fuldt ud korrekt.
Men totalisatorbevillingen har absolut intet med ejerforholdet på selve  

 baneanlægget at gøre, hvilket kan dokumenteres af, at det i dag er Nykøbing  

 F.
Travbane A/S, der har totalisatorbevillingen, medens det er Nykøbing F.  

 kommune der ejer anlæg etc. som fulgte med ved overtagelsen pr. 1. juli 1990.
 Der eksisterer intet lovmæssigt eller andre krav om, at bevillingshaver af  

 totalisatorbevillingen og ejeren af anlægget skal være identiske.
 Byrådets fremstilling er derfor meget misvisende af de faktiske forhold,  

 men havde påstanden været korrekt, havde det naturligvis været et  

 velbegrundet indlæg.
 Tilsvarende forhold kendes i øvrigt også fra andre baner i landet.
 Ad 2) Anlæggets særlige indretning og beskaffenhed er naturligvis specielt  

 egnet til afvikling af travbanedrift, og det vil formentlig også være i en  

 købers interesse, såfremt det ikke lykkes den nuværende lejer at erhverve  

 ejendommen, at forhandle med den nuværende lejer om lejemål.
 De økonomiske betragtninger, som Byrådet fremkommer med i denne  

 forbindelse, vil i givet fald ikke blive aktuelle at afholde af kommunens  

 midler, og det er derfor ikke et anliggende som på nogen måde er relevant at  

 drage frem i denne sammenhæng, men udelukkende et spørgsmål som køber skal  

 tage stilling til.
 Ad 3) Erhvervelsen fandt sted den 1. juli 1990 til en pris af 1,1 million  

 kroner kontant.
Ejendommen blev, efter forhandlinger med kuratoren i boet efter Lolland  

 Falsters Væddeløbsbane A.m.b.a., advokat Sven Lysholt Hansen, der tillige på  

 daværende tidspunkt var medlem af Nykøbing F.
Travbane A/S's bestyrelse, og i  

 dag besidder formandsposten i selskabet, overtaget på særdeles favorable  

 vilkår.
 At der virkelig var tale om et fordelagtigt køb, synes at fremgå af  

 borgmester Poul-Erik Pedersens udtalelser til Folketidende hhv. den 26. og  

 27. september 1990, ...
Borgmesteren mente altså dengang, at ejendommen repræsenterede en værdi på  

 mellem 2,2 millioner og 3,3 millioner, som nu, excl. det areal som kommunen  

 selv ønsker at beholde, indstilles afhændet for kr. 1,2 million.« Tilsynsrådet for Storstrøms Amt anmodede ved brev af 26. januar 1993  

 Nykøbing F.
Byråd om en udtalelse i anledning af Deres brev af 21. januar  

 1993. Byrådet udtalte herefter ved brev af 10. februar 1993 bl.a. følgende:
» Det er selvfølgelig korrekt, at bevillingehaveren og ejeren af  

 anlægget ikke nødvendigvis skal være identiske.
Det har jo ganske rigtigt  

 heller ikke været tilfældet, medens Nykøbing F.
Kommune har ejet anlægget.
Byrådet ønsker imidlertid ikke at afhænde anlægget til andre end Nykøbing  

 F.
Travbane A/S, da der ikke vil være nogen sikkerhed for, at en anden ny  

 ejer og Nykøbing F.
Travbane A/S kan blive enige om en lejeaftale.
Kun ved et salg til Nykøbing F.
Travbane A/S er byrådet sikker på, at  

 travbanen fortsat kan eksistere, da de jo har totalisatorbevillingen.
Det er meget vigtigt for byrådet, at travbanen bevares af turist-, sports-  

 og fritidsmæssige grunde.
Det var også årsagen til kommunens erhvervelse i  

 1990, som samtidig sikrede nogle arbejdspladser.
Hvis der - mod forventning - ikke kan opnås samtykke til afhændelse uden  

 offentlig udbud, ønsker byrådet altså ikke at afhænde anlægget.
Lejemålet med  

 Nykøbing F.
Travbane A/S må så fortsætte uændret.« I brev af 26. marts 1993 meddelte Tilsynsrådet for Storstrøms Amt i  

 henhold til § 2, stk. 3, i bekendtgørelse af 20. juni 1991 om offentligt  

 udbud ved salg af kommunens faste ejendomme samtykke til, at salget skete  

 uden offentligt udbud, idet tilsynsrådet fandt, at der forelå særlige  

 forhold, der kunne begrunde en undladelse af offentligt udbud.
Tilsynsrådets  

 samtykke var betinget af, at kommunen indsendte ejendomsmæglervurdering til  

 dokumentation af, at salgsprisen svarede til markedsprisen.
Ved brev af 6. april 1993 fremsendte byrådet en vurderingsrapport  

 udarbejdet af JN Erhvervscenter, hvori ejendommen var vurderet til 1,1 mio.  

 kr.
Af vurderingsrapporten fremgik bl.a. følgende:
KONKLUSION Kontantværdien af omhandlede ejendom omfattende matr.nr. 1a, 1ab, 1ac, 1v,  

 1y og 1z, Hasselø Inddæmning, Nykøbing F., ansættes til  kr. 1.100.000« De har under et møde den 21. april 1993 med tilsynsrådets formand fremsat  

 Deres bemærkninger til den ovenfor citerede vurdering.
Det fremgår af  

 tilsynsrådets formands referat af mødet, at De under mødet bl.a. anførte, at  

 værdien af ejendommen i ejendomsmæglervurderingen var sat for lavt i forhold  

 til, at lejeren har investeret i forbedringer af ejendommen.
Der var efter  

 Deres opfattelse ikke taget hensyn til værdien af inventaret.
Som et eksempel  

 herpå nævnte De en totalisatormaskine til 500.000 kr.
 Efter at tilsynsrådets formand den 21. april 1993 havde besigtiget  

 travbanen, godkendte tilsynsrådet den 28. april 1993 kommunens salg af  

 ejendommen uden offentligt udbud.
Med brev af 28. april 1993 orienterede tilsynsrådets formand Dem om  

 tilsynsrådets samtykke.
Formanden fremsendte samtidig ovennævnte referat af  

 mødet den 21. juni 1993 med Dem, samt et notat om sin besigtigelse af  

 travbanen, idet han medelte Dem, at han ikke fandt, at grundlaget for  

 vurderingsrapporten var blevet anfægtet.
 Af tilsynsrådets formands notat om besigtigelsen af den omhandlede ejendom  

 den 21. april 1993 fremgår bl.a. følgende:
»Efter mit eget lægmandsskøn er det tydeligt, at bygninger og anlæg  

 er nødtørftigt repararet, men flere bygninger giver til trods herfor  

 alligevel et forsømt indtryk.
En gennemgribende istandsættelse vil formentlig  

 være meget bekostelig.
 Under besigtigelsen blev det oplyst:
 - Travbanen har investeret godt 1 mill kr. i vedligeholdelse af bygninger  

 og nyt inventar i løbet af det sidste par år.
- selve totalisatormaskinerne havde kostet ca. 400.000 kr.
Det blev både  

 af kommunen og travbanen bestridt, at dette ville blive betragtet som  

 nødvendigt tilbehør, der nu tilhører ejer i henhold til lejeaftalens § 8.  

 Bortset herfra ville kommunen finde det »umoralsk«, at lejer ved et  

 køb i givet fald endnu en gang skulle betale for en eventuel værdiforøgelse,  

 som lejer selv havde bekostet.' Nykøbing F.
Byråd har den 21. maj 1993 meddelt Nykøbing F.
Travbane A/S  

 endeligt skøde på den overdragne ejendom.
Det endelige skøde er tinglyst på  

 ejendommen den 26. maj 1993.
 De har i Deres henvendelse af 14. juni 1993 til Indenrigsministeriet  

 kommenteret de enkelte punkter i det udarbejdede referat af Deres møde med  

 tilsynsrådets formand.
De har bl.a. anført, at værdien af ejendommen på salgstidspunktet den 31.  

 december 1992 ikke kan sammenlignes med værdien på erhvervelstidspunktet den  

 1. juli 1990, idet der i den mellemliggende periode er afholdt udgifter på  

 meget betydelige forbedringer.
De fremhæver, at der på salgstidspunktet var  

 tale om en igangværende ekspansiv virksomhed, og ikke som på  

 erhvervelsestidspunktet, hvor der var tale om en konkursramt virksomhed.
De har endvidere anført, at det er Deres opfattelse, at der ved  

 fastsættelsen af markedsprisen for den omhandlede ejendom ikke er taget højde  

 for værdien af det inventar - herunder en totalisatormaskine - som er  

 bekostet af Nykøbing F.
Travbane A/S i egenskab af lejer.
De har opfordret Indenrigsministeriet til at indhente en udtalelse fra  

 f.eks.
Dansk Ejendomsmæglerforening eller Gaarde, statsaut. ejendomsmæglere  

 og valuarer om den vurdering, der er foretaget af JN Erhvervscenter, Nykøbing  

 F, i forbindelse med salget.
Det er Deres opfattelse, at vurderingen ikke er  

 kvalificeret.
Den henviser til, at en statsautoriseret ejendomsmægler i  

 Nykøbing F. skulle dele Deres opfattelse heraf.
Indenrigsministeriet har ved brev af 13. juli 1993 meddelt Dem, at  

 ministeriet har indhentet en udtalelse fra tilsynsrådet i anledning af Deres  

 klage til ministeriet.
I tilsynsrådets udtalelse af 9. september 1993 er  

 bl.a. anført følgende:
 »Om sagens to hovedspørgsmål skal Tilsynsrådet udtale:
 1. Spørgsmål om dispensation fra hovedreglen om offentligt udbud.
 Tilsynsrådet har i sin godkendelse henvist til § 2, stk. 3, i  

 Indenrigsministeriets bekendtgørelse nr. 472 af 25. juli 1991, hvorefter  

 tilsynsmyndigheden kan give samtykke til undladelse af offentligt udbud  

 »... ved salg, hvor der i øvrigt foreligger særlige forhold ...«.  

 Tilsynsrådet har henvist til, at der i »... tilbud om køb af en bestemt  

 ejendom, der som følge af dens beliggenhed, dens anvendelsesmuligheder eller  

 andre forhold er af særlig betydning for den pågældende tilbudsgiver«.
Det bemærkes, at der gælder særlige begrænsninger for, hvem der kan få bevilling til at  

 drive arealet som væddeløbsbane at kommunen havde tillid til, at lejeren af arealet kunne videreføre  

 travbanen at kommunen ikke havde sikkerhed for, at der kunne opnås enighed om en  

 lejeaftale mellem en eventuel anden ejer og Nykøbing F.
Travbane A/S og at Nykøbing F.
Travbane A/S i forvejen ejede flere staldbygninger på det  

 lejede areal.
 2. Spørgsmål om dokumentation af, at salgsprisen svarer til markedsprisen.
 Tilsynsrådet gjorde sin godkendelse af 26. marts 1993 betinget af, at  

 ejendomsmæglervurdering snarest blev indsendt til tilsynsrådet.
Nykøbing F.
Byråd sendte den 6. april 1993 »Vurderingsrapport  

 vedrørende Nykøbing F.
Travbane« udarbejdet af JN Erhvervscenter i  

 Nykøbing F.
 Idet Tilsynsrådet henviser til vurderingsrapporten, skal særligt bemærkes:
Tilsynsrådets formand har den 21. april 1992 besigtiget travbanen.
Idet  

 henvises til notat herom skal Tilsynsrådet bemærke, at det tilsyneladende  

 behov for store fremtidige investeringer (til forbedringer og  

 vedligeholdelse) efter Tilsynsrådets opfattelse i fuldt så høj grad vil  

 påvirke prisen som omfanget af de hidtidige investeringer.
Der foreligger ikke fuld klarhed over, i hvilket omfang inventar indgik i  

 - eller ville kunne holdes uden for handelen.
Tilsynsrådet har ikke søgt at  

 indhente vurdering på enkelte dele heraf, herunder det omtalte  

 »totalisatoranlæg«, men har ud fra en helhedsvurdering taget  

 stilling til, om der efter tilsynsrådets opfattelse er rejst berettigede  

 indvendinger mod vurderingsrapportens ansættelse af den formodede  

 markedsværdi. ...
 Der henvises i øvrigt til Tilsynsrådets endelige godkendelse af 28. april  

 1993.
Det er sammenfattende Tilsynsrådets opfattelse, at der ikke er fremkommet  

 oplysninger, der afgørende ændrer grundlaget for den fremlagte  

 vurderingsrapport.' Tilsynsrådet har som bilag til udtalelsen af 9. september 1993 vedlagt et  

 årsregnskab for perioden 1. januar til 31. december 1992 for Nykøbing F.  

 Travbane A/S, der er underskrevet den 30. juni 1993 af bestyrelsen og  

 direktionen for selskabet.
Det fremgår af dette årsregnskab, at  

 nettoomsætningen i henholdsvis 1991 og 1992 har været 13.254.000 kr. og  

 13.769.946 kr.
 I Deres brev af 27. september 1993 til Indenrigsministeriet har De på  

 baggrund af tilsynsrådets udtalelse i sagen bl.a. anført følgende:
 »Iflg. § 2 stk. 3 i ministeriets bekendtgørelse af 20. juni 1991  

 hedder det, at der foreligger en dispensationsregel, der dog kun tænkes  

 anvendt i ganske særlige tilfælde, navnlig hvor det må antages på den ene  

 side, at krav om offentlig udbud vil kunne lægge hindringer i vejen for  

 salget, og på den anden side, at et offentligt udbud ikke vil kunne fremkalde  

 højere købstilbud.
 I den foreliggende sag har Tilsynsrådets stillingtagen bl.a. været  

 begrundet i de krav som sælger har stillet til køber.
 Disse krav er imidlertid ikke alene så restriktive, at de for enkelte  

 punkters vedkommende kun kan opfyldes af den nuværende lejer, - eksempelvis  

 har kommunen tilkendegivet, at man kun er interesseret i at sælge til den  

 nuværende lejer, men herudover påvirker sådanne vilkår værdiansættelsen i  

 nedadgående retning, samtidig med at man med overvejende sikkerhed vil kunne  

 konstatere, at kredsen af interesserede købere vil være stærkt reducerede,  

 formentlig til een enkelt.
 Hvis kommunen anses for berettiget til at afhænde en ejendom på vilkår som  

 her beskrevet, mener jeg, at man kommer i konflikt med intentionerne bag  

 lovens tilblivelse, herunder at sikre kommunen det bedst mulige købstilbud.  

 ... ...
 Tilsynsrådet udtaler endvidere, at der ikke foreligger fuld klarhed over,  

 i hvilket omfang inventar indgik i - eller ville holdes uden for handelen.
Dette er iflg.
Stiftamtmanden den 24. ds. begrundet i, at det er et  

 privatretlig spørgsmål som tilsynet ikke blander sig i.
Jeg må fastholde, at lejeren i fuldt omfang har overtaget samtlige  

 inventargenstande som kommunen overtog efter det konkursramte travselskab i  

 juli 1990. ...« Nykøbing F.
Kommune har den 27. juni 1994 overfor Indenrigsministeriet  

 telefonisk oplyst, at der ved den offentlige vurdering pr. 1. januar 1992 af  

 den omhandlede ejendom ikke er taget hensyn til den på ejendommen tinglyste  

 lejekontrakt af 7. november 1990 mellem Nykøbing F.
Kommune og Nykøbing F.  

 Travbane A/S.
 Indenrigsministeriet har ved brev af 26. juli 1994 anmodet Tilsynsrådet  

 for Storstrøms Amt om en supplerende udtalelse i sagen, som tilsynsrådet har  

 afgivet ved brev af 18. november 1994 på baggrund af oplysninger ved brev af  

 12. oktober 1994 fra kommunen.
Indenrigsministeriet har ved ovennævnte brev af 26. juli 1994 anmodet  

 tilsynsrådet om en udtalelse om, hvorvidt tilsynsrådet nærmere har undersøgt,  

 om den oven for citerede forudsætning i vurderingsrapporten om, at  

 ejendommens lejeindtægt efter seneste genforhandling andrager 120.000 kr., er  

 korrekt.
Ministeriet har samtidig anmodet tilsynsrådet om, såfremt den  

 omhandlede forudsætning er korrekt, at oplyse, om tilsynsrådet har undersøgt,  

 på hvilket grundlag Nykøbing F.
Kommune tilsyneladende har undladt at gøre  

 retten til henholdsvis efterregulering og genforhandling af den årlige leje  

 for den omhandlede ejendom, jf. lejekontraktens §§ 2 og 3, gældende.  

 Ministeriet har endvidere anmodet tilsynsrådet om at oplyse, om den korrekte  

 årlige lejes størrelse er indgået i rådets overvejelser om, hvorvidt  

 travbanen er solgt til markedsprisen.
Ved ovennævnte brev af 12. oktober 1994 har Nykøbing F.
Byråd om disse  

 spørgsmål oplyst følgende:
 »Travselskabet har betalt følgende:
 Perioden 1/7-31/12-1990 - 44.000 kr.
 Perioden 1/1-31/12-1991 - 88.000 kr.
 Perioden 1/1-31/12-1992 - 120.000 kr.
Lejen for 1990 fastsattes til 44.000 kr.
Lejen for 1991 fastsattes til en  

 minimumsleje på 88.000 kr. med en efterregulering pr. 1. april på 2,5% af  

 banens nettoomsætning, jfr. regnskab 1991. Fra 1992 og fremover aftaltes  

 lejen til minimum 120.000 kr. med den nævnte efterregulering.
 I skrivelse af 29. april 1992 anmodede travselskabet om, at lejen for 1991  

 forblev på minimumsbeløbet på 88.000 kr. uden opfyldelse af lejekontraktens  

 efterreguleringsbestemmelse, idet banen havde et yderst nødvendigt  

 investeringsbehov.
 Selskabet oplyste, at den samlede omsætning udgjorde 13.254.000 kr.,  

 hvoraf omsætningen i de landsdækkende DanToto-boder udgjorde 8.392.800 kr.  

 Den reelle omsætning på banen udgjorde således 4.861.200 kr.
 Endvider anmodede selskabet om, at kontraktens bestemmelse om  

 omsætningsberegning af lejen udgik, og at lejen blev fastsat til en fast  

 årlig leje på 120.000 kr., hvilket i øvrigt nogenlunde svarede til 2,5% af  

 banens omsætning i 1991 (121.524 kr.). Subsidiært anmodede selskabet om, at  

 banens omsætning generelt blev lagt til grund ved den endelige lejeberegning.
Byrådet vedtog i mødet den 12. maj 1992, at lejen for 1991 ikke skulle reguleres i henhold til den faktiske  

 baneomsætning, og at lejen for 1992 og 1993 fastsattes til 120.000 kr. årligt uden  

 regulering efter den faktiske omsætning.
Som det fremgår af ... var baggrunden for byrådets beslutning dels at  

 DanToto først var etableret efter kontraktens indgåelse, og dels at et fast  

 lejebeløb på 120.000 kr. gav en rimelig forrentning af kommunens  

 investering.« Ved ovennævnte brev af 18. november 1994 har tilsynsrådet herefter oplyst  

 følgende:
 »Kommunens genforhandling med Travselskabet resulterede, som det  

 fremgår af kommunens brev, i en leje for 1991 på 88.000 kr. og for 1992 og  

 1993 på 120.000 kr. årligt.
 Det er endvidere oplyst, at der i banens bruttoindtægter indgår 5% af  

 indtægterne fra Dan Toto.
Tilsynsrådet har på baggrund af oplysningerne i sagen intet grundlag for  

 at antage, at lejen var urimelig endsige indebar en ulovlig støtte til  

 travselskabet.« Indenrigsministeriet har ved ovennævnte brev af 26. juli 1994 endvidere  

 anmodet tilsynsrådet om at oplyse, om tilsynsrådet har undersøgt det forhold,  

 at grundskylden til henholdsvis Storstrøms Amtskommune og Nykøbing F.
Kommune  

 tilsyneladende er beregnet forkert i det driftsbudget, som er opstillet i  

 vurderingsrapporten.
Det bemærkes i denne forbindelse, at den amtskommunale  

 og den kommunale grundskyld for 1993 var 10 henholdsvis 17 promille.
Ved ovennævnte brev af 12. oktober 1994 har Nykøbing F.
Byråd om disse  

 spørgsmål oplyst følgende:
 »Ejendomsmæglerfirmaet har i sin vurderingsrapport medtaget de totale  

 skatter og afgifter (ejendomsskat, afgifter til landindvindingsanlæg Nor,  

 rottebekæmpelse, septic- og trixtanke, renovation og evt. renter for for sen  

 betaling af foregående års ejendomskatter). De samlede skatter og afgifter  

 har firmaet delt i forholdstallet 10 til 17 (amtets og kommunens  

 grundskyldspromiller).
 Det rigtige regnestykke ser således ud:
Vurderingsår 1992 Tilsynsrådet har i ovennævnte brev af 18. november 1994 henvist til de  

 oplysninger fra kommunen, som er citeret herover.
Indenrigsministeriet har endelig ved ovennævnte brev af 26. juli 1994  

 anmodet tilsynsrådet om en udtalelse om det forhold, at Nykøbing F.
Travbane  

 A/S ifølge det betingede skøde vederlagsfrit kan benytte matr. nr. 1 u  

 Hasselø. Ministeriet har samtidig anmodet tilsynsrådet om at oplyse  

 størrelsen af de årlige udgifter, som kommunen vil have som følge af den  

 omhandlede bestemmelse.
Ved ovennævnte brev af 12. oktober 1994 har Nykøbing F.
Byråd om disse  

 spørgsmål oplyst følgende:
»Oprindelig indgik matr.nr. 1 u, Hasselø Inddæmning, Nykøbing F. i  

 handelen med travselskabet.
Arealet blev udtaget af planmæssige årsager og  

 for at undgå problemer omkring Norupgård Losseplads, som drives af de 4  

 falsterkommuner og administreres af I/S Refa.
Arealet repræsenterer ikke  

 nogen egentlig værdi, og da travbanen havde behov for at benytte en del af  

 arealet aftaltes det, at de indtil videre vederlagsfrit har brugsretten til  

 arealet.
Får kommunen senere behov for arealet eller en del heraf til andre formål,  

 vil brugsretten blive inddraget.« Tilsynsrådet har i ovennævnte brev af 18. november 1994 dels henvist til  

 de oplysninger fra kommunen, som er citeret herover, dels oplyst, at kommunen  

 supplerende har oplyst, at kommunens udgifter til arealet i 1993 var på  

 4.943,27 kr., at travbaneselskabet har påtaget sig at vedligeholde arealet,  

 så længe den har brugsretten, samt at arealet anvendes af travbaneselskabet  

 til græsning for hestene.
 Tilsynsrådet har i ovennævnte brev af 18. november 1994 sammenfattende  

 bemærket følgende:
»Nykøbing F.
Kommune har solgt Nykøbing F.
Travbane uden økonomisk  

 tab.
Tilsynsrådet kan henholde sig til sin udtalelse af 9. september 1993,  

 hvorefter der efter rådets opfattelse ikke er fremkommet oplysninger, der  

 afgørende ændrer grundlaget for den fremlagte vurderingsrapport.
Dette skal  

 efter rådets opfattelse også ses i lyset af de vanskelige økonomiske vilkår  

 for dansk travsport i alminelighed og Nykøbing F.
Travbane i  

 særdeleshed.« De har ved brev af 3. november 1994 til indenrigsministeren rejst en række  

 nye spørgsmål, der ikke vedrører Nykøbing F.
Kommunens salg af ejendommen  

 Nykøbing F.
Travbane til Nykøbing Travbane A/S.
Disse spørgsmål har ikke  

 tidligere har været behandlet af Tilsynsrådet for Storstrøms Amt, der  

 varetager det kommunale tilsyn med Nykøbing F.
Kommune og med Sydfalster  

 Kommune.
Indenrigsministeriet har derfor ved brev af den 28. november 1994  

 fremsendt Deres brev af 3. november 1994 Tilsynsrådet for Storstrøms Amt til  

 videre foranstaltning, hvilket De er blevet orienteret om ved  

 indenrigsministerens brev af 25. november 1994.
Tilsynsrådet har den 10. august 1995 på ministeriets foranledning  

 fremsendt kopi af den ovenfor citerede betingede skøde og af vedtægter for  

 Nykøbing F.
Travbane A/S.
Tilsynsrådet har samtidig oplyst, at de samlede  

 skatter og afgifter på travbaneejendommen i 1993 udgjorde 28.227,86 kr.
Nykøbing F.
Travbane A/S's ovennævnte vedtægter har følgende  

 formålsbestemmelse:
 Vedtægterne indeholder ingen bestemmelser om udbyttebegrænsning.
 Indenrigsministeriets udtalelse:
Indenrigsministeriet skal indledningsvis udtale, at ministeriet ikke er  

 almindelig klageinstans i forhold til tilsynsrådene.
Indenrigsministeriet  

 fører alene et retligt tilsyn med tilsynsrådene, jf. § 61a i lov om  

 kommunernes styrelse, og tager som led heri sager op til vurdering, hvis  

 ministeriet har grund til at antage, at den retsopfattelse, som tilsynsrådet  

 har givet udtryk for, er urigtig eller hviler på et urigtigt, faktisk  

 grundlag.
Det bemærkes endvidere, at det tilsyn, som de kommunale tilsynsmyndigheder  

 udøver over for kommunerne i henhold til § 61 i lov om kommunernes styrelse,  

 udelukkende er et retligt tilsyn.
Dette indebærer, at de kommunale  

 tilsynsmyndigheder alene påser lovligheden af kommunalbestyrelsernes  

 beslutninger eller undladelser.
De kommunale tilsynsmyndigheder har derimod  

 ikke kompetence til at udtale sig om, hvorvidt en given disposition er  

 rimelig eller hensigtsmæssig, eller om spørgsmål vedrørende skønsudøvelse, så  

 længe skønnet udøves inden for de rammer, der er fastsat i lovgivningen.
Tilsynet omfatter endvidere kun den lovgivning, der særligt retter sig til  

 kommunerne og offentlige myndigheder, og ikke den lovgivning, der gælder for  

 både kommuner og private.
Tilsynet omfatter derfor ikke spørgsmål af  

 privatretlig karakter.
 Indenrigsministeriets udtalelse er herefter opdelt i følgende spørgsmål:
 1. Tilsynsrådets godkendelse af, at salget af ejendommen kunne ske uden  

 udbud.
2. Kommunens pris for salget af ejendommen 1. Tilsynsrådets godkendelse af, at salget af ejendommen kunne ske uden  

 udbud Det samtykke, som Tilsynsrådet for Storstrøms Amt gav til, at Nykøbing F.  

 Kommune solgte ejendommen Nykøbing F.
Travbane uden offentligt udbud, blev  

 givet i henhold til § 2, stk. 3, i bekendtgørelse nr. 472 af 20. juni 1991 om  

 offentligt udbud ved salg af kommunens faste ejendomme.
Bekendtgørelsen er  

 udstedt i medfør af § 68, stk. 1, i den kommunale styrelseslov.
 Bestemmelsen i § 68, stk. 1, i den kommunale styrelseslov har følgende  

 ordlyd:
»§ 68. Salg af kommunens faste ejendomme må ikke ske uden forudgående  

 offentligt udbud.
Indenrigsministeren kan fastsætte regler om fremgangsmåden  

 ved offentligt udbud samt regler om, at visse salg kan ske uden offentligt  

 udbud.« § 2, stk. 3, i ovennævnte bekendtgørelse har følgende ordlyd:
»Stk. 3. Med tilsynsmyndighedens samtykke kan offentligt udbud  

 endvidere undlades ved mageskifter samt ved salg, hvor der i øvrigt  

 foreligger særlige forhold, der kan begrunde en undladelse af offentligt  

 udbud.« Af vejledning nr. 99 af 20. juni 1991 om offentligt udbud ved salg af  

 kommunens faste ejendomme fremgår følgende vedrørende bekendtgørelsens § 2,  

 stk. 3:
»Efter bekendtgørelsens § 2, stk. 3, er der mulighed for i konkrete  

 tilfælde at opnå fritagelse for offentligt udbud.
Efter bestemmelsen kan den  

 kommunale tilsynsmyndighed meddele samtykke til, at offentligt udbud undlades  

 ved mageskifter, samt ved salg, hvor der foreligger særlige forhold, der kan  

 begrunde en undladelse af offentligt udbud.
 Den sidstnævnte undtagelsesbestemmelse tænkes kun anvendt i ganske særlige  

 tilfælde, navnlig hvor det må antages på den ene side, at krav om offentligt  

 udbud vil kunne lægge hindringer i vejen for salget, og på den anden side, at  

 et offentligt udbud ikke vil kunne fremkalde højere købstilbud.
 Som eksempler på tilfælde, der afhængigt af de konkrete omstændigheder vil  

 kunne begrunde en undladelse af offentligt udbud, kan nævnes salg til en  

 virksomhed af en naboejendom med henblik på en udvidelse af virksomheden,  

 salg i forbindelse med en arkitektkonkurrence om en ejendoms bebyggelse samt  

 salg til erhvervsbyggeri, hvor der foreligger et tilbud om køb af en bestemt  

 ejendom, der som følge af dens beliggenhed, dens anvendelsesmuligheder eller  

 andre forhold er af særlig betydning for den pågældende tilbudsgiver.
Det er i øvrigt forudsat, at tilsynsmyndigheden påser, at salg, der  

 fritages for offentligt udbud, sker til markedsprisen.
Dette gælder også, når  

 overdragelsen består i - eller når der i overdragelsen indgår - et  

 mageskifte.« Formålet med reglerne om offentligt udbud i forbindelse med salg af  

 kommunale ejendomme er at sikre, at offentligheden får kendskab til, at  

 kommunale ejendomme er udbudt til salg, og at alle derved på lige fod får  

 mulighed for at komme i betragtning som købere af en kommunal ejendom.  

 Muligheden for købstilbud fra en bredere kreds vil også kunne føre til, at  

 der opnås de for kommunen bedste købstilbud.
Desuden vil kommunen kunne sikre  

 sig imod en kritik af, at der ved et ejendomssalg skulle være sket en usaglig  

 begunstigelse af køber, jf. bemærkningerne til § 68 i det til grund liggende  

 lovforslag.
De særlige begrænsninger, der gælder med hensyn til, hvem der kan få  

 totalisatorbevilling i forbindelse med travbanedrift, har ikke kunnet  

 begrunde, at alene lejeren, der havde bevillingen, kunne komme i betragtning  

 som køber af ejendommen.
Det samme gælder det forhold, at lejeren ejede flere  

 staldbygninger på det lejede areal, eller at kommunen havde tillid til, at  

 lejeren ville kunne videreføre travbanen.
Ministeriet skal i denne forbindelse tillige henvise til, at det i  

 lejekontrakten mellem kommunen og Nykøbing F.
Travbane A/S er forudsat, at  

 der kan ske salg til andre end lejeren.
Efter lejekontraktens § 10 har  

 lejeren således en forkøbsret i tilfælde af kommunalt salg i lejeperioden,  

 således at lejeren efter modtagelsen af bekræftet afskrift af den med  

 trediemand indgåede aftale skal erklære sig rede til at overtage ejendommen  

 for en pris svarende til de med trediemand aftalte vilkår.
Det forhold, at  

 der vil kunne opstå uenighed mellem en ny ejer og Nykøbing F.
Travbane A/S  

 vedrørende den for travbanen tinglyste lejekontakt, er endvidere uden  

 betydning for spørgsmålet om, hvorvidt offentligt udbud kan undlades.
De ovennævnte forhold, der af tilsynsrådet er anført som begrundelse for  

 en undladelse af offentligt udbud, har således efter ministeriets opfattelse  

 ikke en sådan karakter, at det på forhånd har kunnet udelukkes, at også andre  

 end lejeren, Nykøbing F.
Travbane A/S, kunne have ønske om at afgive tilbud  

 på køb af travbanen.
Indenrigsministeriet finder derfor, at der ikke har været det  

 tilstrækkelige grundlag for at fritage for offentligt udbud, og at Nykøbing  

 F.
Kommunes salg af travbaneejendommen således burde være sket efter  

 forudgående offentligt udbud.
 Da salget er gennemført, har ministeriet imidlertid ikke mulighed for at  

 foretage videre i sagen, jf. § 61, stk. 1, og § 61a, stk. 1, i den kommunale  

 styrelseslov.
2. Kommunens pris for salget af ejendommen For så vidt angår spørgsmålet om den salgspris på 1,2 mio.kr. kontant, som  

 Nykøbing F.
Kommune har solgt travbaneejendommen til, bemærkes, at  

 spørgsmålet om fastsættelse af de nærmere vilkår for salget af en kommunal  

 ejendom - herunder salgspris - ikke er lovreguleret.
 Spørgsmålet om lovligheden af kommunens pris for salget af ejendommen skal  

 derfor afgøres efter de almindelige kommunalretlige grundsætninger om  

 kommuners opgavevaretagelse.
 Disse kommunalretlig grundsætninger indeholder en helt generel  

 forpligtelse for kommunerne til at handle økonomisk forsvarligt i alle  

 dispositioner, ligesom det også følger af grundsætningerne, at kommuner som  

 udgangspunkt ikke uden lovhjemmel må yde tilskud til enkeltpersoner eller til  

 enkelte virksomheder.
I forbindelse med salg af fast ejendom indebærer dette efter de kommunale  

 tilsynsmyndigheders praksis, at kommunen som udgangspunkt skal søge  

 ejendommen afhændet til den højeste pris, der kan opnås i handel og vandel -  

 markedsprisen.
Dette gælder uafhængigt af, om der skal ske offentligt udbud  

 forud for salget.
Der henvises herom til Erik Harder, Dansk  

 Kommunalforvaltning II, Opgaver, 1987, side 149 f., Jens Garde og Jørgen  

 Mathiassen, Kommunalret, 1991, side 49 f. og side 56 f., og Hans  

 Gammeltoft-Hansen m.fl., Forvaltningsret, 1994, side 477 ff., men modsat  

 Mogens Heide-Jørgensen, Den kommunale interesse, 1993, side 74 ff., der  

 forholder sig kritisk til de kommunale tilsynsmyndigheders krav om salg til  

 markedsprisen.
Der kan dog være situationer, hvor kommunen lovligt vil kunne sælge til et  

 beløb, der ligger under markedsprisen.
Dette forudsætter imidlertid, at der  

 ved salget varetages saglige, kommunale interesser, jf. således den  

 kommenterede styrelseslov ved Preben Espersen m.fl., 1991, side 246.
 Indenrigsministeriet har i den konkrete sag lagt til grund, at kommunens  

 salg af travbaneejendommen er sket til et aktieselskab, som har til formål at  

 drive væddeløbsbanen på erhvervsmæssige vilkår, jf. bestemmelserne i  

 selskabets vedtægter om selskabets formål og om udbetaling af udbytte til  

 aktionærerne.
Nykøbing F.
Kommunes salg af ejendommen har derfor skullet ske til  

 markedsprisen.
En kommunalbestyrelse skal udfolde sædvanlige og rimelige bestræbelser på  

 at konstatere markedsprisen.
I mange tilfælde vil det imidlertid ikke være  

 muligt at foretage en entydig konstatering af en bestemt markedspris.
Dette  

 gælder navnlig i situationer, hvor der ikke sker offentligt udbud.  

 Fastlæggelsen af markedsprisen vil derfor ofte skulle ske ved udøvelse af et  

 skøn.
Ved udøvelsen af dette skøn tilkommer der kommunalbestyrelsen en vis  

 margin.
Såfremt der gør sig særlige forhold gældende, f.eks. fordi  

 udnyttelsen af arealerne er undergivet visse specielle begrænsninge, der  

 vanskeliggør fastlæggelsen af markedsprisen, må rammerne for udøvelsen af  

 skønnet antages at være ganske vide.
 I den foreliggende sag har Tilsynsrådet for Storstrøms Amt i forbindelse  

 med den meddelte dispensation fra reglerne om offentligt udbud vurderet, om  

 salget skete til markedspris.
Til brug for denne vurdering indhentede tilsynsrådet en  

 ejendomsmæglervurdering af ejendommen fra Nykøbing F.
Kommune som  

 dokumentation for, at salgsprisen var fastsat på markedsmæssige vilkår og  

 således svarede til markedsprisen.
Herudover foretog tilsynsrådets formand en  

 besigtigelse af ejendommen.
 Det fremgår af den vurderingsrapport, som ejendomsmæglerfirmaet JN  

 Erhvervscenter har udarbejdet, at ejendommens kontantværdi efter  

 ejendomsmæglerfirmaets vurdering kunne ansættes til 1,1 mio.kr.
Med hensyn til forudsætningen i vurderingsrapporten om lejeindtægten ved  

 ejendommen har Nykøbing F.
Byråd ved ovennævnte udtalelse af 12. oktober kr.,  

 idet byrådet havde accepteret en anmodning fra Nykøbing F.
Travbane A/S om,  

 at lejevilkårene i lejekontraktens § 8 ændredes.
Lejen for 1992 og 1993  

 fastsattes herefter til 120.000 kr. årligt uden den regulering af lejen efter  

 den faktiske omsætning, som var fastsat i lejekontraktens § 8.
Baggrunden herfor var, at forudsætningerne om selskabets forventede  

 omsætning var ændret væsentligt som følge af, at selskabet efter indgåelsen  

 af lejekontrakten fik betydeligt større indtægter ved at begynde at indgå  

 såkaldte Dan Toto væddemål.
Af selskabets samlede omsætning i 1991 på  

 13.254.000 kr. udgjorde omsætningen fra Dan Toto således 8.392.800 kr.
 Indenrigsministeriet har ingen bemærkninger til, at byrådet på denne  

 baggrund har indgået en ændret aftale med selskabet om lejen.
 Med hensyn til forudsætningerne i vurderingsrapporten om de på ejendommen  

 hvilende ejendomsskatter og andre skatter og afgifter fremgår det af  

 oplysningerne i sagen, at de i vurderingsrapporten anførte beløb for kommunal  

 og amtskommunal grundskyld også indeholer udgifter til de øvrige skatter og  

 afgifter, som ejendommens drift er forbundet med, samt at de i  

 vurderingsrapporten anførte udgifter til grundskyld på i alt 33.931 kr. i  

 1993 kun er ca. 5,700 kr. højere end de faktiske udgifter.
 Indenrigsministeriet har på baggrund af ovenstående forhold ikke grundlag  

 for at anse den vurdering af ejendommen, som er foretaget af  

 ejendomsmæglerfirmaet JN Erhvervscenter, for ukvalificeret.
Tilsynsrådets formand har på baggrund af sin besigtigelse af ejendommen  

 vurderet, at der måtte antages at have været et behov for store fremtidige  

 investeringer til forbedring og vedligeholdelse af ejendommen, således at  

 dette udgiftsbehov i fuldt så høj grad vil påvirke prisen som omfanget af de  

 hidtidige investeringer.
Det var endvidere formandens vurdering, at bygninger  

 og anlæg kun var repareret nødtørftigt, og at travbanen gav et »forsømt  

 indtryk«, uanset at der var investeret godt 1 mio. kr. i vedligeholdelse  

 af bygninger og nyt inventar.
De har særligt anført, at et totalisatoranlæg, som er indkøbt af Nykøbing  

 F.
Travbane A/S, mens selskabet var lejer af ejendommen, burde have været  

 omfattet af kommunens salg af ejendommen, da anlægget efter lejekontrakten må  

 anses for at tilhøre kommunen.
Indenrigsministeriet har imidlertid forstået oplysningerne i sagen  

 således, at kommunen og selskabet er enige om, at det pågældende anlæg ikke  

 var omfattet af lejemålet.
Ministeriet har endvidere lagt til grund, at  

 baggrunden herfor er, at anlægget var købt af selskabet for et så betydeligt  

 beløb, at det ville være urimeligt af kommunen at gøre gældende, at anlægget  

 tilhørte kommunen som udlejer af ejendommen.
Indenrigsministeriet har ikke grundlag for at antage, at kommunens  

 stillingtagen til dette spørgsmål var usagligt begrundet.
Der er herefter  

 ikke grundlag for at antage, at kommunen ved fastsættelse af salgsprisen var  

 forpligtet til at medtage totalisatoranlægget.
Med hensyn til den brugsret over ejendommen matr. 1 u Hasselø Inddæmning,  

 Nykøbing F, som ifølge salgsvilkårene tilkommer Nykøbing F.
Travbane A/S til  

 græsning af heste må Indenrigsministeriet lægge til grund, at denne brugsret  

 er indgået som en integreret del af kommunens salg af travbaneejendommen og  

 derfor også som en del af salgsprisen, jf. herved vurderingsrapporten.
Der må  

 i den forbindelse især lægges vægt på, at kommunens årlige udgifter for  

 selskabets benyttelse af denne ejendom kun udgør ca. 5.000 kr., og at  

 brugsretten kun gælder i det omfang, den er forenelig med kommunens  

 anvendelse af arealet.
Det fremgår endvidere af sagen, at Nykøbing F.
Kommune erhvervede  

 ejendommen i 1990 for 1,1 mio. kr. kontant.
Det forhold, at den offentlige  

 vurdering af den omhandlede ejendom ved årsreguleringen pr. 1. januar 1992 er  

 ansat til 2,3 mio. kr., kan efter ministeriets opfattelse ikke tillægges  

 afgørende betydning ved fastsættelse af markedsprisen for ejendommen, da der  

 efter det oplyste ved den offentlige vurdering ikke er taget hensyn til den  

 på ejendommne tinglyste lejekontrakt, der er uopsigelig fra udlejers side.
 Indenrigsministeriet finder herefter ikke grundlag for at antage, at  

 ejendommen er solgt for et beløb, der på salgstidspunktet måtte anses for  

 lavere end markedsprisen.
 Ministeriet foretager sig herefter ikke videre i sagen.
Med venlig hilsen Per Hansen Ebbe Hansen Hovvænget 17 4800 Nykøbing F De har ved brev af 12. september 1995 til indenrigsministeren anført, at  

 ministeriets udtalelse af 18. august 1995 i sagen vedrørende Nykøbing F.  

 Travbane hviler på et fejlagtigt grundlag for så vidt angår det i sagen  

 omhandlede totalisatoranlæg.
 Indenrigsministeriet har i ovennævnte udtalelse bl.a. anført følgende om  

 totalisatoranlægget:
»De har særligt anført, at et totalisatoranlæg, som er indkøbt af  

 Nykøbing F.
Travbane A/S, mens selskabet var lejer af ejendommen, burde have  

 været omfattet af kommunens salg af ejendommen, da anlægget efter  

 lejekontrakten må anses for at tilhøre kommunen.
Indenrigsministeriet har imidlertid forstået oplysningerne i sagen  

 således, at kommunen og selskabet er enige om, at det pågældende anlæg ikke  

 var omfattet af lejemålet.
Ministeriet har endvidere lagt til grund, at  

 baggrunden herfor er, at anlægget var købt af selskabet for et så betydeligt  

 beløb, at det ville være urimeligt af kommunen at gøre gældende, at anlægget  

 tilhørte kommunen som udlejer af ejendommen.
Indenrigsministeriet har ikke grundlag for at antage, at kommunens  

 stillingtagen til dette spørgsmål var usagligt begrundet.
Der er herefter  

 ikke grundlag for at antage, at kommunen ved fastsættelse af salgsprisen var  

 forpligtet til at medtage totalisatoranlægget.« De har i ovennævnte henvendelse herom anført følgende:
»Anskaffelssummen for totalisatoranlægget har været ganske betydelig,  

 i alt ca. kr. 500.000, således som det tidligere er oplyst.
Men det er en  

 fatal antagelse, at det skulle være lejer som har bekostet anskaffelsen.
Ved kommunens erhvervelse af ejendommen i juli 1990, medfølger  

 totalisatoranlægget naturligvis som en del af det samlede inventar (kopi  

 vedlagt i sagen), og først da ejendommen søges videresolgt ultimo 1992, først  

 da kan en del af den samlede købesum henføres til inventaret for køber,  

 Nykøbing F.
Travbane A/S.
Indenrigsministeriet's beslutning hviler dermed på et fejlagtigt grundlag,  

 idet dette anlæg er installeret og bekostet af den tidligere ejer af  

 ejendommen, Lolland Falsters Væddeløbsbane A.m.b.a., hvilket fandt sted i  

 1986/87.« Indenrigsministeren har ved brev af 10. oktober 1995 meddelt Dem, at  

 ministeriet på baggrund af Deres fornyede henvendelse i sagen havde fundet  

 det nødvendigt at anmode Tilsynsrådet for Storstrøms Amt om en udtalelse  

 herom, hvilket skete ved brev af samme dato.
Tilsynsrådet for Storstrøms Amt har efter indhentet udtalelse fra Nykøbing  

 F.
Byråd ved brev af 6. februar 1996 afgivet følgende udtalelse til  

 Indenrigsministeriet:
»På baggrund af de nu fremkomne oplysninger må tilsynsrådet  

 konkludere, at totalisatoranlægget på Nykøbing F.
Travbane ikke er et  

 entydigt begreb.
Dette består af en ældre - og mindre - del, som Nykøbing F.  

 Byråd overtog ved købet i 1990, og som var regnskabsmæssigt afskrevet på  

 tidspunktet for videresalget af ejendommen i 1992, og en nyere del, som  

 Nykøbing F.
Travbane A/S har bekostet i lejeperioden.
 Om dette forholds indflydelse på vurderingsrapporten har byrådet udtalt:
»Ejendomsmægleren har ikke specifikt nævnt driftsinventar og  

 driftsmateriel i sin vurderingsrapport.
Men i rapporten oplyses det bl.a. på  

 side 4, at vurderingen - ud over besigtigelsen - er blevet foretaget på  

 grundlag af nogle nærmere anførte oplysninger (dokumenter) fra ejeren.
Det  

 drejer sig bla.a. om »Udkast til betinget skøde med følgebrev af  

 06.01.93 fra advokatfirma Lysholt og Thostrup«.
Af det her omtalte  

 betingede skøde fremgik det bl.a. af § 1 (ligesom i det endelige skøde), at  

 »Ejendommen overdrages med ....., herunder alt til anlægget, bygningerne  

 og væddeløbsbanens drift i det hele taget hørende driftsinventar og  

 driftsmateriel for så vidt dette tilhører sælgeren«.
 Derfor må vi gå ud fra, at ejendomsmægleren i vurderingen af markedsprisen  

 har taget højde for værdien af driftsinventar og driftsmateriel.
I øvrigt blev salgsprisen som tidligere nævnt fastsat 100.000 kr. højere  

 end ejendomsmæglervurderingen.
Det er vores opfattelse, at driftsinventar og  

 driftsmateriel, herunder totalisatoranlægget, under ingen omstændigheder  

 repræsenterede en højere værdi end dette beløb.
Det kunne det formentlig ikke  

 have indbragt ved et eventuelt særskilt salg.
Alene af den grund har det  

 ingen betydning, om der er taget højde for det i ejendomsmæglerens  

 vurderingsrapport.' Det er tilsynsrådets opfattelse, at de nu fremkomne oplysninger om  

 totalisatoranlægget grundet de faktiske forhold ikke kan antages at anfægte  

 grundlaget for vurderingsrapporten og således heller ikke dens vurdering af  

 markedsprisen for pågældende ejendom.' Udover det i tilsynsrådets udtalelse medtagne citat fra Nykøbing F.
Byråds  

 udtalelse af 13. december 1995 til tilsynsrådet, har byrådet bl.a. anført  

 følgende i udtalelsen:
 »Der er formentlig sket nogle misforståelser omkring  

 totalisatoranlægget i forbindelse med tilsynsrådets behandling af sagen om  

 dispensation fra reglerne om offentligt udbud.
Det fremgår af tilsynsrådets notat af 21. april 1993 ..., at ...  

 stiftamtmand Lauritz Hvidt den 21. april 1993 havde foretaget en besigtigelse  

 af Nykøbing F.
Travbane.
Ved denne besigtigelse blev følgende bl.a. oplyst:
»Selve totalisatormaskinerne havde koste ca. 400.000 kr.
Det blev  

 både af kommunen og travbanen bestridt, at dette ville blive betragtet som  

 nødvendigt tilbehør, der nu tilhører ejer (Nykøbing F.
Kommune) i henhold til  

 lejeaftalens § 8. Bortset herfra ville kommunen finde det  

 »umoralsk«, at lejer ved et køb i givet fald endnu en gang skulle  

 betale for en eventuel værdiforøgelse, som lejer selv havde bekostet.' Baggrunden herfor var, at totalisatormaskinerne var anskaffet efter, at  

 Nykøbing F.
Travbane A/S (det nye selskab) havde overtaget driften af banen  

 (indgået lejekontrakt med Nykøbing F.
Kommune).
 Vi har nu undersøgt dette forhold igen på grundlag af Ebbe Hansens  

 henvendelse til indenrigsministeren.
 Det fremgår af den inventarfortegnelse, som medfulgte, da kommunen overtog  

 ejendommen af konkursboet efter Lolland-Falsters Væddeløbsbane A.m.b.a., at  

 der bl.a. var et totalisatoranlæg med tilhørende 5 stk. terminaler.
Det er altså ikke korrekt, at hele totalisatoranlægget var anskaffet af  

 Nykøbing F.
Travbane A/S (det nye selskab). Derfor er bemærkningerne i det  

 omtalte notat om totalisatormaskinerne for unuancerede.
Efter en fornyet  

 drøftelse med direktør Dennis Stenbæk, Nykøbing F.
Travbane A/S forholdt det  

 sig således:
 * Det oprindelige anlæg er anskaffet af Lolland-Falsters Væddeløbsbane  

 A.m.b.a.
* Nykøbing F.
Travbane A/S udvidede anlægget ved at leje yderligere 8  

 totalisatormaskiner hos Det Danske Travselskab.
Den omtalte investering på  

 400.000 kr. er altså udtryk for den kapitaliserede værdi af lejeaftalen med  

 Det Danske Travselskab.
Efterfølgende har Nykøbing F.
Travbane A/S købt 6 af  

 makinerne.
* Ved kommunens salg den 31. december 1992 repræsenterede det oprindelige  

 totalisatoranlæg fra Lolland-Falster Væddeløbsbanes tid ikke nogen egentlig  

 værdi.
Det er helt normalt, at sådanne anlæg afskrives over 5-6 år.' Tilsynsrådet har sammen med ovennævnte udtalelse fremsendt kopi af et  

 telefonnotat af 26. september 1995, hvoraf det bl.a. fremgår, at Nykøbing F.  

 Travbane A/S' direktør, Dennis Stenbæk, telefonisk har oplyst over for  

 tilsynsrådet, at to totalisatormaskiner indgik i handelen, og at disse var  

 syv til ni år gamle på salgstidspunktet.
 Indenrigsministeriet skal herefter udtale følgende:
Nykøbing F.
Kommunes salg af den i sagen omhandlede travbaneejendom har  

 som anført i ministeriets udtalelse af 18. august 1995 ud fra kommunalretlige  

 grundsætninger om kommuners opgavevaretagelse skullet ske til markedsprisen.
 En kommunalbestyrelses fastlæggelse af markedsprisen for en ejendom vil  

 ofte skulle ske ved udøvelse af et skøn, hvor der tilkommer  

 kommunalbestyrelsen en vis margin.
I det foreliggende tilfælde var udnyttelsesmulighederne af ejendommen  

 begrænset, jf. kommunens uopsigelige lejekontrakt med Nykøbing F.
Travbane  

 A/S, på en sådan måde, at markedsprisens fastlæggelse vanskeliggøres heraf.
I  

 et sådant tilfælde må kommunalbestyrelsen antages at have ganske vide rammer  

 for udøvelsen af sit skøn over markedsprisen for ejendommen.
Til brug for dette skøn har Nykøbing F.
Byråd fået foretaget den i sagen  

 omhandlede ejendomsmæglervurdering af JN Erhvervscenter og efter dette  

 ejendomsmæglerfirmas vurdering kunne ejendommens kontantværdi ansættes til  

 1,1 mio.kr., hvilket var 0,1 mio.kr. lavere end den pris, som ejendommen  

 solgtes for.
Herudover foretog tilsynsrådets formand sammen med  

 repræsentanter for Nykøbing F.
Kommune og Nykøbing F.
Travbane A/S er  

 besigtigelse af ejendommen.
Det må på grundlag af de ovenfor anførte oplysninger fra byrådet kunne  

 lægges til grund, at kommunen og Nykøbing F.
Travbane A/S var enige om, at  

 det totalisatoranlæg, som Nykøbing F.
Travbane A/S havde lejet og senere  

 købte af Det Danske Travselskab, ikke var omfattet af lejemålet mellem  

 kommunen og Nykøbing F.
Travbane A/S og derfor heller ikke af handelen.
Indenrigsministeriet har forstået byrådets seneste oplysninger i sagen  

 således, at det totalisatoranlæg, som kommunen havde erhvervet sammen med  

 travbaneejendommen, var omfattet af handelen, at dette anlæg på  

 salgstidspunktet var regnskabsmæssigt afskrevet af kommunen, og at anlægget  

 efter byrådets vurdering ikke havde nogen værdi af betydning.
Det bemærkes  

 hertil, at en regnskabsmæssig afskrivning af et anlæg ikke nødvendigvis  

 indebærer, at anlægget ikke har en handelsværdi.
På baggrund af oplysningerne  

 om dette anlægs alder finder ministeriet imidlertid ikke grundlag for at  

 antage, at byrådet ved vurderingen af det pågældende anlægs værdi på  

 salgstidspunktet er gået ud over de rammer, inden for hvilke byrådet skal  

 udøve sit skøn over anlæggets markedsværdi og betydningen heraf for  

 fastsættelsen af ejendommens markedsværdi.
 Indenrigsministeriet finder herefter fortsat ikke grundlag for at antage,  

 at ejendommen ikke er solgt for et beløb, der på salgstidspunktet måtte anses  

 for at svare til markedsprisen for ejendommen.
 Ministeriet foretager herefter ikke yderligere i sagen.
Kopi af denne udtalelse er samtidig sendt til Nykøbing F.
Byråd og  

 Tilsynsrådet for Storstrøms Amt.
