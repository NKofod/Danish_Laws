Vejledning  

 om reklame mv. for lægemidler 1. Reklamereglerne Reglerne om reklame for lægemidler findes i lægemiddellovens  

 kapitel 7 (§§ 63-70), bekendtgørelse nr. 272 af 21. marts 2007 om  

 reklame  

 m.v. for lægemidler  

1)  

  (reklamebekendtgørelsen) og bekendtgørelse  

 nr. 1244 af 12. december 2005 om udlevering af lægemiddelprøver.
Herudover indeholder lægemiddellovens §§ 71 a-71 c og  

 apotekerlovens § 3 b regler om bonus og rabatter, der bliver ydet i  

 forbindelse med handel med apoteksforbeholdte lægemidler.
Disse regler bliver  

 også omtalt i denne vejledning.
2. Reklamebegrebet og reglernes anvendelsesområde 2.1. Definition  

 og anvendelsesområde Lægemiddellovgivningens reklamebegreb er defineret i  

 reklamebekendtgørelsen § 1, stk. 1: Ved reklame for lægemidler  

 forstås enhver form for opsøgende informationsvirksomhed, kundesøgning eller  

 holdningspåvirkning, der tager sigte på at fremme ordinering, udlevering,  

 salg  

 eller forbrug af lægemidler.
Det indgår ikke som kriterium i reklamedefinitionen, at den, der  

 reklamerer for et lægemiddel, skal have en særlig, typisk økonomisk,  

 interesse  

 i at fremme salget af lægemidlet.
Hvis en person eller virksomhed gennem  

 offentlige ytringer entydigt tilstræber at påvirke andre til at købe et  

 bestemt  

 lægemiddel, og ytringerne formmæssigt fremstår som en reklame, vil der være  

 tale om en lægemiddelreklame, selvom personen eller virksomheden handler på  

 eget initiativ og såvel retligt som faktisk er helt uafhængig af indehaveren  

 af  

 markedsføringstilladelsen til lægemidlet.
 Reklamereglerne gælder for alle typer af lægemidler til dyr og  

 mennesker, herunder også naturlægemidler, traditionelle plantelægemidler,  

 homøopatiske lægemidler og stærke vitamin- og mineralpræparater, med de få  

 modifikationer, der følger af lægemiddelloven og reklamebekendtgørelsen.
2.2. Undtagelser Ifølge § 2 falder følgende informationer m.m. uden for  

 reklamereglernes anvendelsesområde:
 1)  

 	  

 Lægemidlers mærkning  

 og indlægsseddel, jf. bekendtgørelse om mærkning m.m. af lægemidler.
 2)  

 	  

 Korrespondance af  

 individuel karakter, om nødvendigt ledsaget af dokumenter af ikke  

 reklamemæssig  

 karakter, der tjener til besvarelse af et konkret spørgsmål om et bestemt  

 lægemiddel.
3)  

 	  

 Nødvendig og konkret  

 information eller dokumentation, der tjener sikkerhedsmæssige, ikke  

 reklamemæssige,  

 formål.
Det kan fx være information om ændringer i emballagen, nye  

 bivirkningsrisici eller fejl i en produktion.
Sikkerhedsmæssige formål skal  

 forstås bredt, således at fx information om, hvordan en lægemiddelpakning  

 skal  

 åbnes for at forhindre, at lægemidlet lider fysisk overlast, også har et  

 sikkerhedsmæssigt formål i den betydning, begrebet har i  

 reklamebekendtgørelsen.
4)  

 	  

 Prislister,  

 produktkataloger o.l., der ikke indeholder andre oplysninger om lægemidlerne  

 end navne og priser.
Publikationerne må ikke indeholde oplysninger om  

 konkurrerende lægemidler.
5)  

 	  

 Informationsmateriale  

 om sundhed og sygdom, forudsat der hverken direkte eller indirekte omtales  

 konkrete lægemidler.
Der kan være tale om alt fra traditionelle foldere til  

 omfattende netsteder på internettet.
 6)  

 	  

 Patientinformationsfoldere,  

 der udleveres af receptudstederen i forbindelse med ordination af et  

 lægemiddel  

 eller af apoteket i forbindelse med udlevering af et lægemiddel, og som kun  

 indeholder objektiv information af betydning for patienten og dennes  

 pårørende.  

 Oplysningerne i folderen må ikke være i strid med produktresumeet.
7)  

 	  

 Pressemeddelelser,  

 der indeholder kortfattet information om et lægemiddel, har en almen  

 nyhedsværdi, har pressen som målgruppe og som udsendes til eller stilles til  

 rådighed for en flerhed af journalister eller medier med henblik på  

 journalistisk vurdering og bearbejdning inden offentliggørelse.
Hvis en  

 pressemeddelelse om et lægemiddel bliver lagt på en virksomheds netsted, der  

 er  

 offentligt tilgængeligt, og hvis den er egnet til at fremme ordinering,  

 udlevering, salg eller forbrug af et bestemt lægemiddel, vil den derimod være  

 omfattet af reklamereglerne.
8)  

 	  

 Uredigeret og  

 uforkortet gengivelse af myndighedsgodkendt information om et lægemiddel i  

 form  

 af indlægsseddel, produktresumé eller offentligt tilgængelig  

 evalueringsrapport, under forudsætning af at oplysningerne stilles til  

 rådighed  

 på en sådan måde, at brugerne aktivt skal opsøge informationen.
Det betyder,  

 at  

 en virksomhed fx kan lægge en liste med navnene på sine lægemidler på sin  

 hjemmeside på internettet med links til produktresumeet og indlægssedlen for  

 hvert enkelt lægemiddel.
Informationsmateriale om lægemidler, der er udarbejdet af  

 offentlige lægemiddelkomitéer, som har til formål at fremme en rationel  

 lægemiddelanvendelse, er ikke omfattet af reklamereglerne.
Det anses i øvrigt  

 heller ikke for at være reklame, når lægemiddelvirksomheder sender  

 videnskabelige artikler om kliniske forsøg med lægemidler til  

 sundhedspersoner,  

 såfremt artiklerne sendes ukommenteret og uden supplerende materiale.  

 Artiklerne skal i forvejen være offentliggjort i et anerkendt og uafhængigt  

 dansk eller udenlandsk fagtidsskrift e.l.
Det gælder også for ukommenterede  

 videnskabelige artikler, der indeholder resultater af sammenlignende  

 undersøgelser af forskellige lægemidler.
2.3.  

 Sundhedspersoner og offentlighed I reklamereglerne skelnes der mellem reklame over for  

 offentligheden og reklame over for sundhedspersoner.
Ved sundhedspersoner  

 forstås læger, tandlæger, dyrlæger, farmaceuter, sygeplejersker,  

 veterinærsygeplejersker og farmakonomer samt studerende inden for disse fag,  

 jf. reklamebekendtgørelsens § 1, stk. 3.
 Alle andre end disse sundhedspersoner betragtes som offentlighed,  

 jf. lægemiddellovens § 66, stk. 2 og reklamebekendtgørelsens  

 § 1, stk. 2. Der er dog enkelte undtagelser herfra for så vidt  

 angår  

 personer, der uden at være sundhedspersoner beskæftiger sig erhvervsmæssigt  

 med  

 lægemidler, fx personale i butikker, der sælger ikke apoteksforbeholdte  

 lægemidler, jf. reklamebekendtgørelsens kapitel 8. Se nærmere herom i afsnit  

 4.6.
3. Generelle bestemmelser 3.1. Grundlæggende  

 krav til reklamer Lægemiddellovens § 63 indeholder de grundlæggende krav til  

 indholdet og udformningen af lægemiddelreklamer.
Bestemmelsen gælder for  

 såvel  

 reklame over for offentligheden som reklame over for sundhedspersoner.
Reklame skal for det første være fyldestgørende.
Det betyder, at det  

 ikke er tilstrækkeligt, at en reklame ikke indeholder forkerte eller  

 vildledende oplysninger.
Reklamen skal indeholde tilstrækkelig information  

 til,  

 at modtagerne af reklamen kan forstå og vurdere, hvornår og i hvilke  

 situationer lægemidlet kan og bør anvendes, og hvornår det ikke bør anvendes.
 Fx er en reklame ikke fyldestgørende, hvis den indeholder så brede  

 formuleringer, at den er egnet til at fremme forbruget af et lægemiddel, som  

 det reelt ikke er særlig hensigtsmæssigt at anvende i den givne situation.
 Bestemmelserne om, at en reklame skal indeholde en række såkaldte  

 pligtoplysninger, jf. punkterne 4.4 og 5.1, er funderet i kravet om, at  

 lægemiddelreklame skal være fyldestgørende.
For det andet skal reklame være saglig.
Det betyder, at lægemidler  

 ikke må markedsføres lige så pågående og forbrugsstimulerende som almindelige  

 forbrugsvarer.
Lægemiddelreklame bør ikke sigte mod eller være egnet til at  

 skabe et unødvendigt merforbrug af lægemidler.
For det tredje må reklame ikke være vildledende eller overdrive  

 lægemidlets egenskaber.
Det betyder, at der ikke gennem en reklames  

 udformning  

 og indhold må bibringes medicinbrugere og personer, der ordinerer eller  

 udleverer lægemidler, en fejlagtig opfattelse af lægemidlet, herunder af dets  

 virkning,  

 bivirkninger, pris, indhold osv.
Reklamen må heller ikke stille lægemidlet i  

 et  

 gunstigere lys end andre tilsvarende og måske endda mere velegnede  

 lægemidler.
 For det fjerde skal oplysningerne i reklamen være i  

 overensstemmelse med lægemidlets godkendte produktresumé. Produktresumeet  

 indeholder bl.a. oplysninger om lægemidlets sammensætning, lægemiddelform,  

 indikationer (anvendelsesområde), kontraindikationer, bivirkninger,  

 forsigtighedsforanstaltninger, dosering og eventuelle advarsler.
Det betyder, at reklamens faktuelle indhold ikke må stride mod  

 produktresumeets indhold.
Men der er mulighed for  inden for  

 saglighedskravets  

 rammer  at anvende andre formuleringer end i produktresumeet.
3.2. Sammenlignende  

 reklame Hvis en reklame indeholder en sammenligning mellem flere  

 lægemidler, herunder en prissammenligning, skal det tydeligt fremgå, hvilke  

 lægemidler, herunder hvilke styrker, pakningsstørrelser m.m., sammenligningen  

 omfatter, jf. reklamebekendtgørelsens § 16, stk. 1.
 Sammenligningen må kun omfatte lægemidler, herunder styrker og  

 pakningsstørrelser, som det objektivt set er relevant at sammenligne, dvs.  

 lægemidler med sammenfaldende anvendelsesområde, jf. reklamebekendtgørelsens  

 § 16, stk. 1.
En sammenligning er kun fyldestgørende, jf. lægemiddellovens § 63,  

 hvis den omfatter alle synonyme (samt eventuelle parallelimporterede)  

 lægemidler, der hverken afviger i pakningsform, lægemiddelform eller styrke  

 eller afviger væsentligt i pakningsstørrelse.
Lægemidler med en ubetydelig  

 markedsandel kan dog udelades af sammenligningen.
 Sammenlignende reklame skal ifølge reklamebekendtgørelsens  

 § 16, stk. 2, altid udarbejdes på grundlag af de oplysninger, som  

 fremgår af produktresumeet for de lægemidler, sammenligningen omfatter.
 Da det ifølge reklamebekendtgørelsens § 10, stk. 1, nr.  

 2, er forbudt over for offentligheden at give indtryk af, at et lægemiddels  

 virkning er bedre end eller lige så god som virkningen af et andet  

 lægemiddel, må  

 der ikke i reklamer over for offentligheden foretages sammenligninger mellem  

 flere lægemidlers virkning, jf. reklamebekendtgørelsens § 16,  

 stk. 3.
3.3. Lægemidler der  

 ikke sælges i Danmark Ifølge lægemiddellovens § 64, nr. 1, må der ikke reklameres  

 for lægemidler, som ikke lovligt kan forhandles eller udleveres her i landet.
Et nyt lægemiddel kan først lovligt forhandles fra det tidspunkt,  

 hvor det er godkendt ved en markedsføringstilladelse.
Hvis der er tale om et  

 apoteksforbeholdt lægemiddel, er det endvidere en betingelse, at den, der  

 bringer lægemidlet på markedet i Danmark, har anmeldt en pris på lægemidlet  

 til  

 Lægemiddelstyrelsen mindst 14 dage før, prisen skal træde i kraft, jf.  

 lægemiddellovens § 77, stk. 1. For nogle ikke apoteksforbeholdte  

 lægemidler er det et krav, at de pakningsstørrelser, lægemidlerne bliver  

 forhandlet i, er blevet anmeldt til Lægemiddelstyrelsen, ligeledes med 14  

 dages  

 varsel, jf. lægemiddellovens § 78, stk. 1.
3.4. Magistrelle  

 lægemidler Ifølge lægemiddellovens § 64, nr. 2, må der ikke reklameres  

 for magistrelle lægemidler.
Dette forbud er en naturlig konsekvens af, at  

 magistrelle lægemidler fremstilles individuelt til den enkelte patient eller  

 det enkelte dyr efter anvisning fra en læge eller dyrlæge.
3.5. Særlige  

 lægemidler Ifølge reklamebekendtgørelsens § 3, nr. 3-5, må der ikke  

 reklameres for ·  


  

 lægemidler til ikke-kliniske og  

 kliniske forsøg, når der ikke er udstedt en markedsføringstilladelse til  

 lægemidlerne, ·  


  

 lægemidler, der sælges eller  

 udleveres i henhold til en særlig udleveringstilladelse efter  

 lægemiddellovens  

 § 29, og ·  


  

 sera, vacciner, specifikke  

 immunglobuliner og andre immunologiske testpræparater, der ikke er omfattet  

 af  

 en markedsføringstilladelse, og som sælges eller udleveres fra Statens Serum  

 Institut eller Veterinærinstituttet ved Danmarks Tekniske Universitet i  

 henhold  

 til lægemiddellovens § 30.
3.6. Opbevaring af  

 reklamer Ifølge lægemiddellovens § 68, stk. 1 og 2, skal  

 indehaveren af markedsføringstilladelsen til et lægemiddel opbevare et  

 eksemplar af eller anden dokumentation for al reklame for lægemidlet i mindst  

 2  

 år.
Indehaveren af markedsføringstilladelsen skal i perioden opbevare et  

 eksemplar af alt reklamemateriale uanset fremvisningsform.
Materialet skal på  

 forlangende stilles til rådighed for Lægemiddelstyrelsen.
Reklamematerialet skal ifølge reklamebekendtgørelsens § 17,  

 stk. 2, opbevares i trykt form e.l. eller digitalt i et gængs format.  

 Det  

 vil sige, at en trykt reklame kan opbevares enten på papir eller lignende  

 fast  

 medie eller digitalt.
Selvom en reklame har været trykt i forskellige  

 tidsskrifter, ophængt som plakat eller udleveret i form af en folder e.l., er  

 der altså ikke noget krav om, at der skal opbevares en papirversion.
Ved et gængs digitalt format forstås formater (filtyper), der  

 almindeligt anvendt her i landet, og som normalt ikke giver anledning til  

 problemer, hverken ved visning af indholdet på en PC eller ved udveksling  

 mellem flere parter.
Som eksempler kan nævnes præsentationsformatet PDF  

 (Portable Document Format; suffix: .pdf) samt billedformaterne TIFF (Tagged  

 Image File Format; suffix: .tif eller .tiff) og JPEG (Joint Photographics  

 Expert Group; suffix: .jpeg eller .jpg).
 Ud over selve reklamen skal indehaveren af markedsføringstilladelsen  

 opbevare oplysninger om, hvordan reklamen i praksis har været anvendt, jf.  

 reklamebekendtgørelsens § 17, stk. 3:
 1)  

 	  

 Reklamens målgruppe,  

 det vil sige den personkreds, som reklamen er blevet anvendt over for.
 2)  

 	  

 Distributionsmåde.
 3)  

 	  

 En oversigt over  

 medier, hvor reklamen har været vist.
 4)  

 	  

 Den tidsperiode, hvor  

 reklamen har været anvendt.
Hvis en anden end indehaveren af markedsføringstilladelsen  

 reklamerer for et lægemiddel, påhviler pligten til at gemme reklamen m.m.  

 denne  

 anden part, som derved er ansvarlig for reklamen.
Det kan fx være en  

 detailforhandler eller en paralleldistributør.
 Ifølge lægemiddellovens § 68, stk. 4, kan  

 Lægemiddelstyrelsen forlange at få udleveret alle nødvendige oplysninger fra  

 den, der er ansvarlig for en reklame, med henblik på at kontrollere, om  

 reklameringen er lovlig.
 Bestemmelsen giver fx Lægemiddelstyrelsen mulighed for at kræve  

 specificerede oplysninger om en lægemiddelvirksomheds udgifter ved en faglig  

 kongres,  

 således at det kan kontrolleres, om der er tilgået deltagerne i kongressen  

 gaver eller andre økonomiske fordele i ulovligt omfang, jf.  

 reklamebekendtgørelsens kapitel 7.
3.7. Påbud Lægemiddelstyrelsen kan i medfør af lægemiddellovens § 69 kræve,  

 at ulovlig reklamering for et lægemiddel bliver bragt til ophør.
Lægemiddelstyrelsen kan endvidere kræve, at den, der er ansvarlig  

 for en ulovlig reklame, offentliggør en afgørelse om, at reklamen skal  

 standses, eller offentliggør en berigtigelse af reklamen.
Formen og indholdet  

 af sådanne offentliggørelser bestemmes af Lægemiddelstyrelsen.
3.8. Brug af ordet  

 apotek Ordet »apotek« må som hovedregel ikke benyttes i reklamer for ikke  

 apoteksforbeholdte lægemidler, jf. lægemiddellovens § 65. Det vil sige  

 bl.a.  

 visse håndkøbslægemidler, naturlægemidler, stærke vitamin- og  

 mineralpræparater  

 samt en række veterinære lægemidler.
Hvis den, der er ansvarlig for reklamen, kan dokumentere, at  

 lægemidlet forhandles på mere end halvdelen af landets apoteker, er det dog  

 tilladt at benytte ordet »apotek«.
Kravet om, at lægemidlet forhandles på et  

 flertal af apotekerne, skal til enhver tid være opfyldt og kunne dokumenteres  

 over for Lægemiddelstyrelsen.
Apotekerne har pligt til at forhandle alle apoteksforbeholdte  

 lægemidler.
Derfor er det altid tilladt at benytte ordet »apotek« i reklamer  

 for sådanne lægemidler.
4. Reklame over for offentligheden 4.1. Receptpligtige  

 lægemidler m.m.
 Ifølge lægemiddellovens § 66, stk. 1, må der ikke  

 reklameres over for offentligheden for:
 1)  

 	  

 Receptpligtige  

 lægemidler.
 2)  

 	  

 Lægemidler, der er uegnede  

 til anvendelse uden at patienten har været hos lægen for at få diagnosticeret  

 sygdommen eller overvåget behandlingen, dvs. lægemidler der ikke fornuftigt  

 kan  

 eller bør anvendes uden forudgående kontakt med en læge.
 På grund af  

 bestemmelsen i nr. 1 og forbudet i reklamebekendtgørelsens § 10,  

 stk. 1, nr. 13, mod at omtale alvorlige sygdomme, jf. punkt 4.5.2, har  

 denne bestemmelse et meget begrænset selvstændigt område.
 3)  

 	  

 Lægemidler, der er  

 omfattet af lov om euforiserende stoffer.
 På grund af bestemmelsen  

 i nr. 1 har denne bestemmelse et meget begrænset selvstændigt område.
4.2. Fagblade Det er lovligt at reklamere for receptpligtige lægemidler i  

 fagblade for sundhedspersoner, idet reklamering i sådanne medier ikke  

 betragtes  

 som reklame over for offentligheden, selvom bladene i sagens natur også i en  

 vis udstrækning bliver læst af andre end sundhedspersoner.
Et tidsskrift  

 betragtes som et fagblad for sundhedspersoner, hvis dets indhold overvejende  

 er  

 fagligt og den helt overvejende del af læsere og abonnenter er  

 sundhedspersoner.
Efter lægemiddellovens § 66, stk. 3, kan fagblade for  

 andre end sundhedspersoner opnå tilladelse til at optage reklamer for  

 receptpligtige lægemidler.
En begrundet ansøgning skal af det pågældende  

 fagblad indsendes til Lægemiddelstyrelsen.
Ved afgørelsen af, om tilladelsen  

 kan gives, lægger Lægemiddelstyrelsen vægt på, om faggruppen har en særlig og  

 anerkendelsesværdig interesse i anvendelse af og viden om receptpligtige  

 lægemidler.
Tilladelsen kan efter omstændighederne begrænses til at gælde  

 visse  

 typer af lægemidler.
4.3. Skjult reklame Reklame over for offentligheden skal udformes, så det tydeligt  

 fremgår, at der er tale om en reklame, og at reklamen omhandler et  

 lægemiddel,  

 jf. reklamebekendtgørelsens § 4. Formålet er at sikre, at de personer,  

 reklamen er rettet imod, ved, at der er tale om et reklamebudskab og kan  

 vurdere budskabet i det lys.
Enhver form for skjult reklame for et lægemiddel er med andre ord  

 forbudt.
Det kan fx være reklame, der kamufleres som redaktionel tekst i et  

 tidsskrift, eksponering af et lægemiddel i en film (såkaldt »product  

 placement«)  

 eller spil på internettet med et underliggende reklamebudskab.
4.4.  

 Pligtoplysninger Ifølge reklamebekendtgørelsens § 5, stk. 1, skal en  

 lægemiddelreklame indeholde de nedenfor under 1-8 nævnte oplysninger  

 (pligtoplysninger), jf. dog punkt 4.4.2-3 om særlige krav til  

 pligtoplysninger  

 i reklamer i det fri, på film, i radioen og i fjernsynet m.m.:
 1)  

 	  

 Lægemidlets navn og  

 fællesnavn.
Fællesnavnet  

 fastsættes entydigt i forbindelse med godkendelsen af lægemidlet.  

 Fællesnavnet  

 skal fremtræde som en tydelig angivelse af lægemidlets indhold.
Denne  

 betingelse er ikke opfyldt, hvis fællesnavnet fx kun er anført i en advarsel  

 mod misbrug af det pågældende stof.
 2)  

 	  

 Pakningsstørrelser.
 Samtlige  

 pakningsstørrelser skal angives, jf. dog punkt 4.4.4 vedrørende veterinære  

 lægemidler.
 3)  

 	  

 Dateret pris  

 (registerpris) inkl. moms samt henvisning til dagsaktuel pris på  

 medicinpriser.dk,  

 hvis lægemidlet er apoteksforbeholdt, jf. lægemiddellovens § 60,  

 stk. 1.
 4)  

 	  

 Virkning, jf. dog  

 reklamebekendtgørelsens § 10, stk. 1, nr. 13.
Lægemidlets  

 virkning skal angives i overensstemmelse med produktresumeet.
Hvis  

 formuleringen i produktresumeet skønnes at være vanskeligt forståelig for den  

 almindelige medicinbruger, kan og bør den omskrives til et lettere  

 tilgængeligt  

 sprog.
Indikationer, som indehaveren af markedsføringstilladelsen skønner, er  

 irrelevante for den almindelige medicinbruger (eller for særlige grupper af  

 medicinbrugere, som reklamen specifikt er rettet imod), kan udelades.
Hvis de  

 godkendte indikationer omfatter alvorlige sygdomme, må disse alvorlige  

 sygdomme  

 ikke nævnes, jf. reklamebekendtgørelsens § 10, stk. 1, nr. 13. Se  

 nærmere herom under punkt 4.5.2.
 5)  

 	  

 Bivirkninger.
De bivirkninger, der  

 er nævnt i produktresumeet, skal som udgangspunkt indgå i pligtoplysningerne.  

 Bivirkninger, der pga. sjældenhed, karakter eller andre objektive kriterier  

 skønnes mindre relevante, kan dog udelades.
Skønnet bør udøves af indehaveren  

 af markedsføringstilladelsen, ikke af andre  fx en forretningskæde  

  der  

 udarbejder egne reklamer for et lægemiddel.
Indehaveren af  

 markedsføringstilladelsen skal på forlangende over for Lægemiddelstyrelsen  

 kunne redegøre for, hvorfor bivirkninger, der er omtalt i produktresumeet, er  

 udeladt.
Hvis et lægemiddel  

 ikke har nogen bivirkninger, skal omtale af bivirkninger undlades.
Der må  

 ikke  

 anføres fx »Bivirkninger: Ingen«, jf. reklamebekendtgørelsens § 10,  

 stk. 1, nr. 2.
 6)  

 	  

 Dosering.
Doseringen skal  

 angives i overensstemmelse med produktresumeet.
En dosering, der udelukkende  

 modsvarer indikationer, der er udeladt, jf. ovenfor, skal dog ikke medtages.
 7)  

 	  

 En udtrykkelig  

 opfordring til at læse oplysningerne i indlægsseddelen eller på emballagen.
 8)  

 	  

 Andre oplysninger,  

 som er nødvendige med henblik på korrekt og hensigtsmæssig brug af  

 lægemidlet,  

 fx advarsler og interaktionsforhold.
Indehaveren af  

 markedsføringstilladelsen må skønne, hvilke oplysninger det er nødvendigt at  

 medtage, for at forbrugerne får et korrekt og fyldestgørende billede af  

 lægemidlet og dets anvendelse, jf. lægemiddellovens § 63. Som  

 udgangspunkt  

 bør de kontraindikationer, særlige forsigtighedsregler, interaktionsforhold,  

 relevante overdoseringsrisici, tilbageholdelsestider og særlige advarsler,  

 der  

 er nævnt i produktresumeet, medtages i reklamen.
Oplysninger, som det ud fra  

 objektive kriterier skønnes irrelevant at videregive til offentligheden, kan  

 udelades.
Indehaveren af markedsføringstilladelsen skal på given foranledning  

 over for Lægemiddelstyrelsen kunne redegøre for, hvorfor en eller flere  

 oplysninger fra produktresumeet er udeladt.
4.4.1. Reklame i det fri, på film og i radioen Ifølge reklamebekendtgørelsens § 6 skal reklame i det fri, på  

 film, herunder videofilm, og i radioen indeholde disse oplysninger:
1)  

 	  

 Lægemidlets navn og  

 fællesnavn.
Hvis lægemidlet indeholder mere end ét virksomt stof, kan  

 fællesnavn  

 dog udelades.
 2)  

 	  

 Virkning.
 3)  

 	  

 Væsentlige  

 bivirkninger.
 4)  

 	  

 En udtrykkelig  

 opfordring til at læse oplysningerne i indlægsseddelen eller på emballagen.
 5)  

 	  

 En udtrykkelig  

 opfordring til at kontakte lægen (eller dyrlægen) eller apoteket i  

 tvivlstilfælde.
4.4.2. Reklame i fjernsynet Ifølge reklamebekendtgørelsens § 7, stk. 1, skal reklame  

 i fjernsynet indeholde disse oplysninger:
 1)  

 	  

 Lægemidlets navn.
 2)  

 	  

 Virkning.
 3)  

 	  

 Væsentlige  

 bivirkninger.
 4)  

 	  

 En udtrykkelig  

 opfordring til at læse oplysningerne i indlægsseddelen eller på emballagen.
5)  

 	  

 En udtrykkelig  

 opfordring til at læse mere om lægemidlet på den pågældende fjernsynskanals  

 tekst-tv og på internettet.
Indehaveren af markedsføringstilladelsen til  

 lægemidlet skal publicere alle de oplysninger, der er nævnt i  

 reklamebekendtgørelsens § 5, på tekst-tv og internettet.
 6)  

 	  

 Sidetal på tekst-tv  

 og internetadresse, hvor de i nr. 5 nævnte yderligere oplysninger er  

 publiceret.
Oplysningerne kan enten angives i letlæselig tekst på skærmen  

 eller speakes.
Sidetal på tekst-tv og internetadresse skal dog angives i  

 tekst  

 på skærmen, jf. reklamebekendtgørelsens § 7, stk. 3.
4.4.3. Reklame på monitorer i butikslokaler Reglerne om reklame i fjernsyn gælder tilsvarende for reklame på  

 monitorer (skærme) i apoteker eller andre butikker, der sælger lægemidler,  

 under forudsætning af, at der er gratis adgang til internettet fra en PC,  

 informationsstander e.l. i apoteks- eller butikslokalet, jf.  

 reklamebekendtgørelsens § 7, stk. 4.
 Reklamen skal indeholde udtrykkelig oplysning om denne gratis  

 adgang til internettet i apoteks- eller butikslokalet og om en  

 internetadresse,  

 hvor der findes yderligere oplysninger om lægemidlet.
 Alle oplysninger skal angives i tekst på skærmen, jf.  

 reklamebekendtgørelsens § 7, stk. 5. I modsætning til reklame i  

 fjernsynet er det ikke tilstrækkeligt at speake pligtoplysningerne.
 Reglerne om reklame for homøopatiske lægemidler på monitorer  

 (skærme) i apoteker eller andre butikker, der sælger homøopatiske lægemidler,  

 er reguleret i reklamebekendtgørelsens § 14, stk. 5.
4.4.4. Veterinære lægemidler Hvis et veterinært lægemiddel er godkendt til anvendelse til flere  

 dyrearter, skal pligtoplysningerne som udgangspunkt indeholde information om  

 lægemidlets anvendelse til samtlige arter.
 Hvis en reklame udelukkende er bestemt til at skulle anvendes over  

 for personer, der har en specifik interesse i en enkelt af dyrearterne, kan  

 pligtteksten ifølge reklamebekendtgørelsens § 5, stk. 3, begrænses  

 til information, der er relevant for netop denne dyreart.
 Fx kan pligtteksten i en reklame for et lægemiddel, der er  

 godkendt til anvendelse på kalve, køer, svin, fjerkræ, hunde og katte, i et  

 tidsskrift for svineavlere begrænses til information om lægemidlets  

 anvendelse  

 til svin, og i en brochure, der udleveres på apoteket, og som udelukkende  

 omhandler behandling af hunde, til information om lægemidlets anvendelse til  

 hunde.
 Hvis pligtteksten på denne måde bliver målrettet en enkelt dyreart,  

 skal oplysninger, der er irrelevante i forbindelse med behandling af den  

 pågældende art, udelades.
 En brochure, der generelt beskriver lægemidlets virkning, og som  

 udleveres til en ukendt flerhed af personer, skal indeholde fuld pligttekst,  

 dvs. information om lægemidlets anvendelse til samtlige dyrearter.
 4.4.5. Formkrav m.m.
 Alle pligtoplysninger skal fremtræde (eller speakes) så tydeligt,  

 at den naturlige målgruppe for reklamen ubesværet kan læse dem  eller  

 høre og  

 nå at opfatte dem, jf. reklamebekendtgørelsens § 8.
Når pligtoplysningerne, som det oftest er tilfældet, angives i  

 tekst, skal såvel bogstavhøjde og stregtykkelse som kontrasten mellem tekst  

 og  

 baggrund tilpasses de omstændigheder, hvorunder målgruppen ser reklamen.
Der  

 skal bl.a. tages højde for den afstand, reklamen typisk vil blive betragtet  

 på,  

 og lysforholdene.
Hvis en reklame, fx en vinduesudstilling, består af flere  

 elementer, der udgør et samlet hele, skal pligtoplysningerne ikke  

 nødvendigvis  

 påføres alle elementer.
Det er tilstrækkeligt, at oplysningerne påføres et  

 enkelt,  

 separat element, der indgår i udstillingen på lige fod med dennes øvrige  

 elementer.
4.5. Specifikke  

 forbud Reklamebekendtgørelsens § 10, stk. 1, indeholder en  

 række specifikke begrænsninger i, hvad en reklame over for offentligheden må  

 indeholde.  

 Reklamen må ikke 1)  

 	  

 give indtryk af, at  

 det er overflødigt at konsultere en læge eller dyrlæge, 2)  

 	  

 give indtryk af, at  

 virkningen af lægemidlet er sikker (garanteres), er uden bivirkninger eller  

 er  

 bedre end eller lige så god som virkningen af en anden behandling, herunder  

 et  

 andet lægemiddel, 3)  

 	  

 give indtryk af, at  

 det almindelige velbefindende kan forbedres ved brug af lægemidlet, 4)  

 	  

 give indtryk af, at  

 det almindelige velbefindende kan forringes, hvis lægemidlet ikke bruges, 5)  

 	  

 udelukkende eller  

 hovedsageligt henvende sig til børn, 6)  

 	  

 indeholde en  

 anbefaling fra sundhedspersoner, forskere eller andre personer,  

 sammenslutninger af personer, institutioner, virksomheder m.v., som i kraft  

 af  

 deres anseelse e.l. kan tilskynde til forbrug af lægemidler, jf. pkt. 4.5.1, 7)  

 	  

 sidestille lægemidlet  

 med levnedsmidler, kosmetik eller andre forbrugsvarer, 8)  

 	  

 give indtryk af, at  

 sikkerheden ved lægemidlet eller lægemidlets virkning skyldes, at  

 indholdsstofferne kommer fra naturen, 9)  

 	  

 være egnet til at  

 forlede til fejlagtig selvdiagnosticering, 10)  

 	  

 indeholde overdrevne,  

 skræmmende eller vildledende udsagn om helbredelse, 11)  

 	  

 på overdreven,  

 skræmmende eller vildledende måde gøre brug af billeder, tegninger m.v. af  

 ændringer i den menneskelige krop, der skyldes sygdomme eller læsioner, eller  

 af et lægemiddels indvirkning på den menneskelige krop eller dele heraf, 12)  

 	  

 indeholde oplysning  

 om, at lægemidlet er godkendt af myndighederne, 13)  

 	  

 direkte eller  

 indirekte omtale alvorlige sygdomme eller symptomer på alvorlige sygdomme,  

 jf.  

 pkt. 4.5.2, eller 14)  

 	  

 indeholde henvisninger  

 til undersøgelser, litterære værker, tidsskrifter m.v.
4.5.1. Anbefaling fra personer der nyder særlig anseelse Forbudet mod at anvende personer m.m., der nyder særlig anseelse  

 e.l., jf. reklamebekendtgørelsens § 10, stk. 1, nr. 6, omfatter  

 både  

 personer, hvis anseelse hidrører fra deres uddannelse, arbejde o.l., og  

 personer hvis anseelse beror på personlige egenskaber.
For det første omfatter begrebet »særlig anseelse e.l.« den anseelse  

 eller respekt, som personer og sammenslutninger af personer kan nyde som  

 følge  

 af en særlig viden eller sagkundskab.
Det kan fx være sundhedspersoner,  

 forskere eller professorer.
For det andet omfatter begrebet berømmelse, der ikke har nogen  

 forbindelse til lægemidler, sundhed osv., eller en særlig status som er  

 knyttet  

 til et bestemt erhverv.
Det kan enten være offentligt kendte personer, fx  

 skuespillere,  

 sportsfolk og tv-værter, eller anonyme personer i særligt prestigefyldte  

 eller  

 autoritetsgivende erhverv, fx politifolk.
Forbudet omfatter ikke kun enkeltpersoner, men også  

 sammenslutninger af personer, institutioner, virksomheder o.l.
Det betyder,  

 at fx  

 et sygehus eller et fodboldhold lige så lidt som en læge eller en kendt  

 fodboldspiller  

 må anvendes i lægemiddelreklamer.
Den i bestemmelsen omtalte »anbefaling« behøver ikke at være  

 udtrykkelig.
Den blotte tilstedeværelse af personer, sammenslutninger af  

 personer o.l. med en særlig anseelse i form af navn eller billede må typisk  

 anses  

 for en anbefaling i sig selv.
Forbudet omfatter også tilstedeværelse af en person i hvid kittel  

 e.l., som forbrugerne må opfatte som en sundhedsperson, selvom der rent  

 faktisk  

 er tale om en (ukendt) skuespiller i den konkrete reklame.
Den pågældende vil  

 i  

 kraft af sin ydre fremtoning som sundhedsperson og anbefalinger kunne  

 tilskynde  

 til forbrug af lægemidler.
4.5.2. Alvorlige sygdomme Vurderingen af, om en sygdom er alvorlig, jf. reklamebekendtgørelsens  

 § 10, stk. 1, nr. 13, hviler på en konkret afvejning, hvor der  

 bl.a. bliver  

 lagt vægt på, om sygdommen typisk medfører lægekontakt, er  

 behandlingskrævende,  

 giver betydelige smerter, kan medføre varig helbredsforringelse, fordrer  

 sengeleje, medfører uarbejdsdygtighed, kan forkorte livslængden eller sænker  

 livskvaliteten.
Ved vurderingen af, hvad der skal anses for et symptom på en  

 alvorlig sygdom, bliver der lagt vægt på, om selve omtalen af symptomet leder  

 tanken hen på en alvorlig sygdom.
Det er ikke forbudt at omtale en tilstand,  

 blot  

 fordi den teoretisk set kan være et symptom på en alvorlig sygdom.
4.6. Reklame over  

 for personale mv. i visse forretninger Ved reklame over for indehavere af og ansatte i forretninger, der  

 er godkendt til at sælge ikke apoteksforbeholdte håndkøbslægemidler eller  

 ikke  

 apoteksforbeholdte lægemidler til produktionsdyr, gælder de samme  

 bestemmelser  

 om pligtoplysninger, remindere og informationsmateriale, som for  

 sundhedspersoner, når reklamen vedrører sådanne lægemidler.
Bestemmelserne  

 gælder dog kun for ansatte, som er beskæftiget med de nævnte lægemidler, jf.  

 reklamebekendtgørelsens § 28. Se nærmere om indholdet af disse  

 bestemmelser i punkt 5.1-4.
For indehavere af og ansatte i forretninger, der er godkendt til  

 at sælge ikke apoteksforbeholdte håndkøbslægemidler og ikke  

 apoteksforbeholdte  

 lægemidler til produktionsdyr, gælder bestemmelserne om økonomiske fordele  

 m.v.  

 i §§ 21-27, § 29 og § 30 tilsvarende.
Bestemmelserne gælder  

 dog  

 kun for personer, som er beskæftiget med de nævnte lægemidler, jf.  

 reklamebekendtgørelsens § 28. Denne personkreds skal dermed sidestilles  

 med sundhedspersoner i forhold til reglerne om økonomiske fordele m.v. i  

 bekendtgørelsens kapitel 7. Det indebærer bl.a., at der i forbindelse med  

 reklame for og faglig information om disse lægemidler kan gives eller  

 tilbydes  

 repræsentation i form af betaling af de direkte udgifter til bespisning,  

 rejse,  

 ophold o.l. til personer omfattet af § 28. Se nærmere om indholdet af  

 bestemmelserne om økonomiske fordele m.v. i punkt 5.5-5.7 og punkt 6.
 Indehavere af forretninger, der er godkendt til at sælge ikke  

 apoteksforbeholdte lægemidler, må i øvrigt heller ikke give eller tilbyde  

 offentligheden repræsentation i forbindelse med reklame for eller faglig  

 information om lægemidler, jf. reklamebekendtgørelsens § 20.
4.7. Repræsentation I forbindelse med reklame for lægemidler og faglig information om  

 lægemidler må der ikke gives eller tilbydes offentligheden repræsentation i  

 form af betaling af udgifter til bespisning, rejse, ophold o.l., jf.  

 reklamebekendtgørelsens § 20. Forbudet er absolut og uafhængigt af  

 repræsentationens omfang og værdi.
5. Reklame over for sundhedspersoner 5.1.  

 Pligtoplysninger Ifølge reklamebekendtgørelsens § 11, stk. 1, skal  

 reklame over for sundhedspersoner indeholde de under nr. 1-11 nævnte  

 oplysninger (pligtoplysninger):
1)  

 	  

 Lægemidlets navn og  

 fællesnavn.
Fællesnavnet skal angives med samme typer og på lige så  

 fremtrædende måde som lægemidlets særnavn.
For kombinationspræparater uden et  

 fællesnavn skal der gives tydelig oplysning om fællesnavnene for alle  

 virksomme  

 indholdsstoffer.
 Samme typer  

 betyder, at typerne skal være af samme højde, bredde, design og  

 stregtykkelse.  

 Det er dog tilladt at anvende forskellig afstand mellem typerne i særnavn og  

 fællesnavn, fx således at typerne i fællesnavnet skrives tættere sammen end  

 typerne i særnavnet.
Særnavn og  

 fællesnavn skal fremtræde lige tydeligt.
Det sikres normalt ved, at navnene  

 skrives med samme farve og på samme farvebaggrund.
 Hvis der er tale om  

 et kombinationspræparat, for hvilket der ikke er fastsat ét fællesnavn, skal  

 fællesnavnene for de virksomme indholdsstoffer ikke nødvendigvis angives med  

 samme typer som særnavnet.
 2)  

 	  

 Navnet på indehaveren  

 af markedsføringstilladelsen.
3)  

 	  

 Indikationsområde,  

 således som dette fremgår af produktresumeet.
I reklame, som udelukkende  

 henvender sig til en afgrænset gruppe sundhedspersoner, kan angivelsen af  

 indikationsområdet indskrænkes til, hvad der er relevant for den pågældende  

 gruppe.
Som udgangspunkt  

 skal formuleringen fra produktresumeet anvendes ordret i pligtteksten.
Hvis  

 indikationsområdet  

 i produktresumeet har et sådant omfang, at det ikke skønnes hensigtsmæssigt  

 at  

 gengive den fulde ordlyd, kan indikationsområdet omskrives og forkortes.
I  

 den  

 forbindelse kan oplysninger, der er mindre relevante, udelades.
 Indikationsområdet  

 må under ingen omstændigheder omformuleres på en måde, der kan lede til  

 misforståelser, herunder give indtryk af at indikationsområdet er anderledes  

 eller bredere, end hvad der fremgår af produktresumeet.
Hvis produktresumeets  

 formulering ikke anvendes ordret, skal dette tydeligt fremgå af reklamen.
Det  

 skal endvidere tydeligt fremgå, at produktresumeet i sin helhed kan  

 rekvireres  

 fra indehaveren af markedsføringstilladelsen.
Følgende formulering kan  

 anvendes:
»Indikationsområdet  

 er omskrevet og/eller forkortet i forhold til det af Lægemiddelstyrelsen  

 godkendte produktresumé. Produktresumeet kan vederlagsfrit rekvireres fra xx  

 (indehaveren af markedsføringstilladelsen)«.
Denne information bør skrives  

 med  

 typer, der er større end eller på anden måde adskiller sig tydeligt fra selve  

 pligtteksten.
Hvis informationen mangler, er reklamen ikke fyldestgørende og  

 dermed i strid med lægemiddellovens § 63.
 4)  

 	  

 Kontraindikationer.
Som udgangspunkt  

 bør de kontraindikationer, der er indeholdt i produktresumeet, medtages i  

 pligtteksten.
Hvis kontraindikationerne i produktresumeet har et sådant  

 omfang  

 eller ordvalg, at det ikke er hensigtsmæssigt at gengive dem ordret, kan de  

 omskrives og forkortes.
I den forbindelse kan oplysninger, der skønnes mindre  

 relevante, udelades.
 Den præcise  

 afgrænsning af, hvilke kontraindikationer der skal medtages, hviler på et  

 skøn.  

 Skønnet skal udøves ud fra objektive kriterier og under hensyntagen til  

 kravene  

 i lægemiddellovens § 63.
Hvis  

 kontraindikationer, der er nævnt i produktresumeet, udelades eller  

 formuleringen ændres, skal dette tydeligt fremgå af reklamen.
Det skal  

 endvidere tydeligt fremgå, at produktresumeet i sin helhed kan rekvireres fra  

 indehaveren af markedsføringstilladelsen.
Der henvises til den formulering,  

 der  

 er foreslået ovenfor i afsnittet om indikationsområde.
 5)  

 	  

 Bivirkninger og  

 risici.
Som udgangspunkt  

 bør de bivirkninger og risici, dvs. interaktioner, advarsler,  

 overdoseringsrisici, tilbageholdelsestider o.l., der er indeholdt i  

 produktresumeet, medtages i pligtteksten.
Hvis formuleringerne i  

 produktresumeet  

 pga. ordvalg eller omfang ikke hensigtsmæssigt kan anvendes ordret, kan  

 oplysningerne omskrives og forkortes.
 Oplysninger, der  

 skønnes mindre relevante i den givne sammenhæng, kan udelades.
Hvis produktresumeets  

 formuleringer ikke anvendes, skal dette tydeligt fremgå af reklamen.
Det skal  

 endvidere tydeligt fremgå, at produktresumeet i sin helhed kan rekvireres fra  

 indehaveren af markedsføringstilladelsen.
Der henvises til den formulering,  

 som  

 er foreslået ovenfor i afsnittet om indikationsområde.
 6)  

 	  

 Dosering.
Doseringen skal  

 angives i overensstemmelse med produktresumeet.
Hvis formuleringerne i  

 produktresumeet  

 pga. ordvalg eller omfang ikke hensigtsmæssigt kan anvendes ordret, kan  

 doseringsoplysningerne  

 omskrives og forkortes.
Oplysninger, der skønnes mindre relevante i den givne  

 sammenhæng, kan udelades.
Hvis produktresumeets  

 formulering ikke anvendes, skal dette tydeligt fremgå af reklamen.
Det skal  

 endvidere tydeligt fremgå, at produktresumeet i sin helhed kan rekvireres fra  

 indehaveren af markedsføringstilladelsen.
Der henvises til den formulering,  

 der  

 er foreslået ovenfor i afsnittet om indikationsområde.
 Omformulering af  

 doseringsoplysningerne kræver stor påpasselighed, da den ændrede formulering  

 ikke må kunne lede til misforståelser.
 7)  

 	  

 Lægemiddelformer.
Som udgangspunkt  

 skal alle lægemiddelformer, lægemidlet findes i, angives.
Hvis et lægemiddel  

 er  

 godkendt i flere lægemiddelformer med forskellige anvendelsesområder, og  

 reklamen udelukkende omhandler en af lægemiddelformerne, skal reklamen dog  

 kun  

 indeholde oplysninger om denne lægemiddelform.
Det skal endvidere fremgå af  

 reklamen, at lægemidlet også findes i andre lægemiddelformer, jf.  

 reklamebekendtgørelsens § 11, stk. 2.
 For så vidt angår  

 lægemidler bestemt til flere dyrearter henvises til punkt 5.2.
 8)  

 	  

 Pakningsstørrelser.
Alle  

 pakningsstørrelser, lægemidlet findes i, skal angives.
I særlige tilfælde,  

 hvor  

 kun en del af indikationsområdet er medtaget i reklamen, jf. ovenfor, bør  

 pakninger, der ikke kan anvendes i forbindelse med de pågældende  

 indikationer,  

 dog udelades.
Se endvidere pkt. 5.2 nedenfor om lægemidler til flere  

 dyrearter.
 9)  

 	  

 Dateret pris  

 (registerpris) inkl. moms samt henvisning til dagsaktuel pris på  

 medicinpriser.dk,  

 hvis lægemidlet er apoteksforbeholdt, jf. dog stk. 4. Reklamen skal som  

 minimum indeholde oplysning om prisen ved salg til enkeltpersoner, jf.  

 § 2  

 i  

 bekendtgørelse om beregning af forbrugerpriser på  

 apoteksforbeholdte lægemidler samt ikke apoteksforbeholdte håndkøbslægemidler  

 m.v.
 I den udstrækning,  

 det er relevant for reklamens målgruppe, skal reklamen endvidere indeholde  

 prisen ved leverancer til de institutioner og personer, som er omtalt i  

 § 2, stk. 3-6 i bekendtgørelse  

 om  

 beregning af forbrugerpriser på apoteksforbeholdte lægemidler samt ikke  

 apoteksforbeholdte håndkøbslægemidler m.v.
 Den pris, der  

 oplyses, skal så vidt muligt være aktuel, dvs. gældende på det tidspunkt,  

 hvor reklamen  

 når frem til modtageren, jf. lægemiddellovens § 63.
 Prisen kan udelades  

 i reklamer, der bliver udsendt over et længere tidsrum, hvis der i stedet er  

 vedlagt en prisliste e.l., og i reklamer der kun har studerende som  

 målgruppe,  

 jf. reklamebekendtgørelsens § 11, stk. 4.
 Hvis kravet om  

 angivelse af pris bliver opfyldt ved, at reklamen er vedlagt en prisliste  

 e.l.,  

 som løbende kan opdateres, er bestemmelserne om prisangivelse kun opfyldt,  

 hvis  

 reklamen indeholder eller er vedlagt aktuelle priser.
I nogle tidsskrifter  

 skal annoncer indleveres relativt lang tid forud for udgivelsesdagen.
Det kan  

 derfor ske, at det ikke er muligt at opfylde kravet om fuldstændig  

 prisaktualitet.
I sådanne tilfælde accepteres mindre afvigelser fra de på  

 udgivelsestidspunktet faktisk gældende priser.
Hvor stor afvigelsen må være,  

 afhænger af en konkret vurdering.
Hvis afvigelsen kan have betydning for  

 brugernes valg af lægemiddel, er den ikke acceptabel.
 Hvis en reklame  

 indeholder prissammenligninger, må kravet om prisaktualitet normalt anses for  

 ubetinget.
 10)  

 	  

 Udleveringsgruppe.
 11)  

 	  

 Tilskudsstatus.
Reklamen skal  

 indeholde oplysning om eventuelle generelle tilskud til lægemidlet.
Derimod  

 skal den ikke indeholde oplysning om mulighederne for at opnå særlige  

 individuelt  

 begrundede tilskud.
Hvis der undtagelsesvis skønnes anledning til at give  

 oplysning om individuelle tilskudsmuligheder, fx enkelttilskud, skal det  

 tydeligt fremgå, at der er tale om individuelt begrundede tilskud, der kun  

 ydes  

 efter ansøgning.
 Alle pligtoplysninger skal fremtræde så tydeligt, at den naturlige  

 målgruppe for reklamen ubesværet kan læse dem, jf. reklamebekendtgørelsens  

 § 11, stk. 5.
5.2. Veterinære  

 lægemidler Når et veterinært lægemiddel er godkendt til anvendelse til flere  

 dyrearter, skal pligtteksten som udgangspunkt indeholde information om  

 lægemidlets anvendelse til samtlige arter.
Hvis reklamen udelukkende omtaler  

 behandling af en enkelt dyreart, kan pligtteksten dog begrænses til  

 information, der knytter sig til behandling af netop denne dyreart, jf.  

 reklamebekendtgørelsens § 11, stk. 3.
 Pligtteksten bør i så fald i sin helhed målrettes mod den  

 pågældende dyreart, dvs. at oplysninger om fx irrelevante lægemiddelformer  

 eller pakningsstørrelser skal udelades.
I tilfælde, hvor pligtteksten reduceres til at omtale behandling  

 af en enkelt dyreart, skal det tydeligt fremgå, at lægemidlet også er  

 godkendt  

 til behandling af andre dyrearter.
Det bør endvidere fremgå, at oplysning om  

 alle dyrearter findes i produktresumeet, der kan rekvireres fra indehaveren  

 af  

 markedsføringstilladelsen.
I modsat fald er reklamen ufyldestgørende, jf.  

 lægemiddellovens § 63.
5.3. Remindere En reklame, der alene henvender sig til sundhedspersoner, kan  

 begrænses til kun at indeholde lægemidlets navn og fællesnavn, jf.  

 reklamebekendtgørelsens § 12. Det gælder også, hvis en  

 lægemiddelvirksomhed  

 udsender en produktoversigt med navnene på samtlige lægemidler (uden nogen  

 former for sammenligninger) inden for et givent behandlingsområde.
Hvis der  

 medtages andre oplysninger, fx priser, falder reklamen uden for bestemmelsen,  

 og så skal samtlige pligtoplysninger medtages.
Der kan dog anføres firmanavn  

 og  

 logo, der identificerer afsenderen af reklamen.
5.4.  

 Informationsmateriale Ifølge reklamebekendtgørelsens § 13 skal  

 informationsmateriale om et lægemiddel, som i salgsfremmende øjemed sendes  

 eller udleveres til sundhedspersoner, mindst indeholde de i  

 reklamebekendtgørelsens 11, stk. 1, nævnte oplysninger  

 (pligtoplysninger,  

 jf. ovenfor) og den dato, hvor materialet er blevet udarbejdet eller senest  

 ændret.
 Alle oplysninger i materialet skal være nøjagtige, aktuelle,  

 kontrollerbare og tilstrækkeligt udførlige til, at modtageren kan danne sig  

 en  

 personlig mening om lægemidlets terapeutiske værdi, jf.  

 reklamebekendtgørelsens  

 § 13, stk. 2. Citater, tabeller og illustrationer hentet fra  

 medicinske tidsskrifter, videnskabelige værker o.l., som benyttes i  

 materialet,  

 skal gengives loyalt, og den nøjagtige kilde skal oplyses, jf. § 13,  

 stk. 3.
Produktresumeet anses som den grundlæggende dokumentation for et  

 lægemiddels egenskaber.
Herudover kan videnskabeligt underbyggede  

 undersøgelser,  

 der har været offentliggjort i anerkendte og uafhængige værker,  

 fagtidsskrifter  

 e.l., anvendes, jf. reklamebekendtgørelsens § 13, stk. 4. Ved  

 »uafhængige«  

 forstås, at den, der udgiver værket eller tidsskriftet, er uden interesse i  

 salg eller anden form for promovering af lægemidler.
Undersøgelserne skal  

 have  

 været underlagt en forudgående uvildig bedømmelse.
 De såkaldte »abstracts« og »data on file«  

2)  

  kan ikke anvendes  

 som dokumentation, da de ikke opfylder ovennævnte krav. »Data on file«, der  

 har  

 gennemgået en uvildig vurdering, som kan sidestilles med den bedømmelse, der  

 foretages forud for optagelse i anerkendte videnskabelige tidsskrifter, og  

 som  

 ved den uvildige vurdering er anerkendt som pålidelige, vil dog kunne  

 anvendes  

 som dokumentation, indtil tilsvarende oplysninger er blevet publiceret,  

 publicering af oplysningerne er blevet afvist eller nye oplysninger har  

 frataget materialet dets videnskabelige gyldighed.
 Det er i øvrigt også muligt at henvise til oplysninger fra  

 www.medicin.dk og Institut for Rationel Farmakoterapi, der hviler på en  

 faglig  

 og uvildig vurdering.
 Det forhold, at dokumentationsmateriale indgår i ansøgningen om  

 godkendelse af et lægemiddel, er ikke i sig selv tilstrækkeligt til, at det  

 kan  

 anvendes som dokumentation for oplysninger om lægemidlet.
5.5. Økonomiske  

 fordele for sundhedspersoner Ifølge reklamebekendtgørelsens § 21, stk. 1, må der som  

 udgangspunkt ikke i reklameøjemed eller i øvrigt for at fremme salget af et  

 lægemiddel gives eller tilbydes sundhedspersoner økonomiske fordele.
 Forbudet omfatter ikke gaver af ubetydelig værdi, når gaven kan  

 anvendes i modtagerens erhverv eller den gives til modtagerens mærkedag, fx  

 til  

 en udnævnelse eller rund fødselsdag, jf. reklamebekendtgørelsens § 21,  

 stk. 2.
 Lægemiddelvirksomheder vil som konsekvens heraf lovligt kunne yde  

 gaver i form af naturalier af ubetydelig værdi, og hvis gaven har forbindelse  

 med udøvelsen af den pågældende sundhedspersons virksomhed.
 Der er ikke fastsat en maksimumsgrænse i reklamebekendtgørelsen  

 for værdien af sådanne gaver, men hvis den samlede værdi fra en giver til den  

 enkelte sundhedsperson ikke overstiger 300 kr. i et kalenderår, vil  

 gaven/gaverne kunne ydes lovligt.
Værdien bedømmes ikke ud fra, hvad giveren - som måske pga. store  

 indkøb kan opnå betydelige rabatter - har betalt for gaven, men ud fra hvad  

 modtageren skulle have givet for en tilsvarende vare, hvis vedkommende skulle  

 have anskaffet den på normal vis.
Det er således værdien i handel og vandel,  

 der lægges til grund for vurderingen af gavens værdi.
 Som eksempler på gaver, der »kan anvendes i modtagerens erhverv«,  

 kan nævnes lægetermometre, kuglepenne, musemåtter, kalendere eller  

 skriveunderlag, mens fx kunst, arkitekttegnede lamper eller radioer   

 selvom de  

 selvfølgelig kan placeres i sundhedspersonens praksis  ikke kan siges  

 at være  

 omfattet undtagelsesbestemmelsen i § 21, stk. 2.
 Som eksempler på andre »mærkedage« end dem, der er nævnt i  

 § 21, stk. 2, kan nævnes jubilæum, tiltrædelse, fratrædelse e.l.
 En gave, der i væsentlig grad er finansieret af en  

 lægemiddelvirksomhed, vil som udgangspunkt være omfattet af  

 reklamebekendtgørelsens  

 § 21, selvom den umiddelbart gives af en tredjemand, hvis det må stå  

 klart  

 for modtageren, at virksomhedens medvirken er en afgørende og nødvendig  

 forudsætning for, at gavegivningen kan realiseres.
Reklamebekendtgørelsens § 21 omfatter også »imagegaver« fra  

 lægemiddelvirksomheder til sundhedspersoner.
Det er således uden betydning,  

 om  

 gaven er direkte tilknyttet markedsføringen af et bestemt lægemiddel, da  

 virksomhedens interesse i at yde sådanne økonomiske fordele, må antages at  

 være  

 begrundet i et ønske om både at markedsføre virksomheden og dens produkter.  

 Dermed må imagegaver også anses for at være givet i reklameøjemed.
 Reglerne om, hvilke gaver og andre økonomiske fordele, der må ydes  

 til sundhedspersoner, modsvares af et forbud mod at sundhedspersoner anmoder  

 om  

 eller modtager ydelser, der er i strid med reklamebekendtgørelsens § 21,  

 stk. 1, § 22 og § 23.
5.5.1. Konkurrencer Forbudet i reklamebekendtgørelsens § 22 mod at afholde  

 konkurrencer for og udlodde præmier til sundhedspersoner er absolut.
Såvel  

 konkurrencens karakter som præmiens værdi er uden betydning.
Det er uden  

 betydning for vurderingen, om en konkurrence afholdt af en  

 lægemiddelvirksomhed  

 sker i direkte tilknytning til markedsføring af et bestemt lægemiddel.
En  

 konkurrence, der afholdes over for sundhedspersoner, som et led i en  

 virksomheds »imagepleje« må antages at være begrundet i et ønske om både at  

 markedsføre virksomheden og dens produkter.
Dermed må konkurrencen også anses  

 for at være afholdt i reklameøjemed i strid med bestemmelsen.
5.5.2.  

 Betaling  

 for faglige ydelser Forbudet mod at yde økonomiske fordele til sundhedspersoner  

 omfatter ikke betaling for ydelser fra en sundhedsperson eller et apotek,  

 hvis  

 vederlaget står i rimeligt forhold til ydelsen.
Såvel yder som modtager af  

 vederlaget skal efter påbud stille oplysning om grundlaget for vederlagets  

 fastsættelse til rådighed for Lægemiddelstyrelsen, jf.  

 reklamebekendtgørelsens  

 § 23, stk. 1.
Vederlag må kun ydes i form af egentlig betaling.
Det må ikke ske  

 ved modregning, overdragelse af naturalier eller anden indirekte måde, jf.  

 reklamebekendtgørelsens § 23, stk. 2.
 En sundhedsperson kan dermed modtage betaling for en ydelse til en  

 lægemiddelvirksomhed, hvis ydelsen er et naturligt led i en normal, gensidigt  

 bebyrdende aftale mellem sundhedspersonen og virksomheden, og hvis ydelse og  

 modydelse  

 står i rimeligt forhold til hinanden.
Det kan fx være betaling af leje af vinduesplads til reklame for  

 et lægemiddel på apotek, annonce i apoteksaviser o.l.
På tilsvarende måde er  

 der mulighed for at betale for lægers faglige bistand til udførelse af  

 kliniske  

 forsøg eller udarbejdelse af informationsmateriale om lægemidler.
I forhold  

 til  

 betaling for lægers faglige ydelser skal det imidlertid understreges, at  

 tilknytning til en lægemiddelvirksomhed kræver forudgående tilladelse af  

 Lægemiddelstyrelsen, jf. apotekerlovens § 3, stk. 2.
 5.6. Repræsentation  

 og sponsorering m.m.
 Det i pkt. 5.5 omtalte forbud mod at yde økonomiske fordele til  

 sundhedspersoner modificeres af en række udtrykkelige undtagelser med hensyn  

 til sponsorering og repræsentation m.m.
 Det fremgår af reklamebekendtgørelsens § 25, stk. 1, at  

 det er tilladt at give eller tilbyde en sundhedsperson følgende økonomiske  

 fordele:
1)  

 	  

 Repræsentation i form  

 af betaling af de direkte udgifter til bespisning, rejse, ophold o.l. i  

 forbindelse med reklame for samt faglig information om lægemidler, og 2)  

 	  

 Faglig information og  

 uddannelse om lægemidler i form af betaling af de direkte udgifter til  

 kurser,  

 kongresser og andre faglige aktiviteter, som sundhedspersonen deltager i  

 eller  

 afholder.
Bestemmelsen i § 25, stk. 1, nr. 1, giver  

 sundhedspersoner mulighed for at få sponsoreret direkte udgifter til  

 bespisning, rejse, ophold o.l. i forbindelse med reklame for og faglig  

 information om lægemidler.
Det omfatter også repræsentation i forbindelse med  

 deltagelse i kurser og andre aktiviteter af lægemiddelfaglig og apoteksfaglig  

 karakter.
Bestemmelsen i § 25, stk. 1, nr. 2, giver  

 sundhedspersoner mulighed for at få sponsoreret direkte udgifter til interne  

 kurser og andre faglige aktiviteter.
Det kan fx være honorar til en ekstern  

 foredragsholder eller udgifter til indkøb af kursusmateriale.
5.6.1. Niveau og omfang De ydelser, der er nævnt i reklamebekendtgørelsens § 25,  

 stk. 1, nr. 1, skal holdes på et rimeligt niveau og være nøje begrænset  

 til hovedformålet med mødet, herunder være tidsmæssigt underordnet i forhold  

 til den reklamemæssige eller faglige aktivitet, jf. reklamebekendtgørelsens  

 § 25, stk. 2. Det indebærer, at fx et fagligt heldagsseminar, der  

 afholdes fra kl. 9-17, kan inkludere morgenmad ved ankomsten, frokost og  

 eventuelt en let middag som afslutning på seminaret.
Ydelserne må ikke  

 omfatte  

 andre end sundhedspersoner, jf. reklamebekendtgørelsens § 25,  

 stk. 2.  

 En sundhedspersons ægtefælle kan deltage i en rejse i forbindelse med et  

 arrangement, der afholdes af en lægemiddelvirksomhed, såfremt ægtefællen  

 afholder alle sine udgifter i forbindelse med deltagelsen.
5.6.2. Arrangementer i udlandet Ved reklamemæssige eller faglige aktiviteter afholdt i udlandet må  

 der kun ydes betaling til de i § 25, stk. 1 nævnte ydelser, hvis  

 afholdelse i udlandet er begrundet i væsentlige indholdsmæssige, praktiske  

 eller økonomiske omstændigheder, jf. reklamebekendtgørelsens § 25,  

 stk. 3.
 Det kan fx være tilfældet, hvis det er væsentligt billigere at  

 sende en gruppe sundhedspersoner til et arrangement i udlandet end at stable  

 et  

 tilsvarende arrangement på benene her i landet.
 De væsentlige omstændigheder, der begrunder afholdelse af et  

 arrangement i udlandet, skal efter påbud dokumenteres over for  

 Lægemiddelstyrelsen, jf. reklamebekendtgørelsens § 25, stk. 3.
5.6.3. Borgermøder Det er tilladt for lægemiddelvirksomheder at sponsorere møder med  

 faglig information om lægemidler, som apoteker afholder over for  

 offentligheden, jf. reklamebekendtgørelsens § 26, stk. 1.
 Det beløb, der ydes som sponsorering af en apotekers faglige  

 informationsmøder om lægemidler for offentligheden, må ikke overstige de  

 direkte udgifter til afholdelse af den pågældende aktivitet, jf.  

 reklamebekendtgørelsens § 26, stk. 2.
Hvis en apoteker fx i egne lokaler afholder et fagligt  

 informationsmøde, må han eller hun ikke få sponsoreret honorar til sig selv  

 eller lokaleleje.
Honorar til en ekstern foredragsholder og omkostninger ved  

 eventuel ekstra rengøring af lokalerne vil derimod lovligt kunne sponsoreres.
 Repræsentanter for den sponsorerende virksomhed må ikke medvirke  

 aktivt ved afholdelsen af arrangementet, jf. reklamebekendtgørelsens  

 § 26,  

 stk. 2. Hvis en apoteker eksempelvis afholder et informationsmøde om  

 medicinsk behandling af fedme, og en virksomhed, der har fedmemidler i sit  

 sortiment, sponsorerer arrangementet, vil det således ikke være tilladt for  

 en  

 repræsentant for virksomheden at fortælle om virksomhedens produkter,  

 fedmebehandling eller på anden måde medvirke ved afholdelsen.
 På tilsvarende måde kan lægemiddelvirksomheder sponsorere borgermøder  

 med faglig information om lægemidler, som afholdes af indehavere af  

 forretninger, der forhandler ikke apoteksforbeholdte håndkøbslægemidler og  

 ikke  

 apoteksforbeholdte lægemidler til produktionsdyr, når møderne vedrører disse  

 lægemidler, jf. reklamebekendtgørelsens § 28.
Forbudet mod at tilbyde repræsentation til offentligheden i  

 forbindelse med reklame for samt faglig information om lægemidler, jf.  

 reklamebekendtgørelsens § 20, indebærer, at der ikke kan tilbydes gratis  

 forplejning i forbindelse med borgermøder.
Forplejning kan kun tilbydes mod  

 betaling.
5.7. Underholdning Lægemiddelvirksomheder må ikke i reklameøjemed betale for  

 sundhedspersoners deltagelse i rent sociale eller kulturelle arrangementer,  

 jf.  

 reklamebekendtgørelsens § 27. Dette forbud skal fortolkes bredt og  

 omfatter fx betaling for billetter til teaterbesøg, museer eller  

 fodboldkampe.  

 Forbudet gælder uanset betalingens størrelse.
Bestemmelsen omfatter dog ikke betaling af entré, når det faglige  

 arrangement foregår i konferencelokaler o.l. på museer eller andre kulturelle  

 steder.
Her er der tale om betaling af entré med det formål, at  

 sundhedspersoner kan deltage i et fagligt arrangement  og dermed ikke  

 betaling  

 for deltagelse i et rent kulturelt arrangement.
6. Omkostningsbegrundede  

 rabatter  afgrænsning og definition Det følger af reklamebekendtgørelsens § 21, stk. 1, at  

 der ikke i reklameøjemed eller i øvrigt for at fremme salget af et lægemiddel  

 må gives eller tilbydes sundhedspersoner økonomiske fordele.
En rabat vil  

 altid  

 være en økonomisk fordel for rabatmodtageren, og derfor må der som  

 udgangspunkt  

 ikke ydes rabatter til sundhedspersoner.
Forbuddet omfatter imidlertid ikke rabat på et lægemiddel, hvis  

 rabatten er baseret på omkostningslettelser hos leverandøren og er en direkte  

 følge af en indkøbsadfærd udvist af modtageren, der adskiller sig fra  

 leverandørens standardbetingelser.
Sådanne rabatter kaldes  

 »omkostningsbegrundede  

 rabatter«, jf. reklamebekendtgørelsens § 29.
 Adgangen til at yde omkostningsbegrundede rabatter omfatter alle  

 lægemidler og vedrører alle detailforhandlere af lægemidler, herunder  

 apotekere.
Reglerne om adgangen til at yde omkostningsbegrundede rabatter  

 omfatter alene forholdet mellem leverandør og detailforhandler, hvad enten  

 leverandøren er lægemiddelproducent, importør eller grossist.
Rabatter, som  

 udløses i forhold mellem andre virksomheder i distributionskæden, f.eks.  

 mellem  

 producent/importør og grossist, falder uden for regelsættet om  

 omkostningsbegrundede rabatter.
Lægemiddelproducenter og -importører, der  

 selv  

 forestår leverancer til detailforhandlerne, er for denne del af deres  

 virksomhed omfattet af det fulde regelsæt om omkostningsbegrundede rabatter.
 De omkostningsbegrundede rabatter skal opgøres i forhold til  

 leverandørernes såvel direkte som indirekte omkostninger forbundet med  

 leverancen af lægemidlerne til apoteker eller anden detailforhandler   

 f.eks.  

 omkostninger til administration, løn, lager, varebiler m.v.
En omkostningsbegrundet rabat kan bl.a. ydes som led i aftaler om  

 færre leverancer og større mængder/ordrer pr. leverance.
Leverandøren vil  

 herved opnå en besparelse dels på grund af færre omkostninger til selve  

 udbringningen, dels forholdsmæssigt færre administrationsomkostninger i  

 forbindelse med håndteringen af leverancerne.
Accepterer en detailforhandler  

 eksempelvis  

 at gå fra fem ugentlige leverancer til én ugentlig leverance, vil der være  

 grundlag for at yde rabat - såfremt leverandørens standardbetingelser er 5  

 ugentlige leverancer.
Detailforhandleren kan endvidere udvise fleksibilitet i forhold  

 til leveringstidspunkter.
Således kan en apoteker, der eventuelt selv har et  

 lager af lægemidler, acceptere en vis uregelmæssighed i forhold til  

 leverandørens leveringstidspunkter.
Leverandøren får på den baggrund mulighed  

 for at tilrettelægge en for leverandøren hensigtsmæssig og  

 omkostningsbesparende  

 levering.
Den indkøbsadfærd  der danner grundlag for udbetalingen af rabat  

  kan udvises dels af en enkelt detailforhandler dels af flere  

 forhandlere  

 samlet.
Således vil en omkostningslettelse hos leverandøren, der eksempelvis  

 har udgangspunkt i et antal apotekeres samlede indkøbsmønster, kunne danne  

 grundlag for at yde rabat.
 Der vil ikke kunne ydes rabatter, der alene baserer sig på ændrede  

 forhold hos rabatgiver (f.eks. grossisten). Omkostningsbegrundede rabatter  

 forudsætter  

 som nævnt en særlig rationel indkøbsadfærd hos en detailforhandler og kan  

 ikke  

 begrundes i øvrige generelle rationaliseringer hos rabatgiver  det  

 gælder f.eks.  

 ved ensidig indførelse af ny generel omkostningsbesparende teknologi i  

 grossistleddet.
Der er ikke i bekendtgørelsen en pligt for leverandørerne til at  

 yde rabat.
En leverandør skal imidlertid anvende samme principper til  

 beregning  

 af rabat til modtagere, der udviser samme indkøbsadfærd, jf.  

 reklamebekendtgørelsens § 29, stk. 2. Det følger heraf, at  

 leverandørerne ved beregningen af rabatter til modtagere, der udviser ens  

 indkøbsadfærd, skal benytte samme principper for opgørelsen af den  

 omkostningsbesparelse, der danner grundlag for en rabat.
Modtagere, der  

 udviser  

 samme indkøbsadfærd, vil således have de samme muligheder for opnå ens rabat  

 på  

 lægemidler med samme håndteringsomkostninger.
En rabat ydet under givne leveringsbetingelser ved køb af et  

 konkret varenummer må forudsættes at være tilgængelig ved køb af andre  

 varenumre, der leveres på samme betingelser.
Det vil ikke være muligt, at  

 rabatten varierer fra varenummer til varenummer for lægemidler med samme  

 håndteringsomkostninger ved samme leverance.
En særlig aftale mellem en grossist og en producent om en  

 omkostningsbesparende udnyttelse af lagerfaciliteter hos grossisten vil ikke  

 kunne begrunde, at grossisten yder apotekerne en særlig rabat på produkter  

 fra  

 denne producent.
Derimod vil der kunne ydes forskellig rabat på forskellige  

 produkter, hvortil der knytter sig forskellige krav til leveringen,  

 eksempelvis  

 krav om særlige opbevaringsforhold.
Såfremt leverandøren yder forskellig  

 rabat  

 på forskellige lægemidler ved samme leverance, skal leverandøren kunne  

 begrunde  

 dette i særlige forskelle på lægemidlerne.
Rabatter, prisnedsættelser og lignende i ét handelsled vil ikke  

 kunne anses som en omkostningsbesparelse i relation til bestemte leverancer i  

 de efterfølgende handelsled.
Besparelser på leverandørernes indkøb af  

 lægemidler hos producenterne vil ikke kunne begrunde, at en rabat videregives  

 til detailforhandlerne.
Der må således ikke ydes rabatter, der afhænger af  

 leverandørernes indkøbspriser og avancer, der kan variere mellem de enkelte  

 producenter og produkter.
Rabatter skal stå i forhold til omkostningsbesparelsen, jf.  

 § 29, stk. 2. Rabatten må således ikke overstige den  

 omkostningsbesparelse,  

 som leverandøren har haft på leverancen af lægemidler.
Leverandørerne har  

 imidlertid ikke efter bekendtgørelsen pligt til at videregive den fulde  

 omkostningsbesparelse som rabat.
Rabatten må kun ydes til den direkte køber af lægemidlet, jf.  

 reklamebekendtgørelsens § 30, 2. pkt., dvs. de apotekere og øvrige  

 detailforhandlere, der gennem rationelle indkøbsvaner har medvirket til, at  

 leverandøren har opnået en omkostningsbesparelse.
Rabatterne må ikke  

 videregives  

 til andre.
Frivillige sammenslutninger af apoteker  apotekskæder  vil kunne  

 forhandle aftaler om omkostningsbegrunde rabatter på vegne af apotekerne.
Den  

 opnåede  

 rabat skal imidlertid i fuldt omfang straks videregives til apotekerne og må  

 ikke akkumuleres i kæderne, jf. reklamebekendtgørelsens § 36.  

 Apotekskæderne  

 må således ikke beholde en andel af rabatterne, og rabatterne må ikke tage  

 ophold i kæderne, udover den periode det er nødvendigt ud fra administrative  

 hensyn, eksempelvis i forbindelse med bankoverførelse og udstedelse af  

 faktura  

 eller kreditnota.
Rabatten skal bestå i et nedslag i prisen på de varer, der indgår  

 i den konkrete leverance, der har udløst en rabat, jf.  

 reklamebekendtgørelsens  

 § 30. Det vil ikke være i overensstemmelse med reglerne, at leverandører  

 yder rabat i form af andre økonomiske fordele end en reduktion i prisen på  

 det  

 pågældende varekøb.
De omkostningsbegrundede rabatter skal fremgå entydigt af  

 fakturaen eller en kreditnota udstedt umiddelbart efter leveringen, herunder  

 med en angivelse af, hvordan rabatten er fremkommet, og være adskilt fra  

 andre  

 rabatter, f.eks. rabatter på frihandelsvarer på apotekerne.
6.1. Særlige regler om skiltepligt,  

 dokumentation, ledelseserklæring og revision vedrørende rabatter på  

 apoteksforbeholdte  

 lægemidler Der gælder en række særlige supplerende regler vedrørende ydelse  

 af omkostningsbegrundede rabatter på apoteksforbeholdte lægemidler.
 Den der yder omkostningsbegrundet rabat på apoteksforbeholdte  

 lægemidler skal offentliggøre oplysninger om apotekernes adgang til at opnå  

 sådanne rabatter, jf. lægemiddellovens § 71 b, stk. 2  

 (skiltepligt).
Formålet med skiltepligten er at sikre åbenhed og gennemsigtighed  

 i leverandørernes ydelse af omkostningsbegrundede rabatter på  

 apoteksforbeholdte  

 lægemidler, således at ydelsen af rabatter refererer til et åbent grundlag.  

 Med  

 skiltepligten oplyses apotekerne om, hvilke rabatter der som udgangspunkt er  

 tilgængelige på markedet.
Apotekerne får derved grundlag for at vurdere, om  

 der  

 er opnået de mulige rabatter, og om en eventuel rabat er af en størrelse, der  

 ligger udover, hvad der er omkostningsbegrundet.
Over for åbenhed og gennemsigtighed i rabatordningerne står  

 hensynet til de konkurrencemæssige aspekter i sektoren.
Skiltepligten vil  

 indebære offentlighed om en af leverandørernes konkurrenceparametre, hvilket  

 kan virke konkurrencebegrænsende.
I udformningen af reglerne om skiltepligt  

 har  

 det derfor været vigtigt at opretholde en balance mellem den fornødne åbenhed  

 i  

 rabatordningerne og opretholdelsen af konkurrencen i sektoren.
Reglerne i reklamebekendtgørelsens § 31 om skiltepligt  

 vedrørende omkostningsbegrundede rabatter fastsætter rammerne for  

 leverandørernes skiltning.
Der er ikke fastsat detaljerede regler, der  

 udtømmende definerer indholdet af leverandørernes skiltning.
Det er op til de  

 enkelte lægemiddelleverandører selv at definere indholdet af deres skiltning  

 nærmere,  

 idet det grundlæggende er leverandørerne, der er bekendt med, hvilke  

 betingelser og omkostninger, der er knyttet til leveringen af lægemidler.
De opstillede rammer indebærer, at der skal skiltes med de  

 standardleveringsbetingelser,  

 der ligger til grund for den almindelige prissætning, hvor leverandøren ikke  

 yder rabat.
Der vil i den forbindelse skulle oplyses om de grundlæggende  

 omstændigheder, der knytter sig til leveringen af de apoteksforbeholdte  

 lægemidler.
Det gælder eksempelvis oplysninger om hvor ofte lægemidlerne  

 leveres, hvilke mængde/kvantum der skal knyttes til leverancen og om der  

 stilles  

 krav om levering på særlige tidspunkter.
Der skal derudover oplyses og skiltes med de typer af afvigelser i  

 forhold til standardbetingelserne, der kan udløse rabat.
Afvigelser kan bl.a.  

 bestå i en reduktion i leveringshyppigheden, leverancer af større  

 mængder/kvantum eller ved udvisning af fleksibilitet i leveringstidspunktet.
Der skal i tilknytning til de angivne typer af afvigelse oplyses  

 om rabatternes størrelsesorden ved de anførte afvigelser.
Der skal oplyses om  

 det maksimale rabatniveau for hver af de enkelte typer af afvigelser, ligesom  

 der kan oplyses om rabatniveauet ved en kombination af flere typer afvigelser  

 fra standardleveringsbetingelserne.
Rabatten ved de forskellige typer af  

 afvigelse angives som et fast beløb eller procentsats eller inden for et  

 interval.  

 Intervallet for den angivne rabat er ikke udtryk for, at leverandørerne er  

 forpligtet til at yde apotekerne en rabat som angivet i intervallet. .
 Oplysningerne skal offentliggøres tydeligt og let tilgængeligt på  

 leverandørens hjemmeside på internettet, jf. reklamebekendtgørelsens  

 § 31,  

 stk. 1.
 Det bemærkes, at apotekerne på deres side ikke må anmode om eller  

 modtage andre rabatter, end dem leverandøren lovligt kan give, jf.  

 lægemiddellovens  

 § 71 b, stk. 4.
 Der er knyttet særlige krav til udarbejdelsen og opbevaring af dokumentation  

 for ydede og modtagne omkostningsbegrundede rabatter, samt leverandørens  

 omkostningsbesparelser ved levering af apoteksforbeholdte lægemidler til  

 apoteker.  

 Såvel rabatgiver som apotek skal i 3 år opbevare dokumentation for de ydede  

 og  

 modtagne rabatter, jf. reklamebekendtgørelsens §§ 32 og 33.  

 Dokumentation  

 i form af fakturaer, kreditnotaer og andet bilagsmateriale skal på  

 forlangende  

 stilles til rådighed for Lægemiddelstyrelsen, der også kan påbyde en  

 rabatgiver  

 at dokumentere, at en rabat er ydet i overensstemmelse med reglerne, jf.  

 lægemiddellovens § 71 b, stk. 5 og 6. Kreditnotaer som vedrører  

 omkostningsbegrundede  

 rabatter må ikke udstedes senere end 30 dage efter leverancen har fundet  

 sted.  

 Det skal klart fremgå, hvilke leverancer kreditnotaen relaterer sig til.  

 Lægemiddelleverandørerne skal sikre sig, at dokumentation efter  

 reklamebekendtgørelsens  

 § 32 opbevares således, at der for hvert enkelt apoteks leverancer kan  

 etableres en entydig sammenhæng mellem oplysninger om adgangen til rabat  

 (skiltningen) og faktura/kreditnota, herunder oplysninger om hvordan rabatten  

 er sammensat og beregnet.
Derudover skal lægemiddelleverandører udarbejde særlige ledelseserklæringer  

 for så vidt angår ydelse af omkostningsbegrundede rabatter på  

 apoteksforbeholdte  

 lægemidler.
I ledelseserklæringen skal det fremgå, at rabatterne er ydet i  

 overensstemmelse med de af leverandøren udarbejdede og offentliggjorte  

 oplysninger om adgangen til at opnå omkostningsbegrundede rabatter, jf.  

 skiltepligten, og at rabatterne i øvrigt er ydet i overensstemmelse med  

 reglerne i bekendtgørelsen, jf. reklamebekendtgørelsens § 34.  

 Tilsvarende  

 regler om ledelseserklæring vedrørende modtagne rabatter gælder for apotekere  

 og apotekskæder jf. bekendtgørelse om apotekeres og apotekskæders aflæggelse  

 af  

 regnskab.
Leverandørens ydelse af omkostningsbegrundede rabatter på  

 apoteksforbeholdte lægemidler skal undergives revision i form af en  

 behandling  

 af en statsautoriseret eller registreret revisor, jf. reklamebekendtgørelsens  

 § 35. I revisionsbehandlingen indgår en prøvelse af om den opbevarede  

 dokumentation vedrørende omkostningsbegrundede rabatter opfylder  

 bekendtgørelsens  

 betingelser.
Revisionens behandling omfatter endvidere en prøvelse af, om  

 rabatterne  

 er ydet i overensstemmelse med de af leverandøren udarbejdede og  

 offentliggjorte oplysninger om adgangen til at opnå omkostningsbegrundede  

 rabatter, jf. skiltepligten, og om de omkostningsbegrundede rabatterne i  

 øvrigt  

 er ydet i overensstemmelse med reglerne i reklamebekendtgørelsen.
Det nærmere  

 indhold af revisionens arbejde vil fremgå af en revisionsinstruks som  

 udarbejdes af  

 Indenrigs- og Sundhedsministeriet  

 i samarbejde med Foreningen af Statsautoriserede Revisorer og Foreningen af  

 Registrerede Revisorer.
Tilsvarende regler om revision vedrørende modtagne  

 rabatter gælder for apotekere og apotekskæder jf. bekendtgørelse om  

 apotekeres  

 og apotekskæders aflæggelse af regnskab.
6.2. Bonus m.m. til  

 lægemiddelbrugere Der må ikke i forbindelse med handel med apoteksforbeholdte  

 lægemidler udbetales bonus eller ydes andre økonomiske fordele til brugerne  

 af  

 lægemidlerne, jf. lægemiddellovens § 71 a, 1. pkt.
Brugerne kan fx være  

 de  

 enkelte medicinbrugere eller sammenslutninger af medicinbrugere, fx en  

 patientforening.
 Der gælder dog den særlige undtagelse, at det er tilladt at  

 udbetale bonus til sygehusejeren i forbindelse med salg af lægemidler til et  

 sygehus, jf. lægemiddellovens § 71 a, 2. pkt.
7. Homøopatiske lægemidler 7.1. Homøopatiske  

 lægemidler registreret efter forenklet procedure Reklamebekendtgørelsen indeholder enkelte særlige regler for  

 homøopatiske lægemidler, der er registreret efter en særlig forenklet  

 procedure.
Den forenklede procedure er bl.a. kendetegnet ved, at der ikke  

 foreligger nogen dokumentation for lægemidlets virkning.
 Der foreligger heller ikke noget produktresumé for lægemidlerne.  

 Derfor kan de almindelige reklameregler, der tager udgangspunkt i  

 produktresumeet for det enkelte lægemiddel, ikke uden videre anvendes.
Reklamebekendtgørelsens § 14 angiver de oplysninger, der skal  

 og må være i reklamer for homøopatiske lægemidler til henholdsvis human og  

 veterinær brug.
Reklamerne må ikke indeholde andre oplysninger.
Derimod må de  

 gerne indeholde generelle reklameudsagn, billeder o.l.
 Bestemmelserne i reklamebekendtgørelsens § 4 om skjult  

 reklame, i § 10, der omhandler en række konkrete begrænsninger for,  

 hvordan en reklame over for offentligheden må udformes, og §§ 20-30 om  

 økonomiske fordele, repræsentation og sponsorering m.m. samt rabatter gælder  

 for homøopatiske lægemidler på lige fod med andre lægemidler.
7.2. Andre  

 homøopatiske lægemidler Hvis et homøopatisk lægemiddel skulle blive godkendt efter de  

 almindelige regler i lægemiddelloven, dvs. ved en markedsføringstilladelse  

 udstedt af Lægemiddelstyrelsen eller Kommissionen, gælder de almindelige  

 reklameregler for dette lægemiddel.
8. Internettet 8.1. Reklame på  

 nettet Reklame for lægemidler på internettet skal opfylde de samme krav  

 som reklamer i andre medier.
Reglerne må dog i nødvendigt omfang læses og  

 tolkes under hensyntagen til nettets særlige karakter, jf.  

 reklamebekendtgørelsens § 9, stk. 1.
 Reglerne gælder både for bannerreklamer o.l., der entydigt  

 fremtræder som reklame, og for omtale af lægemidler på fx  

 lægemiddelvirksomheders hjemmesider, når omtalen i øvrigt må anses af falde  

 ind  

 under reklamebegrebet, jf. pkt. 2 om reklamebegrebet.
Der skelnes i reklamereglerne mellem reklame over for  

 offentligheden og reklame over for sundhedspersoner.
Reklame på internettet,  

 som er tilgængelig for enhver, skal opfylde kravene til reklame over for  

 offentligheden.
8.1.1. Reklame over for sundhedspersoner Reglerne om reklame over for sundhedspersoner finder anvendelse på  

 sider, som udelukkende er tilgængelige for sundhedspersoner og personer  

 beskæftiget med salg af lægemidler udenfor apoteker, jf.  

 reklamebekendtgørelsens § 9, stk. 3.
Adgangen til sådanne sider skal på effektiv måde være begrænset  

 til særlige persongrupper via krav om personlig adgangskode e.l., jf.  

 reklamebekendtgørelsens § 9, stk. 3. Det er ikke tilstrækkeligt, hvis  

 brugeren blot skal indtaste et kodeord (password), som måske oven i købet er  

 det samme for alle brugere.
Som minimum kræves brugeridentifikation i form af  

 et unikt brugernavn, autorisationsnummer e.l. og et dertil knyttet  

 individuelt  

 kodeord.
Der kan være tale om et system, der er særligt for den pågældende  

 hjemmeside, eller et generelt system, fx brugerens digitale signatur.
8.2.  

 Pligtoplysninger Lægemiddelreklame skal indeholde en række pligtoplysninger, jf.  

 reklamebekendtgørelsens § 5 og § 11. På internettet, hvor det er  

 muligt via links at kæde flere sider sammen, kan kravet om angivelse af  

 pligtoplysninger opfyldes ved, at reklamen indeholder et link til en separat  

 side, der indeholder pligtoplysningerne.
Det skal fremgå tydeligt af selve  

 reklamen,  

 at linket giver adgang til yderligere oplysninger.
9. Lægemiddelkonsulenter 9.1. Definition og  

 uddannelse Ved lægemiddelkonsulenter forstås personer, der på vegne af  

 lægemiddelvirksomheder  

 o.l. præsenterer, informerer om og reklamerer for lægemidler over for  

 sundhedspersoner  

 og erhvervsdrivende, der er berettiget til at forhandle lægemidler.
 Lægemiddelkonsulenter skal have gennemgået en passende uddannelse  

 og være i besiddelse af tilstrækkelig faglig viden, således at de kan give  

 præcise og fyldestgørende oplysninger om de lægemidler, de foreviser, jf.  

 reklamebekendtgørelsens § 18, stk. 1.
Uddannelsen kan enten være gennemført i virksomheden, i en anden  

 virksomhed eller på særlige kurser, fx Lægemiddelindustriforeningens  

 lægemiddelkonsulentuddannelse.
Det er virksomhedens ansvar, at de  

 konsulenter,  

 den har ansat eller i øvrigt benytter sig af, har gennemgået en passende  

 uddannelse, der sikrer, at de har den fornødne faglige viden om virksomhedens  

 produkter.
 Lægemiddelkonsulenternes virksomhed er som udgangspunkt omfattet  

 af de almindelige regler om lægemiddelreklame, herunder kravet om at reklame  

 skal være fyldestgørende og saglig, og at reklame ikke må være vildledende.
 9.2. Udlevering af  

 produktresumé m.m.
 Ifølge reklamebekendtgørelsens § 18, stk. 2, skal en  

 lægemiddelkonsulent  

 for hvert enkelt forevist lægemiddel tilbyde den person, der besøges, et  

 produktresumé suppleret med oplysninger om priser og tilskudsregler.
 Produktresumeet skal udleveres med det indhold (herunder  

 formuleringer og systematik), der er godkendt af Lægemiddelstyrelsen, men kan  

 dog godt være indarbejdet i en mere omfattende produktinformation, så længe  

 produktresumeet tydeligt kan adskilles fra den øvrige information.
9.3. Indberetning af  

 bivirkninger Hvis en lægemiddelkonsulent fra personer, vedkommende besøger, får  

 oplysninger om anvendelsen af et af de lægemidler, der forevises, herunder om  

 bivirkninger, skal lægemiddelkonsulenten rapportere dette til indehaveren af  

 markedsføringstilladelsen  

 til lægemidlet, jf. reklamebekendtgørelsens § 19.
Der er ikke fastsat nærmere regler om, hvordan virksomhederne skal  

 behandle indberetninger fra lægemiddelkonsulenter.
Efter lægemiddellovens  

 § 53  

 har indehaveren af markedsføringstilladelsen til et lægemiddel imidlertid  

 pligt  

 til at føre fortegnelser over formodede bivirkninger.
Indberetninger fra  

 lægemiddelkonsulenter bør efter omstændighederne indgå heri.
10. Udlevering af  

 lægemiddelprøver 10.1. Udlevering til offentligheden Der må ikke vederlagsfrit udleveres lægemidler til offentligheden.  

 Lægemiddelstyrelsen kan dog give tilladelse hertil, hvis udleveringen ikke  

 sker  

 i reklameøjemed, jf. lægemiddellovens § 67, stk. 1. Det fremgår af  

 bemærkningerne til lægemiddelloven, at Lægemiddelstyrelsen forudsættes at  

 være  

 særdeles varsom med at give tilladelser til vederlagsfri udlevering af  

 lægemiddelprøver til offentligheden.
Det vil normalt være en forudsætning, at  

 modtagerkredsen er begrænset og velafgrænset, samt at udleveringen sker i et  

 anerkendelsesværdigt, ikke markedsføringsmæssigt sigte.
Bestemmelsen giver  

 mulighed for at tillade vederlagsfri udlevering af lægemidler fx i  

 informationsøjemed.
10.2. Udlevering til sundhedspersoner Indenrigs- og sundhedsministeren fastsætter regler om, i hvilket  

 omfang lægemidler må udleveres til sundhedspersoner, jf. lægemiddellovens  

 § 67, stk. 2. Ifølge § 1 i bekendtgørelse om udlevering af  

 lægemiddelprøver må vederlagsfri udlevering af lægemiddelprøver kun finde  

 sted  

 på følgende betingelser:
 1)  

 	  

 Lægemiddelprøver må  

 kun udleveres til læger, tandlæger og dyrlæger og kun i det omfang, de  

 pågældende er berettigede til at ordinere lægemidlet, og anvendelsen er  

 tilladt  

 for de pågældende som led i deres udøvelse af henholdsvis læge-, tandlæge-  

 eller dyrlægevirksomhed.
 2)  

 	  

 Der må kun udleveres  

 1 prøve om året af hvert lægemiddel til hver læge, tandlæge eller dyrlæge.  

 Hvis  

 lægemidlet findes i flere former eller styrker, må der udleveres 1 prøve af  

 hver form og styrke.
 3)  

 	  

 Lægemiddelprøven må  

 ikke være større end den mindste pakning, der markedsføres.
 4)  

 	  

 Pakningen skal være  

 mærket »Gratis lægemiddelprøve - ikke til salg«.
 5)  

 	  

 Lægemiddelprøver må  

 kun udleveres mod en skriftlig, dateret og underskrevet anmodning herom fra  

 modtageren.
6)  

 	  

 Lægemiddelprøver må  

 kun udleveres af indehaveren af markedsføringstilladelsen eller dennes  

 repræsentant.
Udlevering må ikke ske fra apoteket.
 7)  

 	  

 Hver lægemiddelprøve  

 skal ledsages af det til lægemidlet hørende produktresumé.
 8)  

 	  

 Der må ikke udleveres  

 prøver af lægemidler, som er omfattet af lov om euforiserende stoffer.
Indehaveren af markedsføringstilladelsen eller dennes repræsentant  

 skal føre regnskab med antallet af udleverede lægemiddelprøver af det enkelte  

 lægemiddel, opgjort på lægemiddelform og styrke.
Regnskabet, herunder  

 anmodningerne fra modtagerne af prøverne, skal gemmes i mindst 2 år og i  

 denne  

 periode være tilgængeligt for Lægemiddelstyrelsen, jf. § 2 i  

 bekendtgørelse om udlevering af lægemiddelprøver.
 Lægemiddelprøver må kun anvendes af lægen, tandlægen eller  

 dyrlægen i dennes behandlingsvirksomhed, jf. bekendtgørelse om udlevering af  

 lægemiddelprøver § 4.
En lægemiddelprøve må altid kun udleveres efter skriftlig  

 anmodning fra lægen.
Anmodningen skal indeholde dato og lægens underskrift.  

 Det  

 er ikke tilstrækkeligt med en underskrift af lægens sekretær.
11. Spørgsmål, klage og rekurs 11.1. Spørgsmål og  

 klager Spørgsmål vedrørende reglerne om reklame for lægemidler og klager  

 over ulovlige reklamer kan sendes til Lægemiddelstyrelsen, Axel Heides Gade  

 1,  

 2300 København S, dkma@dkma.dk, jf. dog pkt. 11.2.
 Den, der klager over en reklame, kan som udgangspunkt ikke  

 forvente anonymitet, da klagen er omfattet af reglerne i offentlighedsloven  

 og  

 forvaltningsloven om adgang til aktindsigt i offentlige myndigheders  

 dokumenter.
 Lægemiddelstyrelsens afgørelser i sager om reklame for lægemidler  

 kan indbringes for Indenrigs- og Sundhedsministeriet, Slotsholmsgade 10-12,  

 1264  

 København K.
11.2. TV-reklamer Klager over lægemiddelreklamer i radio og TV skal sendes til Radio-  

 og tv-nævnet, Mediesekretariatet, Vognmagergade 10, 1., 1120 København K,  

 rtv@mediesekretariat.dk.
 Radio- og tv-nævnet indhenter en udtalelse fra  

 Lægemiddelstyrelsen, inden det træffer afgørelse i sager om reklame for  

 lægemidler.
12. Selvjustitsorganer 12.1. Forholdet  

 mellem Lægemiddelstyrelsen og selvjustitsorganer Lægemiddelstyrelsens kontrolvirksomhed på reklameområdet bliver  

 suppleret af selvjustitsorganer i brancheregi, der sideløbende med  

 Lægemiddelstyrelsen overvåger lovligheden af virksomhedernes  

 reklameaktiviteter.  

 Der findes 5 selvjustitsorganer: Nævnet for Medicinsk Informationsmateriale,  

 VIF's  

 Markedsføringsnævn, Apotekernes Etiske Nævn, Lægeetisk Nævn og Helsebranchens  

 Leverandørforenings Etiske Nævn.
Uanset at en klage over en reklame falder inden for et af  

 selvjustitsorganernes virksomhedsområde, kan en klager til enhver tid vælge  

 at  

 klage til Lægemiddelstyrelsen i stedet.
Lægemiddelstyrelsen kan som led i  

 behandlingen af klagen indhente en udtalelse fra det relevante  

 selvjustitsorgan.
Den afgørelse, der er truffet af et selvjustitsorgan, kan ikke som  

 sådan indbringes for Lægemiddelstyrelsen.
Men en utilfreds part er ikke  

 afskåret fra at indbringe en sag for Lægemiddelstyrelsen, selvom den allerede  

 har været behandlet i et selvjustitsorgan.
Selvjustitsorganets afgørelse vil  

 i  

 sådanne tilfælde indgå i Lægemiddelstyrelsens vurdering af sagen.
Danmarks Apotekerforening og Lægeforeningen,  

 Lægemiddelindustriforeningen, Industriforeningen for Generiske Lægemidler og  

 Parallelimportørforeningen har den 13. marts 2007 indgået en fælles aftale om  

 de indbyrdes regler for samarbejdet på lægemiddelområdet.
Samtidig har  

 parterne  

 underskrevet en principaftale om etablering af et nyt fælles etisk nævn  

   

 Nævnet for Selvjustits på Lægemiddelområdet (NSL). Nævnet skal føre tilsyn  

 med,  

 at branchereglerne for det faglige samarbejde mellem lægemiddelindustrien og  

 sundhedspersoner overholdes.
Det er hensigten, at det nye etiske nævn skal  

 påbegynde sit arbejde 1. januar 2008, hvis det forinden bliver godkendt af  

 aftaleparternes respektive kompetente forsamlinger.
Den ny samarbejdsaftale  

 (selvjustitsaftalen) træder i kraft den 1. juni 2007. I aftalen samles  

 eksisterende aftaler mellem lægemiddelindustriforeningen, Lægeforeningen og  

 Apotekerforeningen i én fælles aftale, og der er samtidig foretaget en  

 opdatering, som tager højde for de seneste justeringer af reklamereglerne.
I  

 perioden frem til etableringen af NSL skal overholdelsen af samarbejdsaftalen  

 påses af henholdsvis Nævnet for Medicinsk Informationsmateriale, Apotekernes  

 Etiske Nævn og Lægeetisk Nævn.
12.2. Nævnet for  

 Medicinsk Informationsmateriale Nævnet for Medicinsk Informationsmateriale (NMI) påser, at det  

 faglige samarbejde mellem sundhedspersoner og lægemiddelindustrien sker i  

 overensstemmelse med gældende regler, herunder bestemmelser der er indeholdt  

 i  

 samarbejdsaftalen med Lægeforeningen og Apotekerforeningen.
Nævnet behandler  

 klager og forespørgsler fra sundhedspersoner samt fra personer og  

 virksomheder  

 tilknyttet Lægemiddelindustriforeningen, Industriforeningen for Generiske  

 Lægemidler, Parallelimportørforeningen samt Foreningen af Medicingrossister,  

 klager fra offentlige myndigheder, klager fra udbydere af lægemidler, der har  

 underlagt sig Nævnets kompetence, samt klager fra andre, der måtte have en  

 særlig og anerkendelsesværdig interesse i den pågældende sag.
 NMI kan også på eget initiativ optage sager til behandling.  

 Endelig kan NMI foretage en forhåndsbedømmelse af medicinsk  

 informationsmateriale m.v., hvis en virksomhed, der er underlagt nævnets  

 kompetence, beder om det.
 Reklame over for offentligheden falder uden for NMIs kompetence.
 Henvendelse sker til NMI, Strødamvej 50 A, 2100 København Ø,  

 info@nmidk.dk.
12.3.  

 Veterinærmedicinsk Industriforening (VIF), Markedsføringsnævnet VIFs Markedsføringsnævn behandler og tager stilling til klager  

 over VIF-medlemmers reklameaktiviteter vedrørende veterinære lægemidler.
 Henvendelse sker til VIF, Markedsføringsnævnet, Strødamvej 50 A,  

 2100 København Ø, vif@vif.dk.
12.4. Apotekernes Etiske Nævn Apotekernes Etiske Nævn påser, at det faglige samarbejde mellem  

 apoteker og lægemiddelindustrien sker i overensstemmelse med gældende regler,  

 herunder bestemmelser, der er indeholdt i samarbejdsaftalen  

 (selvjustitsaftalen).
Apotekernes Etiske Nævn behandler klager fra apotekere,  

 leverandører omfattet af samarbejdsaftalen, NMI samt andre, der har en særlig  

 og anerkendelsesværdi interesse i den pågældende sag.
Nævnet kan også på eget  

 initiativ optage sager til behandling.
 Henvendelse sker til Apotekernes Etiske Nævn, Sekretariatet,  

 Bredgade 54, Postboks 2181, 1017 København K.
12.5. Lægernes Etiske Nævn Lægernes Etiske Nævn påser, at det faglige samarbejde mellem læger  

 og lægemiddelindustrien sker i overensstemmelse med gældende regler, herunder  

 bestemmelser, der er indeholdt i samarbejdsaftalen (selvjustitsaftalen).
Nævnet behandler klager efter henvendelse fra lægelige organisationer,  

 medlemmer af lægeforeningen, NMI samt andre, der har en særlig og  

 anerkendelsesværdig interesse i den pågældende sag.
Nævnet kan også på eget  

 initiativ optage en sag til behandling.
 Henvendelse sker til Lægernes Etiske Nævn, Trondhjemsgade 9, 2100  

 København Ø.
12.6. Helsebranchens  

 Leverandørforenings Etiske Nævn Helsebranchens Leverandørforenings Etiske Nævn behandler sager om  

 reklame, der er i strid med lovgivningen og Helsebranchens  

 Leverandørforenings  

 egne etiske regler.
Nævnet kan tage sager op af egen drift, ligesom  

 Helsebranchens  

 Leverandørforenings bestyrelse og medlemmer kan bede nævnet om at tage en sag  

 op.
Nævnet kan kun behandle sager, der vedrører Helsebranchens  

 Leverandørforenings medlemmer.
Dog kan nævnet også fremkomme med udtalelser i  

 principielle sager, uanset disse ikke direkte vedrører medlemmer af  

 Helsebranchens Leverandørforening.
 Henvendelse til Helsebranchens Leverandørforening, Børsen, 1217  

 København K, hbl@hts.dk.
13. Tidligere vejledning Lægemiddelstyrelsens vejledning nr. 166 af 5. oktober 1998 om  

 reklame for lægemidler bortfalder.
Lægemiddelstyrelsen, den 24. maj  

 2007 Elin Andersen Bilag 1 Indhold 1.
Reklamereglerne 2.
Reklamebegrebet og reglernes anvendelsesområde 2.1.
Definition og anvendelsesområde 2.2.
Undtagelser 2.3.
Sundhedspersoner og offentlighed 3.
Generelle bestemmelser 3.1.
Grundlæggende krav til reklamer 3.2.
Sammenlignende reklame 3.3.
Lægemidler der ikke sælges i Danmark 3.4.
Magistrelle lægemidler 3.5.
Særlige lægemidler 3.6.
Opbevaring af reklamer 3.7.
Påbud 3.8.
Brug af ordet apotek 4.
Reklame over for offentligheden 4.1.
 Receptpligtige lægemidler m.m.
 4.2.
Fagblade 4.3.
Skjult reklame 4.4.
Pligtoplysninger 4.4.1.
Reklame i det fri, på film og i radioen 4.4.2.
Reklame i fjernsynet 4.4.3.
Reklame på monitorer i butikslokaler 4.4.4.
Veterinære lægemidler 4.4.5.
 Formkrav m.m.
 4.5.
Specifikke forbud 4.5.1.
Anbefaling fra personer der nyder særlig anseelse 4.5.2.
Alvorlige sygdomme 4.6.
Reklame over for personale mv. i visse forretninger 4.7.
Repræsentation 5.
Reklame over for sundhedspersoner 5.1.
Pligtoplysninger 5.2.
Veterinære lægemidler 5.3.
Remindere 5.4.
Informationsmateriale 5.5.
Økonomiske fordele for sundhedspersoner 5.5.1.
Konkurrencer 5.5.2.
Betaling for faglige ydelser 5.6.
 Repræsentation og sponsorering m.m.
 5.6.1.
Niveau og omfang 5.6.2.
Arrangementer i udlandet 5.6.3.
Borgermøder 5.7.
Underholdning 6.
Omkostningsbegrundede rabatter  afgrænsning og  

 definition 6.1.
Særlige regler om skiltepligt, dokumentation m.v. vedr.  

 apoteksforbeholdte lægemidler 6.2.
Bonus m.m. til lægemiddelforbrugere 7.
Homøopatiske lægemidler 7.1.
Homøopatiske lægemidler registreret efter forenklet  

 procedure 7.2.
Andre homøopatiske lægemidler 8.
Internettet 8.1.
Reklame på nettet 8.1.1.
Reklame over for sundhedspersoner 8.2.
Pligtoplysninger 9.
Lægemiddelkonsulenter 9.1.
Definition og uddannelse 9.2.
 Udlevering af produktresumé m.m.
 9.3.
Indberetning af bivirkninger 10.
Udlevering af lægemiddelprøver 10.1.
Udlevering til offentligheden 10.2.
Udlevering til sundhedspersoner 11.
Spørgsmål, klage og rekurs 11.1.
Spørgsmål og klager 11.2.
TV-reklamer 12.
Selvjustitsorganer 12.1.
Forholdet mellem Lægemiddelstyrelsen og  

 selvjustitsorganer 12.2.
Nævnet for Medicinsk Informationsmateriale 12.3.
Veterinærmedicinsk Industriforening (VIF),  

 Markedsføringsnævnet 12.4.
Apotekernes Etiske Nævn 12.5.
Lægernes Etiske Nævn 12.6.
Helsebranchens Leverandørforenings Etiske Nævn 13.
Tidligere vejledning 1)  

 Som ændret ved bekendtgørelse nr. 393 af 27. april 2007.
2)  

 Ved »data on file« forstås en endelig og signeret studierapport, hvori der er  

 redegjort for undersøgelsens resultater, fremkommet ved en statistisk  

 bearbejdning af data i henhold til protokollen.
Detaljerede resultater, inkl.  

 individuelle data, skal fremgå af et eller flere tillæg.
I en synopsis af  

 rapporten beskrives kortfattet, men udtømmende, design, behandling,  

 patientmateriale og vigtigste resultater.
I referencen angives rapportens  

 fuldstændige titel og studiekode, navnet på den principale investigator og  

 den  

 medicinsk ansvarlige samt årstal og firmanavn.
