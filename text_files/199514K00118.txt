Nr BTL 118 Betænkning over Forslag til lov om ændring af forskellige skattelove  

 (International sambeskatning m.v.)   

 Nr L 118 1995-96, 1. samling Afgivet af Skatteudvalget Afgivet: 19960508 Udvalget har behandlet lovforslaget i nogle møder og har herunder stillet  

 spørgsmål til skatteministeren, som denne har besvaret skriftligt.
 Endvidere har udvalget modtaget skriftlige henvendelser fra:
Danisco, Erhvervenes Skattesekretariat, Ernst & Young A/S, Finansrådet, Foreningen af Statsautoriserede Revisorer, Icopal A/S og Scandinavian Service Partner.
 Der er af skatteministeren og to mindretal stillet ændringsforslag, hvorom  

 henvises til de ledsagende bemærkninger.
 Herefter indstiller et flertal (Socialdemokratiets, Venstres, Det  

 Konservative Folkepartis, Det Radikale Venstres, Centrum-Demokraternes og  

 Dansk Folkepartis medlemmer af udvalget) lovforslaget til vedtagelse  

 med de af skatteministeren stillede ændringsforslag.
 Flertallet vil stemme imod de af mindretallene stillede ændringsforslag.
Et flertal inden for flertallet (Venstres, Det Konservative Folkepartis og  

 Dansk Folkepartis medlemmer af udvalget) bemærker, at under 1. behandling af  

 nærværende lovforslag fremhævede Venstre og Det Konservative Folkeparti, at  

 det for dansk erhvervsliv og andre, der direkte eller indirekte kunne blive  

 berørt af lovforslaget, var urimeligt, at der allerede inden et år efter, at  

 der ved lov nr. 312 af 17. maj 1995 om ændring af forskellige skattelove.  

 (International beskatning) var gennemført omfattende og komplicerede  

 ændringer af reglerne om international beskatning, på ny blev lagt op til  

 ændring af disse regler.
Dette er fortsat flertallets opfattelse.
Udvalgsbehandlingen og de herunder tilvejebragte oplysninger har  

 overbevist flertallet om, at de hidtil om sambeskatning af udenlandske  

 selskaber gældende regler, der er gavnlige for danske virksomheder, vil kunne  

 anvendes på en utilsigtet måde.
Da de af skatteministeren stillede  

 ændringsforslag på en række punkter indebærer ændringer i lovforslaget, som  

 det oprindeligt forelå (herunder bl.a. ændringer af lovforslagets § 2, § 6 og  

 § 9), og herved imødekommer flertallets og brancheorganisationers ønsker,  

 finder flertallet at kunne stemme for lovforslaget, som det foreligger med de  

 af skatteministeren stillede ændringsforslag.
 Flertallet bemærker samtidig, at man herved har forudsat, at der nu er  

 skabt endelig klarhed vedrørende de regler om international beskatning m.v.,  

 som lovforslaget og lov nr. 312 af 17. maj 1995 omhandler, således at  

 skatteyderne kan disponere i tillid hertil.
Et mindretal (Socialistisk Folkepartis medlem af udvalget)  

 indstiller lovforslaget til vedtagelse med de under nr. 1-9, 11, 12,  

 15-17, 21, 22, 26, 27, 29, 30 og 32 nævnte ændringsforslag.
Mindretallet vil  

 stemme imod ændringsforslag nr. 10, 19, 20, 23, 24, 28 og 31. Mindretallet  

 vil hverken stemme for eller imod ændringsforslag nr. 13, 14 og 18.
 Socialistisk Folkeparti er af den opfattelse, at lovforslaget er et  

 fremskridt, idet det yderligere begrænser mulighederne for urimelige  

 skattebesparelser gennem sambeskatning med udenlandske datterselskaber.
 Socialistisk Folkeparti ønsker dog at påpege, at reglerne nu yderligere er  

 blevet komplicerede, og at det må forudses, at der ved de nu foreslåede  

 ændringer dels fortsat er huller i regelsættet, dels er skabt nye huller og  

 andre uhensigtsmæssigheder, der herefter skal ændres det kommende  

 folketingsår.
Socialistisk Folkeparti er således ikke tryg ved en lovforberedelse, der  

 betyder, at der ved ændringsforslag, der stilles kort tid før  

 betænkningsafgivelsen, foretages en lang række ændringer i det oprindelige  

 lovforslag.
Således er Socialistisk Folkeparti særlig utryg ved de omfattende  

 udvidelser af mulighederne for skattemæssig succession.
Socialistisk  

 Folkeparti vil allerede af den grund stemme imod nogle af de stillede  

 ændringsforslag.
 Socialistisk Folkeparti ønsker derfor at påpege, at der er behov for  

 forenkling af regelsættet.
 Der er herunder behov for regler, der afskaffer de nuværende regler for  

 sambeskatning med udenlandske datterselskaber.
I stedet må opstilles skatteregler, der klart politisk definerer, i hvilke  

 situationer det er rimeligt med gunstige regler.
Det er erkendt, at de  

 nuværende generelle regler er for gunstige, og der er derfor fastsat en lang  

 række undtagelser og særregler, der skal forhindre urimelige fordele ved det  

 generelle regelsæt.
I stedet for sådanne vide generelle regler med omfattende  

 undtagelser og begrænsninger bør det defineres, hvilke situationer der bør  

 begunstiges, og reglerne derefter udformes, så de kun vedrører disse  

 situationer.
 Socialistisk Folkeparti mener derfor, at reglerne om mulighed for  

 sambeskatning med udenlandske datterselskaber skal ophæves og erstattes af  

 enklere regler dels om fuld skattepligt for de selskaber, der nu er  

 undergivet tvungen sambeskatning, dels regler om øgede muligheder for fradrag  

 hos det danske selskab for tilskud til datterselskabet i udlandet, hvis dette  

 datterselskab er i en indledende fase og dets virksomhed er væsentlig for  

 afsætning af produkter og lignende produceret hos de danske selskaber i  

 koncernen.
Socialistisk Folkeparti opfordrer derfor skatteministeren til at  

 undersøge, om der ikke er andre skattepolitiske virkemidler, der kan opfylde  

 de positive intentioner, der er i de nuværende sambeskatningsregler med  

 udenlandske datterselskaber, således at den generelle mulighed for  

 sambeskatning med udenlandske datterselskaber kan afskaffes.
Det bemærkes  

 her, at der ikke i andre lande findes tilsvarende regler om mulighed for  

 sambeskatning med udenlandske datterselskaber.
 Socialistisk Folkeparti ønsker desuden at påpege, at det ikke er  

 tilstrækkeligt, at der nu opbygges komplicerede regler for CFC-beskatning og  

 sambeskatning med udenlandske datterselskaber m.v., hvis der ikke samtidig  

 opbygges en skatteadministration, der kan administrere og kontrollere disse  

 regler.
 Socialistisk Folkeparti vil derfor til efteråret anmode skatteministeren  

 om at redegøre for, hvilke tiltag der er taget for at gennemføre den fornødne  

 administration og kontrol af de nu foreslåede regler.
 Socialistisk Folkeparti forudsætter desuden, at skatteministeren  

 foranlediger, at der sker de fornødne ændringer i skattekontrolloven, således  

 at det sikres, at der til skattemyndighederne fremsendes de fornødne  

 oplysninger til administration og kontrol af de nye regler, samt at  

 Ligningsrådet ændrer vilkårene for sambeskatning med udenlanske  

 datterselskaber, således at det pålægges det danske moderselskab at fremsende  

 de fornødne oplysninger.
 Således forudsætter ændringsforslag nr. 5, hvorefter de foreslåede regler  

 om tvungne afskrivninger ændres til at gøre afskrivninger og fradrag afhængig  

 af den lokalt selvangivne indkomst, at de pågældende selskaber for eftertiden  

 sammen med den danske selvangivelse skal indsende kopi af den lokale  

 selvangivelse og indkomstopgørelse samt skatteopgørelser m.v. og oplyse, om  

 der er etableret lokal sambeskatning med selskaber, der ikke er med i den  

 danske sambeskatning og meget mere.
 Desuden forudsætter ændringsforslagets beregningsmetode i den foreslåede §  

 5 I, stk. 1, i ligningsloven (»omregnet til danske kroner ved udløbet af  

 samme indkomstår«), at sambeskatningsvilkår 2.7, der giver mulighed for  

 omregning efter ultimokurs eller en gennemsnitskurs, ændres, således at der  

 kun anvendes ultimokurs ved udløbet af indkomståret.
 Socialistisk Folkeparti vil hverken stemme for eller imod de af  

 Enhedslisten stillede ændringsforslag nr. 13, 14 og 18.
 Socialistisk Folkeparti kan tilslutte sig intentionerne i ændringsforslag  

 nr. 13 og 14, men forslagene er for upræcise bl.a. ved angivelse af rente.  

 Der menes formentlig tillæg, og dette tillæg skal vel beregnes på  

 indkomstårsbasis.
Tilsvarende har Socialistisk Folkeparti sympati for ændringsforslag nr.  

 18, men princippet i ændringsforslaget bryder med andre af de stillede  

 forslag og ændringsforslag.
Dette ændringsforslag vil derfor ligeledes kræve  

 yderligere bearbejdelse.
Socialistisk Folkeparti vil stemme imod ændringsforslag nr. 10, idet  

 Socialistisk Folkeparti generelt er af den opfattelse, at fragtskatter ikke  

 bør begrunde credit i dansk skat, hvilket reelt betyder fuld refusion af  

 disse fragtskatter fra den danske statskasse.
Fragtskatter bør skattemæssigt  

 behandles som andre afgifter og lignende, det vil sige som  

 fradragsberettigede driftsudgifter.
Socialistisk Folkeparti vil stemme imod ændringsforslagene nr. 19, 20 og  

 23 og har stillet underændringsforslag nr. 26 om, at bl.a. § 02, nr. 1, i  

 ændringsforslag nr. 25 udgår, idet disse ændringsforslag dels lemper den  

 foreslåede såkaldte CFC-beskatning, dels indfører en ny indkomststart i  

 personskattelovens § 8 b, kaldet CFC-indkomst.
Alene tanken om, hvorledes  

 selvangivelsen og vejledningen i beregningen af slutskat bliver yderligere  

 kompliceret af indførelse af en ny indkomststart, kaldet CFC-indkomst, burde  

 være nok til at overveje enklere løsninger.
 Socialistisk Folkeparti vil stemme imod ændringsforslag nr. 24, idet dette  

 ændringsforslag helt ubegrundet nedsætter afgiften på indskud i udenlandske  

 fonde og truster til 20 pct. fra de ellers foreslåede 34 pct.
Til ændringsforslaget anføres, at det svarer til afgiften på gaver til  

 danske fonde.
Socialistisk Folkeparti er imidlertid af den opfattelse, at den  

 foreslåede afgift skulle kompensere for, at der i en udenlandsk fond eller  

 trust ikke skete beskatning i modsætning til en dansk fond.
Afgiften bør  

 derfor være 34 pct., hvilket svarer til den danske fondsskat.
Ved at opkræve  

 en afgift på 34 pct. af indskuddet opnås der det korrekte økonomiske  

 resultat, at fremtidigt afkast nedsættes med 34 pct. og derfor giver samme  

 afkast som afkastet efter skat af tilsvarende indskud i en dansk fond  

 undergivet dansk beskatning.
Socialistisk Folkeparti er imod ændringsforslag nr. 25 (§ 02, nr. 2), idet  

 Socialistisk Folkeparti finder, at det vil virke helt urimeligt, hvis der  

 indføres regler, hvorefter de nuværende alt for gunstige regler om skattefri  

 aktieombytning kan udvides til også at gælde aktier i selskaber i  

 skattelylande.
Den foreslåede succession betyder, at det i fremtiden kan  

 udnyttes, hvis der opstår et hul i regelsættet, og vil yderligere komplicere  

 skattemyndighedernes kontrol.
Der er ikke i forbindelse med ændringsforslaget  

 fremlagt argumenter, der understøtter en forretningsmæssig grund til det  

 foreslåede.
Socialistisk Folkeparti har derfor stillet underændringsforslag  

 (nr. 26) om, at bl.a. denne del af ændringsforslag nr. 25 udgår.
Socialistisk Folkeparti er imod ændringsforslag nr. 25 (§ 03, nr. 1), idet  

 Socialistisk Folkeparti finder, at det vil virke helt urimeligt, hvis der  

 indføres regler, hvorefter de nuværende alt for gunstige regler om skattefri  

 succession ved skattefri fusion kan udvides til også at gælde aktier i  

 selskaber i skattelylande.
Den foreslåede regel betyder, at beskatningen nu  

 kan vaskes af ved omhyggelig og langsigtet planlægning.
Der er ikke i  

 forbindelse med ændringsforslaget fremlagt argumenter, der understøtter en  

 forretningsmæssig grund til det foreslåede.
Socialistisk Folkeparti har  

 derfor stillet underændringsforslag (nr. 26) om, at bl.a. denne del af  

 ændringsforslag nr. 25 udgår.
 Socialistisk Folkeparti er imod ændringsforslag nr. 25 (§ 03, nr. 3-18),  

 idet Socialistisk Folkeparti finder det helt urimeligt, at der ved  

 fremlæggelse af et sådant omfattende ændringsforslag kort før  

 betænkningsafgivelsen foretages fundamentale ændringer i reglerne om  

 spaltning, således at det gøres endnu lettere at opnå skatteudskydelse ved  

 brug af spaltningsreglerne.
Ændringsforslaget har ingen naturlig tilknytning til det fremsatte  

 lovforslag og bør alene af den grund afvises.
Socialistisk Folkeparti har  

 derfor stillet underændringsforslag (nr. 26) om, at bl.a. denne del af  

 ændringsforslag nr. 25 udgår.
Socialistisk Folkeparti vil ikke afvise, at det kan være hensigtsmæssigt,  

 at de selskabsretlige og skatteretlige definitioner på en spaltning er  

 sammenfaldende, men ændringerne i de skatteretlige regler bør forberedes  

 grundigt, og det må herunder vurderes, om de nuværende regler er  

 hensigtsmæssige.
Denne vurdering bør omfatte såvel de skatteretlige som de  

 selskabsretlige regler, således at disse bliver sammenfaldende, men  

 ændringsforslaget løser kun enkelte koordineringsproblemer.
 Socialistisk Folkeparti vil stemme imod ændringsforslag nr. 28, idet  

 Socialistisk Folkeparti ikke finder anledning til at udskyde ikrafttrædelsen  

 af de nye regler.
 Socialistisk Folkeparti vil stemme imod ændringsforslag nr. 31, idet  

 Socialistisk Folkeparti ikke finder det rimeligt, at der ved dette  

 komplicerede regelsæt ved ændringsforslaget bestemmes, at der for perioden  

 fra 1992 skal bruges et andet regelsæt for derefter for indkomstår, der  

 påbegyndes efter den 6. december 1995 at skifte over til det nye regelsæt ved  

 opgørelsen.
 Et andet mindretal (Enhedslistens medlem af udvalget) indstiller  

 lovforslaget til vedtagelse med de under nr. 2, 3, 5-7, 13-15, 18, 21  

 og 22 nævnte ændringsforslag.
Enhedslisten støtter lovforslaget, fordi det lukker nogle huller i  

 skattelovgivningen.
Det er meget sigende om vores skattelovgivning, at  

 skatteministeren i sin fremsættelse af lovforslaget begrunder det med, at  

 »skatteydere med mulighed for grænseoverskridende transaktioner ikke  

 skal have lov til at opnå vilkårlige skattefordele«.
Det har ikke været  

 muligt at få oplyst, hvad disse skattehuller har kostet de offentlige kasser,  

 men det er dog oplyst, at disse regler, der nu ændres, har eksisteret siden  

 1936.
Efter Enhedslistens opfattelse vil der også efter dette lovforslags  

 gennemførelse være skatteydere, der kan finde ud af at opnå vilkårlige  

 skattefordele, selv om nogle muligheder nu blokeres.
Derfor mener  

 Enhedslisten, at der er brug for helt andre typer af initiativer for at  

 fjerne mulighederne for skatteunddragelser.
Enhedslisten mener f.eks., at  

 selve muligheden for international sambeskatning burde ophæves.
Det vil  

 effektivt fjerne muligheder for snyd og samtidig forenkle skattelovgivningen  

 betydeligt.
Enhedslisten støtter lovforslaget i den oprindelige udformning med  

 undtagelse af § 2, nr. 10, der medfører, at danske skatteydere kommer til at  

 betale den skat, danskejede datterselskaber skal betale i udlandet.  

 Enhedslisten ønsker endvidere, at der beregnes rente af den skattekredit, der  

 ydes via muligheden for sambeskatning.
Enhedslisten har derfor stillet  

 ændringsforslag nr. 13 og 14, hvorefter en forhøjelse af et moderselskabs  

 skattepligtige indkomst efter den foreslåede § 33 E i ligningsloven forrentes  

 med en rente svarende til mindsterenten.
Endelig afviser Enhedslisten de af  

 skatteministerens ændringsforslag, der lemper stramningerne i det oprindelige  

 lovforslag og mindsker det oprindeligt beregnede provenu.
Ændringsforslag Til § 1Af skatteministeren, tiltrådt af et flertal (udvalget  

 med undtagelse af EL):
 1) Efter nr. 6 indsættes som nye numre:
 »01. I § 17, stk. 2, ændres »der er hjemmehørende  

 i udlandet, og som ikke er omfattet af skattefritagelsen i § 13, stk.  

 3,» til: »der er eller har været hjemmehørende i udlandet, og som  

 ikke er omfattet af skattefritagelsen i § 13, stk. 1, nr. 2, eller stk.  

 3,».
02. I § 17, stk. 3, ændres »der er hjemmehørende i  

 udlandet, og udbyttet ikke er omfattet af § 13, stk. 5« til: »der  

 er eller har været hjemmehørende i udlandet, og udbyttet ikke er omfattet af  

 § 13, stk. 4 eller 5«.' Af skatteministeren, tiltrådt af udvalget:
 2) Nr. 7 affattes således:
 »7. I § 31, stk. 1, indsættes efter 5. pkt.:
»Tilladelse til sambeskatning med et datterselskab, der er eller har  

 været hjemmehørende i udlandet, kan ikke meddeles, hvis mere end 50 pct. af  

 aktiekapitalen i datterselskabet er erhvervet fra et eller flere  

 koncernforbundne selskaber m.v., jf. kursgevinstlovens § 6 B, stk. 3,  

 medmindre moderselskabet direkte eller indirekte har ejet mere end 50 pct. af  

 aktiekapitalen i datterselskabet i hele perioden, hvor moderselskabet har  

 været koncernforbundet med datterselskabet, jf. kursgevinstlovens § 6 B, stk.  

 3.«» 3) I det under nr. 10 foreslåede nye punktum i § 32,  

 stk. 1, indsættes efter »m.v.«: »eller af fonde eller  

 truster stiftet af disse.« Til § 2Af skatteministeren, tiltrådt af et flertal (udvalget  

 med undtagelse af EL):
 4) Før nr. 1 indsættes som nyt nummer:
 »01. I § 5 B indsættes efter 1. pkt. som nyt punktum:
»Tilsvarende gælder, hvis en skattepligtig efter bestemmelserne i en  

 dobbeltbeskatningsoverenskomst bliver hjemmehørende her i landet eller i en  

 fremmed stat, Færøerne eller Grønland.«» Af skatteministeren, tiltrådt af udvalget:
 5) Det under nr. 1 foreslåede § 5 I, stk. 1,  

 affattes således:
»Afskrivninger eller udgifter, som efter skatteyderens valg efter de  

 almindelige regler kan vælges fradraget i det pågældende indkomstår eller i  

 senere indkomstår, skal fradrages ved opgørelsen af den skattepligtige  

 indkomst fra et fast driftssted eller et udenlandsk sambeskattet  

 datterselskab i det omfang, den skattepligtige indkomst overstiger  

 beregningsgrundlaget for den udenlandske skat i det land, hvor det faste  

 driftssted er beliggende eller datterselskabet er hjemmehørende, omregnet til  

 danske kroner ved udløbet af samme indkomstår.« 6) I det under nr. 2 foreslåede § 16 H, stk. 1,  

 udgår 1. pkt., og i stedet indsættes som nye punktummer:
»Såfremt en skattepligtig omfattet af kildeskattelovens § 1  

 kontrollerer et udenlandsk selskab eller en forening m.v. (selskabet), hvis  

 virksomhed overvejende er af finansiel karakter, og hvis afkast beskattes  

 væsentlig lavere end efter danske regler, medregnes selskabets indkomst  

 opgjort efter danske regler ved opgørelsen af den skattepligtige indkomst.  

 Tilsvarende gælder, hvis den skattepligtige i fællesskab med nærtstående  

 eller i fællesskab med en fond eller trust stiftet af den skattepligtige  

 eller dennes nærtstående eller fonde eller truster stiftet af disse  

 kontrollerer et udenlandsk selskab som nævnt i 1. pkt.« 7) I det under nr. 2 foreslåede § 16 H, stk. 1, 2.  

 pkt., der bliver 3. pkt., ændres »Personen« til: »Den  

 skattepligtige«.
 Af skatteministeren, tiltrådt af et flertal (udvalget med  

 undtagelse af EL):
 8) I det under nr. 2 foreslåede § 16 H, stk. 2, 1.  

 pkt., ændres »Selskabsskattelovens § 32, stk. 1, sidste pkt., og  

 stk. 2-9« til: »Selskabsskattelovens § 32, stk. 1, sidste pkt., og  

 stk. 2-7«, i 1. pkt. ændres endvidere »personer« til:  

 »skattepligtige omfattet af stk. 1,», og i 2. pkt. ændres  

 »En person« til: »Den skattepligtige«.
 9) I den under nr. 2 foreslåede § 16 H indsættes  

 efter stk. 2 som nyt stykke:
»Stk. 3. For skattepligtige omfattet af stk. 1 medregnes  

 udbytte fra selskaber m.v. omfattet af stk. 1 ikke til den skattepligtige  

 indkomst i det omfang, udbyttet ikke overstiger den danske skat, som den  

 skattepligtige skal betale af indkomsten i selskabet.« Af skatteministeren, tiltrådt af et flertal (udvalget med  

 undtagelse af SF og EL):
 10) Efter nr. 5 indsættes som nyt nummer:
 »02. I § 33 indsættes som stk. 8:
»Stk. 8. Fragtskat betalt til en fremmed stat, som overstiger  

 den danske skat, der falder på indkomsten fra den fremmede stat, jf. stk. 1,  

 2. pkt., kan fremføres til fradrag i skatten i de nærmest efterfølgende 5  

 indkomstår.
En fremført fragtskat, jf. 1. pkt., kan kun fradrages i et senere  

 år i det omfang, den med tillæg af den i dette år betalte fragtskat ikke  

 overstiger den danske skat, der i dette år falder på den udenlandske  

 indkomst.
Sidstnævnte fragtskat fradrages først.
Fremføres der fragtskatter  

 fra flere indkomstår, fradrages de ældste fragtskatter først, jf. dog 3. pkt.  

 Som fragtskat anses skat på bruttofortjenesten ved international  

 skibstrafik.«» Af skatteministeren, tiltrådt af et flertal (udvalget med  

 undtagelse af EL):
 11) I den under nr. 8 foreslåede ændring af § 33 D  

 affattes stk. 6 således:
»Stk. 6. Stk. 5 finder ikke anvendelse, hvis det faste  

 driftssted, jf. stk. 1, 2. og 3. pkt., overdrages til et selskab omfattet af  

 sambeskatning med det overdragende selskab, jf. selskabsskattelovens § 31,  

 hvis underskud fra det faste driftssted efter udenlandske regler overføres  

 til det erhvervende selskab.
I så fald foretages genbeskatning af fratrukne  

 underskud, der ikke modsvares af senere års overskud, efter bestemmelserne i  

 ligningslovens § 33 E hos det erhvervende selskab.
Tilsvarende finder stk. 5  

 ikke anvendelse, hvis selskabet, efter at ledelsens sæde er flyttet, jf.  

 selskabsskattelovens § 5, stk. 7, omfattes af sambeskatning efter  

 selskabsskattelovens § 31.« 12) I den under nr. 8 foreslåede ændring af § 33 D  

 indsættes efter stk. 7 som nye stykker:
»Stk. 8. Stk. 2 finder ikke anvendelse på afhændelser og ved  

 ophør, når et selskab fusionerer efter reglerne i fusionsskatteloven, hvis  

 underskud for det faste driftssted efter udenlandske regler overføres til det  

 modtagende selskab og det modtagende selskabs overskud beskattes her i landet  

 efter lovgivningens almindelige regler.
I så fald foretages genbeskatning af  

 underskud og fradragsbegrænsning efter stk. 2 og 3 hos det modtagende  

 selskab.
Stk. 9. Hvis et overskud har medført beskatning i henhold til § 33  

 E, stk. 9, 4. pkt., finder stk. 2 og 3 ikke anvendelse.« Af et mindretal (EL):
 13) I den under nr. 9 foreslåede affattelse af § 33 E,  

 stk. 1, indsættes efter 1. pkt. som nye punktummer:
»Forhøjes et moderselskabs skattepligtige indkomst efter 1. pkt.,  

 beregnes en rente svarende til mindsterenten, jf. kursgevinstlovens § 7, stk.  

 3, af det i 1. pkt. nævnte beløb.
Moderselskabets skattepligtige indkomst  

 forhøjes med det efter 2. pkt. opgjorte rentebeløb.« 14) I den under nr. 9 foreslåede affattelse af § 33 E,  

 stk. 2, ændres »Stk. 1, 1. pkt.« til: »Stk. 1, 1.-3.  

 pkt.« Af skatteministeren, tiltrådt af udvalget:
 15) I den under nr. 9 foreslåede affattelse af § 33 E,  

 stk. 2, affattes 2. og 3. pkt. således:
»Dette gælder dog ikke, hvis samtlige aktiver overdrages til et  

 datterselskab omfattet af sambeskatningen, jf. selskabsskattelovens § 31, og  

 underskuddet for det overdragende selskab efter udenlandske regler overføres  

 til det erhvervende selskab.
I så fald genbeskattes underskuddet hos det  

 erhvervende selskab.« Af skatteministeren, tiltrådt af et flertal (udvalget med  

 undtagelse af EL):
 16) I den under nr. 9 foreslåede affattelse af § 33  

 E udgår stk. 7, og i stedet indsættes:
 »Stk. 7. Stk. 1-6 finder ikke anvendelse, når et moderselskab  

 fusionerer efter reglerne i fusionsskatteloven, hvor det modtagende selskab  

 er hjemmehørende her i landet og det udenlandske datterselskab efter fusionen  

 er omfattet af sambeskatning efter selskabsskattelovens § 31. I så fald  

 videreføres genbeskatningssaldoen på udenlandske sambeskattede  

 datterselskaber i det modtagende selskab.
Stk. 8. Stk. 1-5 finder ikke anvendelse, hvis datterselskaber  

 omfattet af sambeskatning efter selskabsskattelovens § 31 fusionerer og  

 underskud efter udenlandske regler overføres til det modtagende selskab.
I så  

 fald genbeskattes underskud i det modtagende selskab.
Stk. 9. Stk. 1-8 finder tilsvarende anvendelse på danske  

 sambeskattede datterselskaber, der har været hjemmehørende i udlandet, for så  

 vidt angår underskud for denne periode.
Det samme gælder, hvis selskabet har  

 erhvervet samtlige aktiver fra et udenlandsk sambeskattet selskab, jf. stk.  

 2, eller et fast driftssted fra et sambeskattet selskab, jf. § 33 D, stk. 6.  

 Det genbeskatningspligtige underskud reduceres med udenlandsk skattepligtig  

 indkomst indtjent efter, at selskabet er blevet hjemmehørende her i landet.  

 Oppebærer datterselskabet overskud fra et fast driftssted eller en fast  

 ejendom omfattet af en dobbeltbeskatningsoverenskomst, hvorefter Danmark skal  

 lempe dobbeltbeskatning efter eksemptionsmetoden, jf. § 33 D, stk. 1, sker  

 genbeskatningen ved, at et beløb svarende til dette overskud medregnes ved  

 opgørelsen af selskabets skattepligtige indkomst.« 17) Efter nr. 9 indsættes som nye numre:
 »03. I § 33 G, stk. 1, 1. pkt., ændres »en  

 person« til: »en skattepligtig omfattet af kildeskattelovens §  

 1«.
04. I § 33 G, stk. 1, 1. pkt., ændres »der er  

 hjemmehørende i udlandet« til: »der er eller har været  

 hjemmehørende i udlandet«.' Af et mindretal (EL):
 18) Nr. 10 udgår.
 Af skatteministeren, tiltrådt af et flertal (udvalget med  

 undtagelse af SF og EL):
 Til § 5 19) Nr. 1 affattes således:
 1. I § 2 ændres »og aktieindkomst« til:»,  

 aktieindkomst og CFC-indkomst«.
 20) Efter nr. 1 indsættes som nyt nummer:
»01. I § 4, stk. 1, nr. 5, ændres »og 7«  

 til: », 7 og 8«.' Af skatteministeren, tiltrådt af udvalget:
 21) Efter nr. 2 indsættes som nyt nummer:
»02. I § 4 a, stk. 1, nr. 2, indsættes efter »1,  

 2, 4 eller 5 a,»: »medmindre de har været hjemmehørende i udlandet,  

 jf. nr. 7,».« 22) Efter nr. 3 indsættes som nyt nummer:
»03. I § 4 a, stk. 1, nr. 7, ændres »der er  

 hjemmehørende i udlandet« til: »der er eller har været  

 hjemmehørende i udlandet«.' Af skatteministeren, tiltrådt af et flertal (udvalget med  

 undtagelse af SF og EL):
 23) Efter nr. 3 indsættes som nye numre:
 »04. I § 4 a, stk. 1, indsættes efter nr. 7 som nyt  

 nummer:
»8) Aktieudbytte og avancer vedrørende aktier eller andele i  

 selskaber eller foreninger m.v., hvis resultat skal beskattes som  

 CFC-indkomst efter § 4 b, når den CFC-skattepligtige person i mindst tre år  

 har opfyldt betingelserne i ligningslovens § 16 H.
Hvis personen ikke har  

 opfyldt betingelserne i ligningslovens § 16 H i tre år, gælder det  

 tilsvarende for udbytte svarende til den CFC-skattepligtige indkomst efter  

 fradrag af den danske og udenlandske skat, der falder på  

 CFC-indkomsten.« 05. I § 4 a, stk. 2, 1. pkt., indsættes efter »Stk.  

 1«: », nr. 1-7,».
 06. Efter § 4 a indsættes som ny paragraf:
»§ 4 b.
CFC-indkomst (Controlled Foreign Company) omfatter  

 det samlede beløb af indkomst som omhandlet i ligningslovens § 16 H.
Stk. 2. CFC-indkomst indgår ikke i den skattepligtige indkomst ved  

 beregning af skat efter §§ 6-8 a og 15.« 07. I § 5, nr. 4, ændres »§ 8 og« til: »§  

 8,», i nr. 5 ændres »§ 8 a.« til: »§ 8 a og«,  

 og efter nr. 5 indsættes som nyt nummer:
»6) skat af CFC-indkomst efter § 8 b.« 08. Efter § 8 a indsættes som ny paragraf:
»§ 8 b.
Af CFC-indkomst svares skat med 34 pct.«» Til § 6 24) I den under nr. 1 forslåede § 3 A ændres  

 i stk. 1 »34 pct.« til: »20 pct.« Nye paragraffer 25) Efter § 8 indsættes som nye paragraffer:
 »§ 01 I lov om kommunal indkomstskat, jf. lovbekendtgørelse  

 nr. 803 af 6. oktober 1995, som ændret ved lov nr. 1078 af 20. december 1995,  

 foretages følgende ændring:
 1. I § 9, stk. 1, indsættes efter 1. pkt. som nyt punktum:
»Tilsvarende gælder for personer, der oppebærer anden indkomst  

 omfattet af lovens § 2 eller kulbrinteskattelovens § 21, stk. 2, forudsat at  

 personen vælger beskatning efter kildeskattelovens afsnit I A.« § 02 I lov om beskatning af fortjeneste ved afståelse af aktier  

 m.v. (aktieavancebeskatningsloven), jf. lovbekendtgørelse nr. 620 af 19. juli  

 1995, som ændret ved lov nr. 1072 af 20. december 1995, foretages følgende  

 ændringer:
 1. I § 6, stk. 5, indsættes efter 3. pkt. som nyt punktum:
»Er besidderen af aktierne undergivet beskatning efter ligningslovens  

 § 16 H i hele ejerperioden eller i mindst tre indkomstår, finder 1. pkt. ikke  

 anvendelse.« 2. I § 13, stk. 3, sidste pkt., ændres »§ 2« til:  

 »§§ 2-3«.
 § 03 I lov om fusion, spaltning og tilførsel af aktiver m.v.  

 (fusionsskatteloven), jf. lovbekendtgørelse nr. 621 af 19. juli 1995, som  

 ændret ved lov nr. 1072 af 20. december 1995, foretages følgende ændringer:
 1. I § 11, stk. 1, udgår »§ 2 a«, og som nyt  

4. pkt. indsættes:
»Er ombyttede aktier omfattet af aktieavancebeskatningslovens § 2 a,  

 anses modtagne aktier i det modtagende selskab for omfattet af denne  

 bestemmelse i de for selskabsdeltageren følgende tre indkomstår efter  

 fusionsdatoen.« 2. § 15, stk. 6, affattes således:
»Stk. 6. Ligningsrådet kan tillade, at bestemmelserne i §§ 9  

 og 11 tilsvarende finder anvendelse ved fusion af selskaber eller foreninger,  

 der alle er hjemmehørende i udlandet, hvis selskaberne ikke beskattes efter  

 reglerne i stk. 3. Ligningsrådet kan fastsætte vilkår for tilladelsen.« 3. I § 15 a affattes stk. 2 således:
»Stk. 2. Ved spaltning forstås den transaktion, hvorved et  

 selskab overfører en del af eller samtlige sine aktiver og passiver til et  

 eller flere eksisterende eller nye selskaber ved i henhold til en pro  

 rata-regel at tildele sine selskabsdeltagere aktier eller anparter i det  

 eller de modtagende selskaber og eventuelt en kontant udligningssum på højst  

 10 pct. af disse værdipapirers pålydende værdi eller, når der ikke eksisterer  

 en pålydende værdi, deres bogførte værdi.« 4. I § 15 a indsættes efter stk. 2 som nyt stykke:
»Stk. 3. Ophører det indskydende selskab ikke ved en  

 spaltning, skal de aktiver og passiver, der overføres til det modtagende  

 selskab eller til hvert af de modtagende selskaber, udgøre en gren af en  

 virksomhed, jf. § 15 c, stk. 2.« 5. I § 15 b, stk. 1, ændres »Ophører et i udlandet  

 hjemmehørende selskab ved spaltning« til: »Spaltes et selskab  

 hjemmehørende i udlandet«.
 6. I § 15 b, stk. 1, ændres »§ 7, stk. 1, § 8 og §  

 10« til: »§ 8«.
 7. I § 15 b, stk. 1, indsættes efter 1. pkt. som nye  

 punktummer:
»§ 7, stk. 1, og § 10 finder endvidere tilsvarende anvendelse, hvis  

 det udenlandske selskab ophører ved spaltningen.
Ophører det udenlandske  

 selskab ikke ved spaltningen, indgår fortjeneste eller tab på de af det  

 indskydende selskabs aktiver og passiver, der som følge af spaltningen er  

 knyttet til et her hjemmehørende modtagende selskab eller et i udlandet  

 hjemmehørende modtagende selskabs faste driftssted eller faste ejendom her i  

 landet, ikke i det indskydende selskabs skattepligtige indkomst.« 8. I § 15 b, stk. 1, indsættes i 6. pkt., der bliver  

 8. pkt., efter »pengeinstitutter«: »kan«.
 9. I § 15 b, stk. 1, affattes 7. pkt., der bliver 9.  

 pkt., således:
»Ophører det indskydende selskab, beskattes fortjeneste og tab på  

 andre aktiver og passiver efter reglerne i selskabsskattelovens § 7.« 10. I § 15 b, stk. 2, ændres »Ophører et her i landet  

 hjemmehørende selskab ved spaltning« til: »Spaltes et selskab  

 hjemmehørende her i landet«.
 11. I § 15 b, stk. 2, ændres »§ 7, stk. 1, § 8 og §  

 10« til: »§ 8«.
 12. I § 15 b, stk. 2, indsættes efter 1. pkt. som nye  

 punktummer:
»§ 7, stk. 1, og § 10 finder endvidere tilsvarende anvendelse, hvis  

 selskabet ophører ved spaltningen.
Ophører selskabet ikke ved spaltningen,  

 indgår fortjeneste eller tab på de af det indskydende selskabs aktiver og  

 passiver, der som følge af spaltningen er knyttet til et her hjemmehørende  

 modtagende selskab eller et i udlandet hjemmehørende modtagende selskabs  

 faste driftssted eller faste ejendom her i landet, ikke i det indskydende  

 selskabs skattepligtige indkomst.« 13. I § 15 b, stk. 2, indsættes i 6. pkt., der  

 bliver 8. pkt., efter »pengeinstitutter«: »kan«.
 14. I § 15 b, stk. 2, affattes 7. pkt., der bliver  

 9. pkt., således:
»Ophører det indskydende selskab, beskattes fortjeneste eller tab på  

 andre aktiver og passiver efter reglerne i selskabsskattelovens § 5.« 15. I § 15 b, stk. 3, 1. pkt., ændres »Det  

 påhviler« til: »Ophører det indskydende selskab, påhviler  

 det«.
 16. I § 15 b, stk. 3, 2. pkt., ændres »De« til:  

 »Det eller de«.
 17. I § 15 b, stk. 3, 3. pkt., ændres »De modtagne  

 selskaber indtræder« til: »Ophører det indskydende selskab,  

 indtræder de modtagende selskaber«.
 18. I § 15 b affattes stk. 4 således:
»Stk. 4. Spaltes et selskab, og beskattes selskaberne efter  

 reglerne i stk. 1 eller 2, skal beskatningen af selskabsdeltagerne i det  

 indskydende selskab ske efter reglerne i 2.-14. pkt.
I det omfang aktierne i  

 det indskydende selskab vederlægges med andet end aktier i de modtagende  

 selskaber, anses aktierne for afhændet til tredjemand til kursen på  

 spaltningsdatoen. § 9, stk. 2 og 3, finder tilsvarende anvendelse.
Ophører  

 det indskydende selskab ikke ved spaltningen, anses vederlag med andet end  

 aktier eller anparter i det eller de modtagende selskaber som udbytte.  

 Bortset fra de afståede aktier anses aktierne i det indskydende selskab for  

 ombyttet med aktier i de modtagende selskaber efter forholdet mellem  

 kursværdien af aktierne i hvert enkelt af de modtagende selskaber og den  

 samlede kursværdi af aktierne i de modtagende selskaber på spaltningsdatoen.  

 Ophører det indskydende selskab, finder § 11 tilsvarende anvendelse på  

 aktierne i hvert af de modtagende selskaber.
Ophører det indskydende selskab  

 ikke ved spaltningen, anses dets deltagere for at have anskaffet aktierne i  

 det eller de modtagende selskaber på samme tidspunkt som aktierne i det  

 indskydende selskab.
Anskaffelsessummen inden spaltningen for aktierne i det  

 indskydende selskab fordeles som anskaffelsessum for aktierne i det  

 indskydende selskab efter spaltningen og i det eller de modtagende selskaber  

 efter forholdet mellem kursværdien af aktierne i det indskydende selskab og i  

 hvert enkelt af de modtagende selskaber og den samlede kursværdi af aktierne  

 i det indskydende selskab og i det eller de modtagende selskaber på  

 spaltningsdatoen.
Er aktierne i det indskydende selskab anskaffet som led i  

 selskabsdeltagerens næringsvej, anses aktierne i det eller de modtagende  

 selskaber også for anskaffet som led heri.
Er aktierne i det indskydende  

 selskab omfattet af aktieavancebeskatningslovens § 2 a, anses aktierne i det  

 eller de modtagende selskaber for omfattet af denne bestemmelse i de for  

 selskabsdeltageren følgende tre indkomstår efter spaltningsdatoen.
Er  

 aktierne i det indskydende selskab omfattet af aktieavancebeskatningslovens §  

 2 b eller § 2 c, anses aktierne i det eller de modtagende selskaber også for  

 omfattet af disse bestemmelser.
Har aktierne i det indskydende selskab ikke  

 samme skattemæssige status, eller er de anskaffet på forskellige tidspunkter,  

 foretages en forholdsmæssig fordeling for aktierne i det eller de modtagende  

 selskaber.
De forholdsmæssige andele beregnes efter kursværdien af aktierne i  

 det indskydende selskab på spaltningsdatoen.
Er de modtagne aktier forbundet  

 med forskellige rettigheder, foretages beregningen særskilt for hver art af  

 de modtagne aktier.« 19. § 15 b, stk. 5, affattes således:
»Stk. 5. Ligningsrådet kan tillade, at bestemmelserne i stk.  

 4, 2.-14. pkt., tilsvarende finder anvendelse, når et selskab hjemmehørende i  

 udlandet spaltes og selskaberne ikke beskattes efter reglerne i stk. 1.  

 Ligningsrådet kan fastsætte vilkår for tilladelsen.«» Af et mindretal (SF):
Underændringsforslag til ændringsforslag nr. 25 26) I de ved ændringsforslag nr.  

 25 foreslåede nye paragraffer udgår § 02 og § 03, nr. 1 og  

3-18.
 Til § 9Af skatteministeren, tiltrådt af et flertal (udvalget  

 med undtagelse af EL):
 27) Stk. 6 affattes således:
»Stk. 6. § 01 har virkning fra og med indkomståret  

 1992.« Af skatteministeren, tiltrådt af et flertal (udvalget med  

 undtagelse af SF og EL):
 28) Stk. 7 affattes således:
»Stk. 7. Selskabsskattelovens § 31, stk. 1, som ændret ved  

 denne lovs § 1, nr. 7, finder anvendelse i forhold til anmodninger om  

 sambeskatning, hvor samtlige aktier i datterselskabet ikke var erhvervet  

 inden den 6. december 1995.« Af skatteministeren, tiltrådt af et flertal (udvalget med  

 undtagelse af EL):
 29) Efter stk. 8 indsættes som nyt stykke:
»Stk. 9. Ligningslovens § 5 G som indsat ved § 2, nr. 1, har  

 virkning fra og med den 1. januar 1996.« Stk. 9-14 bliver herefter stk. 10-15.
 30) Stk. 10, der bliver stk. 11, affattes således:
»Stk. 11. For skattepligtige, som den 6. december 1995  

 opfyldte betingelserne i ligningslovens § 16 H som indsat ved § 2, nr. 2, har  

 bestemmelserne i ligningslovens § 16 H som indsat ved § 2, nr. 2, og  

 personskattelovens § 4, stk. 1, nr. 5, som ændret ved § 5, nr. 01, og § 4 a,  

 stk. 1, nr. 8, som indsat ved § 5, nr. 04, først virkning fra og med  

 indkomståret 1998. Er indkomståret 1996 påbegyndt før den 6. december 1995,  

 har bestemmelserne dog først virkning fra og med indkomståret 1999.  

 Virkningstidspunktet efter 1. og 2. pkt. gælder tilsvarende for fonde m.v.,  

 som den 6. december 1995 opfyldte betingelserne i fondsbeskatningslovens § 12  

 som indsat ved § 6, nr. 2. Bestemmelserne i 1.-3. pkt. gælder også  

 aktionærer, der i forbindelse med en fusion eller spaltning beskattes efter  

 reglerne i fusionsskatteloven, når de som aktionærer i det indskydende  

 selskab er omfattet af 1. eller 2. pkt.
Tilsvarende gælder dødsboer efter  

 aktionærer omfattet af 1. eller 2. pkt. samt arvinger, ægtefælle eller  

 legatarer, der indtræder i afdødes eller længstlevendes skattemæssige  

 stilling med hensyn til de udlagte aktiver.« Af skatteministeren, tiltrådt af et flertal (udvalget med  

 undtagelse af SF og EL):
 31) Stk. 11, der bliver stk. 12, affattes således:
»Stk. 12. Ligningslovens § 33 D som affattet ved § 2, nr. 6,  

 7 og 8, og § 33 E som affattet ved § 2, nr. 9, finder anvendelse på underskud  

 for indkomstår, der påbegyndes efter den 6. december 1995.« Af skatteministeren, tiltrådt af et flertal (udvalget med  

 undtagelse af EL):
 32) Stk. 12, der bliver stk. 13, affattes således:
»Stk. 13. Beslutning om ophør af sambeskatning, jf.  

 selskabskattelovens § 31, der er meddelt ved indgivelse af selvangivelse den  

 6. december 1995 eller senere, kan omgøres, hvis anmodning herom er indgivet  

 inden den 1. september 1996.« Bemærkninger Til nr. 1-12, 15-17, 19-25 og 27-32Provenumæssige konsekvenser Det er vanskeligt og forbundet med stor usikkerhed at anslå  

 provenuvirkningen af de stillede ændringsforslag på grund af manglende  

 statistiske oplysninger.
Ud over en række justeringer og præciseringer af  

 værnsregler, som forhindrer tab af fremtidigt skatteprovenu, vurderes de  

 øvrige ændringer overvejende at være af lempende karakter.
Det drejer sig  

 bl.a. om den foreslåede ændring i genbeskatningsreglerne, adgangen til  

 fremførsel af uudnyttet credit for fragtskatter samt nedsættelsen af afgiften  

 på indskud i lavskattefonde.
Alt i alt vurderes ændringsforslagene at  

 indebære en reduktion i provenuet i forhold til lovforslaget.
Ad nr. 1 I lovforslagets § 1, nr. 6, er der foreslået en bestemmelse i  

 selskabsskattelovens § 13, stk. 6, hvorefter udbytte fra danske  

 datterselskaber, der har været hjemmehørende i udlandet, kun er skattefri hos  

 moderselskabet, hvis det godtgøres, at udbytte hidrører fra et eller flere  

 selskaber, hvori den til grund for udbyttet liggende selskabsindkomst er  

 beskattet efter regler, der ikke i væsentlig grad afviger fra reglerne her i  

 landet.
Tilsvarende gælder for selskaber, der ejer mindre end 25 pct. af  

 aktierne i andre selskaber, og som skal medregne 66 pct. af udbyttet ved  

 indkomstopgørelsen.
 Ændringsforslaget går ud på, at i det omfang udbytte fra danske  

 datterselskaber ikke er skattefri hos moderselskabet henholdsvis omfattet af  

 66 pct.'s beskatning som følge af selskabsskattelovens § 13, stk. 6, kan der  

 i stedet gives nedslag for den underliggende selskabsskat, jf. § 17, stk. 2  

 og 3.
Ad nr. 2 I lovforslaget foreslås en bestemmelse, hvorefter der ikke gives  

 tilladelse til sambeskatning med et udenlandsk datterselskab, hvis mere end  

 50 pct. af aktiekapitalen i datterselskabet er erhvervet fra et eller flere  

 koncernforbundne selskaber, medmindre datterselskabet umiddelbart forud for  

 erhvervelsen indgik i sambeskatningen.
 Den foreslåede bestemmelse har til formål at forhindre, at koncerner, der  

 køber danske selskaber, indskyder allerede erhvervede underskudsgivende  

 udenlandske selskaber i en dansk sambeskatning med henblik på at fjerne et  

 skattepligtigt overskud i det danske selskab.
Det foreslås, at bestemmelsen begrænses, således at der kan opnås  

 tilladelse til sambeskatning i tilfælde, hvor det danske selskab direkte  

 eller indirekte har ejet mere end 50 pct. af aktierne i det erhvervede  

 udenlandske selskab i hele perioden, hvor der har bestået en  

 koncernforbindelse mellem det danske selskab og det erhvervede udenlandske  

 selskab.
Herved sikres det, at omstruktureringer, der ikke er begrundet i, at  

 underskud fra udenlandske datterselskaber skulle fjerne dansk skat, ikke  

 omfattes af begrænsningen i adgangen til sambeskatning.
Samtidig foreslås en justering af bestemmelsen, således at den ikke kan  

 omgås ved at lade det datterselskab, der ønskes omfattet af sambeskatningen,  

 flytte sin ledelse til Danmark, således at det bliver dansk.
Det foreslås  

 derfor, at begrænsningen i adgangen til sambeskatning finder anvendelse på  

 datterselskaber, der er eller har været udenlandske.
Ad nr. 3 Ændringen indebærer, at aktiebesiddelser i fonde eller truster, som selv  

 er stiftet af en fond eller trust, der er stiftet af moderselskabet,  

 koncernforbundne selskaber eller nærtstående m.v., også medregnes ved  

 afgørelsen af, om der foreligger kontrol med det udenlandske selskab.
Ad nr. 4 Efter ligningslovens § 5 B gennemføres en periodisering af renteindtægter  

 i forbindelse med indtræden og ophør af skattepligt i henhold til  

 kildeskattelovens § 1, i det omfang skattepligtsophøret ikke skyldes  

 skatteyderens død.
 Efter administrativ praksis sker der ligeledes en periodisering, hvis en  

 person bliver hjemmehørende i Danmark henholdsvis hjemmehørende i udlandet  

 efter bestemmelserne i en dobbeltbeskatningsoverenskomst.
 Det foreslås, at denne administrative praksis kodificeres i lovteksten.
Ad nr. 5 I lovforslaget foreslås en bestemmelse, hvorefter afskrivningsberettigede  

 aktiver i udenlandske sambeskattede datterselskaber, faste driftssteder eller  

 faste ejendomme skal afskrives i mindst samme omfang, som de afskrives ved  

 opgørelsen af den skattepligtige indkomst for samme indkomstår i det land,  

 hvor det sambeskattede datterselskab, det faste driftssted eller den faste  

 ejendom er hjemmehørende.
 Formålet med dette forslag er at forhindre, at begrænsningen i  

 creditlempelsen omgås ved at gemme afskrivninger til senere indkomstår,  

 således at den udenlandske indkomst i forhold til den danske skatteberegning  

 bliver gjort kunstig høj.
 Forslaget kan dog medføre tab af credit i situationer, hvor den  

 udenlandske skat som følge af andre regler end afskrivningsreglerne er  

 fremrykket i forhold til den danske skat af samme indkomst.
Det foreslås derfor, at reglen ændres, således at man i stedet for at  

 sammenligne afskrivninger foretager en sammenligning af beregningsgrundlaget  

 for den udenlandske skat og den danske skattepligtige indkomst.
I det omfang  

 den danske skattepligtige indkomst er større end beregningsgrundlaget for den  

 udenlandske skat, foretages fradrag, hvis det efter de almindelige regler er  

 muligt.
De fradrag, der skal foretages, er fradrag for afskrivninger og for  

 udgifter, der efter de almindelige regler kan vælges fradraget i det  

 pågældende indkomstår eller i senere indkomstår.
 Skatteyderen kan - hvis fradragsmuligheden overstiger de bundne fradrag -  

 frit vælge, hvilke aktiver der afskrives på, eller hvilke frit periodiserbare  

 udgifter, der ønskes fradraget.
 Ved sammenligningen af beregningsgrundlaget for den udenlandske skat og  

 den danske skattepligtige indkomst omregnes det udenlandske  

 beregningsgrundlag til danske kroner til kursen ved udløbet af samme  

 indkomstår.
Ad nr. 6 Den foreslåede nye affattelse af dele af ligningslovens § 16 H, stk. 1,  

 har bortset fra to undtagelser alene redaktionel karakter.
Den ene egentlige ændring går på, at dødsboer nu også vil blive omfattet  

 af ligningslovens § 16 H og dermed undergives CFC-beskatning.
Dette følger  

 af, at udtrykket »en person« er blevet erstattet af ordene »en  

 skattepligtig«.
 Den anden ændring indebærer, at aktiebesiddelser i fonde eller truster,  

 som selv er stiftet af en fond eller trust, der er stiftet af en  

 skattepligtig efter kildeskattelovens § 1 eller dennes nærtstående, også  

 medregnes ved afgørelsen af, om der foreligger kontrol efter bestemmelsen i §  

 16 H, stk. 1.
Ad nr. 7 Der henvises til bemærkningerne under ad nr. 6.
Ad nr. 8 Ændringen er en følge af, at fradragskontoreglerne ikke skal gælde i  

 relation til den personlige CFC-beskatning efter ligningslovens § 16 H, jf.  

 nærmere bemærkningerne til ændringsforslag nr. 16-19 til § 5 nedenfor.
Ad nr. 9 Det foreslåede nye stykke skal ses i sammenhæng med de foreslåede  

 ændringer i personskatteloven, hvor der indføres en ny indkomstkategori for  

 CFC-indkomst, som beskattes med 34 pct.
Reglen indebærer, at CFC-skattepligtige skattefrit kan hjemtage udbytte  

 fra det lavtbeskattede udenlandske finansielle selskab, i det omfang udbyttet  

 går til dækning af den danske CFC-skat.
Hvis eksempelvis et 100 pct. ejet  

 udenlandsk CFC-selskab har en finansiel indkomst på 100, hvoraf der i  

 udlandet betales en skat på 10 pct., skal der i Danmark svares en skat på 24  

 (34 -10). Derfor vil den CFC-skattepligtige kunne hjemtage et skattefrit  

 udbytte på 24 fra det udenlandske selskab til dækning af den danske CFC-skat.
 Hvis den danske CFC-skat i et eller flere indkomstår ikke finansieres ved  

 hjemtagelse af udbytte fra det udenlandske selskab i de pågældende  

 indkomstår, vil der i senere indkomstår være adgang til at hjemtage udbytte  

 skattefrit svarende til den danske skat, der er betalt af CFC-indkomsten i  

 tidligere indkomstår.
Ad nr. 10 Formålet med bestemmelsen er at sikre, at rederier kan udnytte fradrag for  

 udenlandske fragtskatter, som er betalt i år, hvor virksomheden enten giver  

 underskud, eller hvor overskuddet ikke er tilstrækkelig stort til, at der ved  

 lempelsesberegningen fuldt ud kan gives nedslag for den udenlandske  

 fragtskat.
En række udviklings- og nyindustrialiserede lande opkræver fragtskatter  

 opgjort som en fast procentdel af bruttofragtindtægten.
Dette er tilfældet  

 uden hensyn til den faktiske nettoindkomst ved fragten og herunder altså  

 også, selv om fragten var underskudsgivende.
Et rederi kan altså have betalt  

 udenlandske fragtskatter i år, hvor rederiet har underskud.
Fragtskatterne behandles ved lempelsesberegningen på en helt speciel måde.  

 Da det normalt ikke er muligt at opgøre nettoindkomsten for hver fragt/skib i  

 det enkelte land (som de faktiske indtægter minus de faktiske  

 driftsudgifter), opgøres først den samlede nettoindkomst fra hele  

 rederivirksomheden.
Denne samlede nettoindkomst fordeles herefter på hvert  

 enkelt land i forholdet mellem bruttofragtindtægter for det enkelte land og  

 de samlede bruttofragtindtægter.
Nedslaget findes herefter ved at gange  

 selskabets skatteprocent (efter udlandslempelse) med nettoindkomsten fra det  

 enkelte land, dog maksimalt den faktisk betalte fragtskat.
 På grund af denne særlige opgørelsesmetode er nettoindkomsten i samtlige  

 de udenlandske lande altid enten positiv eller negativ.
Dette medfører igen, at rederier ikke kan benytte den særlige adgang til  

 at bortse fra underskud, som der foreslås i ligningslovens § 33 H.
Ved at  

 bortse fra f.eks. et dansk underskud opnås, at der bliver en dansk skat at  

 give nedslag for den udenlandske skat i.
 For at give rederier samme fleksibilitet ved lempelsesberegningen som  

 andre selskaber m.m. foreslås det derfor, at der gives adgang til fremførelse  

 af de uudnyttede fragtskatter i 5 år.
 Begrænsningen, hvorefter der maksimalt kan gives nedslag med den danske  

 skat, der falder på den udenlandske rederiindkomst (opgjort pr. land), vil  

 også finde anvendelse i det år, hvor den fremførte fragtskat udnyttes.
I fremførelsesåret fradrages først fragtskat, der er betalt i dette  

 indkomstår.
I det omfang der herefter er plads inden for nedslagsloftet, jf.  

 stk. 2, 2. pkt., vil den fremførte fragtskat herefter kunne fradrages.
 Forslaget kan illustreres med følgende eksempel, idet der for enkelthedens  

 skyld bortses fra udlandslempelse:
I år 2 er der endvidere plads til et nedslag på yderligere 85 -25=60 ved  

 lempelsesberegningen for land A.
Der gives derfor i år 2 nedslag med de  

 betalte fragtskatter fra år 1 på 25.
Tilsvarende er der i år 2 plads til et nedslag på yderligere på 85 -50=35  

 ved lempelsesberegningen for land B.
Der gives derfor i år 2 nedslag med en  

 del af de betalte fragtskatter fra år 1 på 35. De resterende 15 kan fremføres  

 til modregning i de næste 4 år.
 Den danske skat at betale i år 2 bliver derfor 95-(25+35)=35.
 Såfremt der i et indkomstår (f.eks. år 3) er fremført uudnyttet fragtskat  

 fra flere tidligere indkomstår (år 1 og år 2), fradrages først fragtskat fra  

 år 3. Herefter fradrages eventuel fragtskat hidrørende fra år 1 og endelig  

 eventuel fragtskat hidrørende fra år 2.
 Afslutningsvis bemærkes, at når der efter de gældende regler ikke kan  

 opnås nedslag for udenlandske fragtskatter opkrævet i strid med en indgået  

 dobbeltbeskatningsaftale, vil sådanne fragtskatter heller ikke kunne  

 fremføres.
Ad nr. 11 og 12 Efter den foreslåede bestemmelse i ligningslovens § 33 D, stk. 5, sker der  

 fuld genbeskatning i tilfælde, hvor et fast driftssted helt eller delvist  

 afhændes til et koncernforbundet selskab, og i tilfælde, hvor selskabet  

 bliver hjemmehørende i udlandet.
 Efter forslaget skal der dog ikke ske fuld genbeskatning, hvis hele det  

 faste driftssted overdrages til et selskab, hvis overskud beskattes her i  

 landet efter skattelovgivningens almindelige regler.
I tilfælde, hvor der lempes efter creditmetoden, er det en forudsætning  

 for reel genbeskatning, at underskud kan fremføres efter udenlandske regler,  

 jf. bemærkningerne til ændringsforslag nr. 15 (ligningslovens § 33 E, stk.  

 2). Der foreslås derfor en ændring, hvorefter det er en betingelse for, at  

 undtagelsen finder anvendelse, at underskud fra det faste driftssted i  

 forbindelse med omstruktureringen (virksomhedsomdannelsen) efter udenlandske  

 regler overføres til det erhvervende selskab.
Efter forslaget er det en  

 forudsætning, at det erhvervende selskab er omfattet af sambeskatning efter  

 selskabsskattelovens § 31. I så fald foretages genbeskatningen af fratrukne  

 underskud i det tidligere faste driftssted efter bestemmelserne i  

 ligningslovens § 33 E hos det erhvervende selskab.
Ad stk. 8, jf. ændringsforslag nr. 12 Der foreslås en bestemmelse, hvorefter afhændelser og ophør, der er udløst  

 af selskabets fusion, ikke medfører genbeskatning efter ligningslovens § 33  

 D, stk. 2, hvis underskud fra det faste driftssted efter udenlandske regler  

 overføres til det modtagende selskab.
Det er endvidere en betingelse, at det  

 modtagende selskab beskattes her i landet efter de almindelige regler.
 Genbeskatningssaldoen eller fradragsbegrænsningssaldoen på det faste  

 driftssted overføres i så fald til det modtagende selskab.
Ad stk. 9, jf. ændringsforslag nr. 12 I ligningslovens § 33 E, stk. 9, foreslås en bestemmelse, der vedrører  

 udenlandske sambeskattede selskaber, der bliver danske.
I det omfang sådanne  

 selskaber oppebærer indkomst fra faste driftssteder og faste ejendomme, der  

 er omfattet af eksemptionslempelse i en dobbeltbeskatningsoverenskomst,  

 udløser denne indkomst en genbeskatning.
 Det foreslås i ligningsloven § 33 D, stk. 9, at hvis et overskud har  

 udløst genbeskatning efter ligningslovens § 33 E, stk. 9, så udløser dette  

 overskud ikke genbeskatning efter ligningslovens § 33 D, stk. 2, ligesom det  

 ikke udløser en fradragsbegrænsning efter ligningslovens § 33 D, stk. 3.
Ad nr. 15 og 16 Ad stk. 2, jf. ændringsforslag nr. 15 Efter den foreslåede bestemmelse i ligningslovens § 33 E, stk. 2, skal der  

 ske fuld genbeskatning, hvis et udenlandsk sambeskattet selskab helt eller  

 delvist afhænder virksomheden til et koncernforbundet selskab m.v.
Der er  

 foreslået en undtagelse hertil i tilfælde, hvor samtlige aktiver afhændes til  

 et selskab omfattet af sambeskatning efter selskabsskattelovens § 31. I så  

 fald overføres genbeskatningssaldoen.
Udenlandsk skat betalt af udenlandske sambeskattede datterselskaber lempes  

 efter creditmetoden.
Når der lempes efter creditmetoden, gives der i den  

 danske skat nedslag for den udenlandske skat.
I det omfang der i et  

 indkomstår er underskud, vil dette underskud typisk efter udenlandske  

 skatteregler kunne fremføres til modregning i senere års overskud.
Dvs., at  

 underskud i udenlandske sambeskattede datterselskaber medfører en mindre  

 creditlempelse i de følgende indkomstår, hvor der er overskud.
Det er  

 endvidere en forudsætning for en reel dansk genbeskatning af tidligere  

 fratrukne underskud, at underskuddet efter udenlandske regler kan fremføres.
Der stilles derfor forslag om, at det stilles som betingelse for, at en  

 genbeskatningssaldo kan overføres til et erhvervende udenlandsk sambeskattet  

 selskab, at underskud efter udenlandske regler kan overføres til det  

 erhvervende selskab.
Herved sikres en reel genbeskatning af de tidligere  

 fratrukne underskud.
Ad stk. 7 og 8, jf. ændringsforslag nr. 16 Efter den foreslåede bestemmelse i ligningslovens § 33 E, stk. 7, finder  

 genbeskatningsreglerne ikke anvendelse, når et moderselskab efter reglerne i  

 fusionsskatteloven fusioneres med et datterselskab omfattet af  

 sambeskatningen, forudsat at nærmere angivne betingelse er opfyldt.
 Bestemmelsen vedrørende fusion foreslås ændret og samtidig af  

 redaktionelle grunde delt i 2 stykker.
Der foreslås en bestemmelse i ligningslovens § 33 E, stk. 7, der vedrører  

 situationen, hvor moderselskabet fusionerer.
Hvis det modtagende selskab  

 efter fusionen er hjemmehørende her i landet, og hvis det udenlandske  

 datterselskab efter fusionen er omfattet af sambeskatning efter  

 selskabsskattelovens § 31, gennemføres der ikke genbeskatning efter  

 ligningslovens § 33 E, selv om moderselskabet i forbindelse med fusionen er  

 ophørt med at eksistere.
I stedet overføres genbeskatningssaldoen på det  

 udenlandske datterselskab til det modtagende selskab, der således efter  

 fusionen er moderselskab i relation til ligningslovens § 33 E.
I ligningslovens § 33 E, stk. 8, foreslås en bestemmelse, der vedrører  

 situationen, hvor to sambeskattede datterselskaber fusioneres.
Hvis to  

 sambeskattede datterselskaber fusioneres, sker der ikke genbeskatning, hvis  

 underskud fra det ophørende selskab efter udenlandske regler kan overføres  

 til det modtagende selskab (svarende til en skattefri fusion), selv om der i  

 forhold til det ophørende selskab foreligger et sambeskatningsophør.
I stedet  

 overføres moderselskabets genbeskatningssaldo på det ophørende selskab til  

 genbeskatningssaldoen på det modtagende selskab.
Baggrunden for, at der  

 stilles krav om, at fusionen kan gennemføres »skattefrit« efter  

 udenlandske regler, er, at i modsat fald ville den senere genbeskatning af  

 underskud ikke være reel, jf. bemærkningerne til ændringsforslaget vedrørende  

 ligningslovens § 33 E, stk. 2.
Ad stk. 9, jf. ændringsforslag nr. 16 Udenlandske datterselskaber kan, hvis ledelsens sæde flyttes til Danmark,  

 blive danske selskaber, jf. selskabsskattelovens § 1, stk. 7. Dette medfører,  

 at sambeskattede datterselskaber, der tidligere var udenlandske, på et senere  

 tidspunkt kan være danske.
Ligningslovens § 33 E finder ikke anvendelse på  

 danske selskaber.
Med henblik på at undgå, at ligningslovens § 33 E kan omgås  

 ved at lade et udenlandsk sambeskattet datterselskabs ledelse flytte til  

 Danmark, foreslås i ligningslovens § 33 E, stk. 9, at genbeskatningsreglerne  

 finder tilsvarende anvendelse på sambeskattede danske datterselskaber, der  

 har været hjemmehørende i udlandet.
Når et udenlandsk sambeskattet selskab bliver hjemmehørende i Danmark  

 opgøres genbeskatningssaldoen.
Genbeskatningssaldoen reduceres, efterhånden  

 som datterselskabet optjener udenlandsk skattepligtig indkomst.
Efter at  

 datterselskabet er blevet hjemmehørende i Danmark, kan moderselskabets  

 genbeskatningssaldo på dette datterselskab således ikke forøges.
Hvis datterselskabet efter det er blevet hjemmehørende i Danmark,  

 oppebærer indkomst fra et fast driftssted eller en fast ejendom i udlandet og  

 denne indkomst efter en dobbeltbeskatningsoverenskomst er omfattet af  

 eksemptionslempelse, så medregnes ved opgørelsen af datterselskabets  

 skattepligtige indkomst et beløb svarende til indkomsten fra det faste  

 driftssted eller den faste ejendom.
Beløbet anses for at være dansk indkomst.  

 Indkomsten fra det faste driftssted eller den faste ejendom omfattet af  

 eksemptionslempelse fragår også genbeskatningssaldoen.
Hvis det sambeskattede datterselskab har faste driftssteder eller faste  

 ejendomme i udlandet finder ligningslovens § 33 D anvendelse.
Der foreslås  

 dog, jf. ændringsforslag nr. 12, en bestemmelse i ligningslovens § 33 D, stk.  

 9, hvoraf det fremgår, at hvis et overskud fra et fast driftssted eller en  

 fast ejendom i udlandet har medført genbeskatning efter den foreslåede  

 bestemmelse i ligningslovens § 33 E, stk. 9, så finder ligningslovens § 33 D,  

 stk. 2 og 3, ikke anvendelse på dette overskud.
 I tilfælde, hvor et dansk selskab har erhvervet samtlige aktiver fra et  

 udenlandsk sambeskattet selskab, jf. ligningslovens § 33 E, stk. 2, eller  

 hvor et fast driftssted erhverves fra et sambeskattet selskab, jf. § 33 D,  

 stk. 6, finder den foreslåede bestemmelse i ligningslovens § 33 E, stk. 9,  

 tilsvarende anvendelse.
Ad nr. 17 Efter ligningslovens § 33 G kan der gives nedslag i den danske skat, når  

 der modtages udbytte, der kvalificeres som kapitalindkomst, fra selskaber  

 hjemmehørende i udlandet.
Efter lovforslagets § 5, nr. 2 og 3, foreslås det,  

 at danske selskaber, der har været hjemmehørende i udlandet, med hensyn til  

 at kvalificere udbytte som henholdsvis aktieindkomst eller kapitalindkomst  

 behandles som udenlandske selskaber.
Dette medfører således, at det kan  

 forekomme, at udbytte fra danske selskaber er kapitalindkomst.
Det foreslås  

 derfor, at ligningslovens § 33 G tilsvarende finder anvendelse på danske  

 selskaber, der har været hjemmehørende i udlandet.
 Samtidig foreslås det, at bestemmelsen skal finde tilsvarende anvendelse  

 på dødsboer omfattet af kildeskattelovens § 1.
Ad nr. 19, 20 og 23 Efter lovforslaget skal personer, der kontrollerer finansielle  

 lavskatteselskaber, medregne et beløb svarende til selskabets indkomst ved  

 opgørelsen af kapitalindkomsten.
 Såfremt den pågældende i stedet havde ejet et dansk selskab, ville alene  

 selskabet have betalt en skat på 34 pct., så længe selskabets indkomst ikke  

 bliver udloddet til aktionæren.
For så vidt muligt at opnå samme skattemæssige stilling, som hvis  

 aktionæren havde ejet et dansk finansielt selskab foreslås, at personen alene  

 skal beskattes med 34 pct. af den del af selskabets indkomst, der  

 forholdsmæssigt svarer til aktionærens ejerandel.
Denne skat nedsættes i  

 overensstemmelse med den almindelige lempelsesregel i ligningslovens § 33 med  

 den skat, det udenlandske selskab har betalt af denne indkomst.
Aktionæren  

 kommer således efter forslaget til at betale dansk skat svarende til  

 forskellen mellem den danske selskabsskat og den udenlandske selskabsskat.
 Det er derfor nødvendigt at etablere et nyt indkomstbegreb i  

 personskatteloven: »CFC-indkomst«, der beskattes særskilt med 34  

 pct.
Efter ændringsforslag nr. 9 er udbytte fra CFC-selskabet svarende til den  

 skat, som aktionæren skal betale af selskabets indkomst, skattefri for  

 aktionæren.
Aktionæren kan således finansiere sin skat med midler fra  

 selskabet.
Hvis aktionæren havde haft et dansk selskab, havde dette selv  

 betalt selskabsskatten.
 Udbytte, der overstiger CFC-skatten, beskattes som aktieindkomst, jf. nr.  

 04 i ændringsforslag nr. 23. Tilsvarende gælder fortjeneste ved salg af  

 aktier.
Hvis den skattepligtige ikke har været undergivet CFC-beskatning i en  

 periode på tre år, vil avance på aktierne dog være kapitalindkomst efter de  

 almindelige regler herom.
Dette er nødvendigt for at undgå spekulation i  

 opnåelse af CFC-status blot for umiddelbart efter at sælge aktierne til lav  

 beskatning.
Tilsvarende skal udbytte, der overstiger den skattepligtige  

 CFC-indkomst med fradrag af udenlandsk selskabsskat og CFC-skat, beskattes  

 som kapitalindkomst efter de almindelige regler herom, hvis aktionæren ikke  

 har været undergivet CFC-beskatning i mindst tre år.
Selve opgørelsen af  

 fortjenesten sker under alle omstændigheder efter reglerne i  

 aktieavancebeskatningslovens § 2 a.
Dog bortfalder procenttillægget  

 fuldstændigt, hvis aktionæren har været undergivet CFC-beskatning i tre år.
Ad nr. 21 og 22 Efter ligningslovens § 16 B er afståelsessummen ved salg af aktier m.v.  

 til det udstedende selskab som udgangspunkt skattepligtig.
Hvis selskabet er hjemmehørende i Danmark, eller hvis det er hjemmehørende  

 i udlandet, hvor det beskattes efter regler, der ikke væsentligt afviger fra  

 de danske, er afståelsessummen aktieindkomst.
Hvis derimod selskabet er  

 beskattet efter regler, der i væsentlig grad afviger fra reglerne her i  

 landet, er afståelsessummen kapitalindkomst.
 Som følge af indførelsen af ledelsens sæde som grundlag for fuld  

 skattepligt ifølge selskabsskattelovens § 1, stk. 7, kan man ved at flytte  

 ledelsens sæde til Danmark konvertere den skattepligtige afståelsessum fra  

 kapitalindkomst til aktieindkomst, selv om selskabsindkomsten er blevet  

 beskattet efter regler, der er væsentlig lempeligere end de danske.
Det foreslås derfor, at afståelsessummer omfattet af ligningslovens § 16 B  

 hidrørende fra salg af aktier i danske selskaber, der har været hjemmehørende  

 i udlandet, kun kvalificeres som aktieindkomst i tilfælde, hvor det  

 godtgøres, at selskabsindkomsten er beskattet efter regler, der ikke i  

 væsentlig grad afviger fra de danske.
I tilfælde, hvor selskabsindkomsten er  

 lavt beskattet, vil afståelsessummen være kapitalindkomst.
Ad nr. 24 Det foreslås, at den afgift, der skal erlægges ved indskud af midler i  

 lavtbeskattede finansielle fonde eller truster i udlandet, nedsættes fra 34  

 til 20 pct.
Nedsættelsen skyldes, at en afgift på 20 pct. må anses for tilstrækkelig  

 til væsentligt at minimere de skattemæssige incitamenter til at indskyde  

 midler i lavtbeskattede fonde og truster i udlandet.
Med en afgift på 20 pct.  

 vil hensynet til den danske fondsbeskatning derfor være tilgodeset i  

 fornødent omfang.
Ad nr. 25 Til § 01 Visse begrænset skattepligtige lønmodtagere beskattes normalt med 30 pct.  

 af bruttolønnen:
1) Personer, som er udlejet til udførelse af arbejde her i landet  

 (arbejdsudleje), jf. kildeskattelovens § 2, litra c, smh. med samme lovs § 48  

 B, 2) sømænd, der arbejder på danske skibe, jf. kildeskattelovens § 2, litra  

 j, sammenholdt med samme lovs § 48 C, stk. 1, og 3) lønmodtagere, der beskattes efter kulbrinteskattelovens § 21, stk. 2.
 Der er tale om en endelig statsskat, og der betales ikke kommuneskat, jf.  

 kommuneskattelovens § 9. De pågældende har ikke ved indkomstopgørelsen adgang  

 til fradrag af nogen art.
Ved lov nr. 1095 af 21. december 1995 (grænsegængere) indsattes som  

 kildeskattelovens afsnit I A et særligt regelsæt.
Hvis en begrænset  

 skattepligtig lønmodtager oppebærer mindst 75 pct. af den samlede indkomst i  

 Danmark, gives der en række fradrag, som der ikke er adgang til efter de  

 almindelige regler om beskatning af begrænset skattepligtige, jf. lovens § 5  

 B.
Endvidere vil skatten blive beregnet som for en fuldt skattepligtig  

 lønmodtager, jf. lovens § 5 C.
For de bruttobeskattede lønmodtagergrupper  

 indebærer dette bl.a., at der skal foretages en almindelig nettobeskatning af  

 lønindkomsten og herunder altså også, at der skal svares kommuneskat.
 Forslaget indebærer, at det også i kommuneskatteloven præciseres, at  

 personer, der vælger beskatning efter kildeskattelovens afsnit I A, skal  

 betale kommuneskat af indtægter, der efter almindelige regler undergives  

 bruttobeskatning.
Til § 02, nr. 1 Det foreslås, at procenttillægget for beskatning af aktier omfattet af  

 aktieavancebeskatningslovens § 2 a, falder væk, når en skattepligtig er  

 blevet beskattet efter den foreslåede bestemmelse i ligningslovens § 16 H i  

 enten hele ejerperioden eller i tre på hinanden følgende indkomstår.
Der  

 henvises i øvrigt til bemærkningerne til ændringsforslagene til § 5 ovenfor.
Til § 02, nr. 2 Forslaget går ud på, at det også efter aktieavancebeskatningslovens § 13,  

 stk. 3, skal være muligt at foretage aktieombytninger af aktier omfattet  

 aktieavancebeskatningslovens § 2 a.
Da en sådan aktieombytning kræver  

 tilladelse fra Ligningsrådet, findes der ikke at være  

 skatteudnyttelsesmæssige betænkeligheder forbundet hermed.
Til § 03, nr. 1 Er en selskabsdeltagers aktier i et indskydende selskab omfattet af  

 aktieavancebeskatningslovens § 2 a, anses de ombyttede aktier i det  

 modtagende selskab efter de gældende regler også for omfattet af denne  

 bestemmelse.
Det gælder, uanset hvilken aktivitet der udøves i det modtagende  

 selskab, og uanset, om det modtagende selskab er lavtbeskattet eller ej.
Er  

 aktierne i et indskydende selskab omfattet af aktieavancebeskatningslovens §  

 2 a, vil der således efter de gældende regler ikke være mulighed for senere  

 at undgå beskatning som § 2 a-aktier.
Der foreslås nu en ændring heri, sådan at den omstændighed, at aktierne i  

 det indskydende selskab er omfattet af § 2 a alene medfører, at aktierne i  

 det modtagende selskab anses for § 2 a-aktier i selskabsdeltagerens tre  

 følgende indkomstår efter fusionsdatoen.
Efter de tre år vil det bero på en  

 selvstændig bedømmelse af det modtagende selskabs aktiviteter og beskatning,  

 om aktierne heri er omfattet af aktieavancebeskatningslovens § 2 a.
Hvis  

 eksempelvis et lavt beskattet finansielt selskab fusionerer med et  

 lavtbeskattet produktionsselskab med sidstnævnte som modtagende selskab, vil  

 aktionærerne i det indskydende selskab modtage aktier i det modtagende  

 selskab.
For aktionærerne vil disse modtagne aktier i tre år være omfattet af  

 aktieavancebeskatningslovens § 2 a, da aktierne i det indskydende selskab var  

 omfattet heraf.
Efter de tre år vil aktierne imidlertid ikke længere skulle  

 beskattes som § 2 a-aktier, hvis det modtagende selskab ikke overvejende  

 driver finansiel virksomhed.
Til § 03, nr. 2 Hvis der foretages en fusion mellem selskaber hjemmehørende uden for EU og  

 der er danske deltagere i disse selskaber, kan der være et behov for en dansk  

 successionsordning for de danske aktionærer.
Efter fusionsskattelovens § 15,  

 stk. 6, kan skatteministeren tillade en sådan succession ved fusion mellem  

 udenlandske selskaber.
Skatteministeren har ved bekendtgørelse nr. 916 af 4.  

 december 1995 om sagsudlægning delegeret sin kompetence til den kommunale  

 skattemyndighed.
Da det i øvrigt er Ligningsrådet, der meddeler tilladelser  

 efter reglerne i fusionsskattelovens kapitel 3 og 4, foreslås det, at  

 kompetencen til at tillade succession for danske deltagere i fusionerende  

 udenlandske selskaber uden for EU overføres til Ligningsrådet.
Ligningsrådet bemyndiges endvidere til at opstille vilkår for en sådan  

 tilladelse.
Grunden til, at Ligningsrådet skal kunne opstille vilkår, er, at  

 det derigennem kan påses, at transaktioner, der foretages af  

 skatteudnyttelseshensyn, kan sanktioneres, således at ikke tilsigtede  

 skattefordele neutraliseres gennem vilkår.
Det er således hensigten, at  

 Ligningsrådet skal følge samme linje ved meddelelse af tilladelse efter den  

 foreslåede bestemmelse i fusionsskattelovens § 15, stk. 6, som den, der  

 følges efter fusionsskattelovens § 15, stk. 1, § 15 a, stk. 1, og § 15 c,  

 stk. 1, jf. dog nedenfor under nr. 3 om spaltning af et CFC-selskab.
Vilkårene, Ligningsrådet opstiller, kan have forskelligt indhold.
De kan  

 eksempelvis gå ud på, at de nye aktier i det modtagende selskab ikke må  

 afhændes inden for en periode på tre år efter fusionen.
Til § 03, nr. 3 Der foreslås endvidere en ændring af spaltningsbegrebet i  

 fusionsskattelovens § 15 a.
Efter de gældende regler forudsætter en  

 spaltning, at det indskydende (spaltende) selskab ophører i forbindelse med  

 spaltningen.
Herved adskiller det skatteretlige spaltningsbegreb sig fra den  

 selskabsretlige spaltningsdefinition i aktieselskabslovens § 136. Efter de  

 selskabsretlige regler er det nemlig muligt at foretage en spaltning, uden at  

 det indskydende selskab ophører.
Det foreslås nu, at det skatteretlige  

 spaltningsbegreb udvides, så det også kommer til at dække situationer, hvor  

 det indskydende selskab ikke ophører i forbindelse med spaltningen.
En spaltning kan derfor for fremtiden ske på to forskellige måder.
Enten  

 kan det indskydende selskab som hidtil ophøre i forbindelse med spaltningen  

 og samtlige dets aktiver og passiver overføres til to eller flere modtagende  

 selskaber, eller også spaltes det indskydende selskab uden ophør, og en eller  

 flere af dets virksomhedsgrene overføres til et eller flere modtagende  

 selskaber.
 I begge tilfælde kan det eller de modtagende selskaber være eksisterende  

 eller nystiftede selskaber.
 For fremtiden vil det således være muligt at udskille en eller flere dele  

 af et selskab til et eller flere nye eller allerede eksisterende selskaber,  

 uden at det indskydende selskab ophører.
En mulig anvendelse af de nye spaltningsregler kan være den situation,  

 hvor en person i Danmark ejer et udenlandsk selskab, hvis finansielle  

 resultat skal medregnes til personens skattepligtige indkomst efter den  

 foreslåede bestemmelse i ligningslovens § 16 H (CFC-beskatning af personer).  

 Såfremt det udenlandske selskab ud over at drive finansiel virksomhed tillige  

 driver produktionsvirksomhed m.v., kan det have aktualitet for personen at  

 spalte det udenlandske selskab, således at et selskab driver  

 produktionsvirksomheden, mens et andet selskab fortsætter den finansielle  

 aktivitet.
Ved således at spalte enten produktion eller den finansielle  

 virksomhed fra opnås en isolering af de CFC-skattepligtige aktiviteter.
 I relation til selskaberne indbyrdes bygger de foreslåede regler stadig på  

 et successionsprincip, idet det modtagende selskab indtræder i det  

 indskydende selskabs skattemæssige stilling i henseende til de overførte  

 aktiver og passiver.
I modsætning til det, der gælder i øjeblikket vil selskabsdeltagerne i et  

 selskab, der deltager i en spaltning, og som ikke opløses i forbindelse  

 hermed, ikke afstå aktier i det indskydende selskab.
Tværtimod vil de beholde  

 alle deres aktier m.v. i det indskydende selskab, idet der alene vil ske det,  

 at de vil falde i værdi svarende til de aktiver og passiver, som overføres  

 til det eller de modtagende selskaber.
Også på aktionærsiden vil der derfor  

 ske en art succession, idet deltagerne i det indskydende selskab anses at  

 have erhvervet aktierne i det eller de modtagende selskaber på samme  

 tidspunkt som aktierne i det indskydende selskab.
Endvidere vil aktionærens  

 oprindelige anskaffelsessum for aktierne i det indskydende selskab blive  

 anset som anskaffelsessum for aktierne i det eller de modtagende selskaber  

 samt det indskydende selskab.
Tilsvarende overføres særlig aktionærstatus  

 (f.eks. næringsdrivende) eller særlig skattemæssig karakteristik af aktierne  

 i det indskydende selskab til aktierne i det eller de modtagende selskaber.
Allerede efter den gældende retstilstand er det efter reglerne om  

 tilførsel af aktiver muligt at udskille en gren af en virksomhed til et andet  

 selskab.
Forskellen mellem de regler, der foreslås nu, og dem, som findes i  

 fusionsskattelovens § 15 c og d om tilførsel af aktiver, er, at vederlaget  

 for den eller de virksomhedsgrene, der udskilles fra det indskydende selskab,  

 går til deltagerne i det indskydende selskab frem for til selskabet selv.
I  

 realiteten er der derfor i lige så høj grad tale om en ændring af reglerne om  

 tilførsel af aktiver som om en ændring af spaltningsreglerne.
 Som det gælder i forbindelse med tilførsel af aktiver vil det følgelig  

 også ved spaltning uden ophør af det indskydende selskab, blive opstillet som  

 et krav, at den eller de udspaltede virksomhedsdele udgør en gren af en  

 virksomhed i fusionsskattelovens § 15 c's forstand.
Den gældende spaltningsdefinition i fusionsskattelovens § 15 a holder sig  

 nøje i overensstemmelse med spaltningsdefinitioneni  

 fusionsbeskatningsdirektivet (direktiv 90/434/EØF, offentliggjort i  

 EF-Tidende nr.
L 225 af 20. august 1990 side 1 ff.). Det foreslåede nye  

 spaltningsbegreb indeholder alene en udvidelse af det spaltningsbegreb, der  

 findes i direktivet.
Da direktivet er et minimumsdirektiv, er den foreslåede  

 udvidelse af spaltningsdefinitionen tilladt efter direktivet.
Man skal  

 imidlertid være opmærksom på, at de andre EU-medlemslande kun er forpligtede  

 til at følge direktivets regler og ikke bindes af, at der i Danmark  

 fastsættes regler, der er endnu lempeligere end direktivets.
Derfor vil en  

 transaktion, der betragtes som en spaltning efter de nye foreslåede danske  

 regler, ikke nødvendigvis i enhver henseende blive behandlet som en spaltning  

 i de øvrige EU-lande.
Både ved spaltning med og uden ophør kan deltagerne i det indskydende  

 selskab delvist vederlægges med en kontant udligningssum på maksimalt 10 pct.  

 af den pålydende værdi af de modtagne aktier eller anparter i det eller de  

 modtagende selskaber.
Eksisterer der ikke en pålydende værdi, anvendes den  

 bogførte værdi.
Til § 03, nr. 4 Når et selskab spaltes uden ophør opstilles det som en betingelse, at de  

 aktiver og passiver, som udspaltes til et eller flere modtagende selskaber,  

 hver især udgør en gren af en virksomhed, således som dette begreb forstås i  

 forbindelse med tilførsel af aktiver jf. fusionsskattelovens § 15 c, stk. 2.
Grunden til, at dette krav opstilles, er, at transaktionerne spaltning  

 uden ophør og tilførsel af aktiver minder meget om hinanden.
For at forhindre  

 en omgåelse af betingelsen i reglerne om tilførsel af aktiver, er det derfor  

 fundet nødvendigt også at fastsætte det i forbindelse med spaltning.
Til § 03, nr. 5 Ændringen er nødvendiggjort af, at en spaltning efter den foreslåede  

 ændring af fusionsskattelovens § 15 a, stk. 2, nu ikke længere forudsætter,  

 at det indskydende selskab ophører i forbindelse med spaltningen.
Til § 03, nr. 6 og 7 De foreslåede ændringer er en konsekvens af, at spaltningsbegrebet ændres.  

 Ved spaltning uden ophør af det indskydende selskab, skal der ikke ske en  

 afsluttende skatteansættelse af indkomsten i det indskydende selskab frem til  

 spaltningsdatoen.
Derimod foretages en normal skatteansættelse af det  

 indskydende selskab ved indkomstårets udløb.
 Henvisningen til reglerne i fusionsskattelovens § 7, stk. 1, og § 10 har  

 følgelig kun relevans, når det indskydende selskab ophører ved spaltningen.
Det følger af fusionsskattelovens § 7, stk. 1, at der ikke skal ske  

 beskatning af det indskydende selskab af overførte aktiver og passiver i  

 forbindelse med en fusion m.v.
Denne bestemmelse sikrer således, at der ikke  

 sker beskatning af et indskydende selskab, som ophører i forbindelse med en  

 fusion eller spaltning.
Anden del af de foreslåede nye regler i nr. 7 sikrer,  

 at der heller ikke sker beskatning af et indskydende selskab, som stadig  

 består efter en spaltning.
 Efter bestemmelsen vil et indskydende udenlandsk selskab, der ikke ophører  

 ved spaltning, ikke skulle beskattes af eventuelle avancer m.v. på aktiver og  

 passiver, der overføres til et eller flere modtagende selskaber, når  

 aktiverne eller passiverne efter spaltningen enten er knyttet til et selskab  

 hjemmehørende i Danmark eller et udenlandsk selskabs faste driftssted eller  

 faste ejendom i Danmark.
Til § 03, nr. 8 Da en spaltning ikke længere altid vil resultere i en opløsning af det  

 indskydende selskab, bestemmes det, at investeringsfondshenlæggelser  

 foretaget af det indskydende selskab i forbindelse med en spaltning uden  

 ophør valgfrit enten kan overføres til et modtagende selskab eller bibeholdes  

 i det indskydende selskab.
Ophører det indskydende selskab ved en spaltning,  

 skal investeringsfondshenlæggelser som hidtil overføres til et eller flere af  

 de modtagende selskaber.
Til § 03, nr. 9 Der er tale om en konsekvensrettelse, idet beskatning efter  

 selskabsskattelovens § 7 i forbindelse med en spaltning alene har relevans,  

 når det indskydende udenlandske selskab ophører.
Til § 03, nr. 10 Ændringen er en følge af den foreslåede nye udformning af  

 spaltningsbegrebet.
Til § 03, nr. 11 og 12 Der henvises til bemærkningerne under nr. 6 og 7.
Det under nr. 12 foreslåede nye 3. pkt. i § 15 b, stk. 2, sikrer, at et  

 dansk selskab, der ikke ophører ved en spaltning, ikke beskattes af aktiver  

 og passiver, der overføres til et eller flere modtagende selskaber, når  

 Danmark efter spaltningen fortsat har beskatningsretten til aktiverne og  

 passiverne.
Den fortsatte danske beskatningsret kan følge af, at aktiverne og  

 passiverne efter spaltningen er knyttet til et dansk selskab eller et  

 udenlandsk selskabs faste driftssted eller faste ejendom her i landet.
Til § 03, nr. 13 Der henvises til bemærkningerne under nr. 8.
Til § 03, nr. 14 Der er tale om en konsekvensrettelse, idet beskatning efter  

 selskabsskattelovens § 5 i forbindelse med en spaltning alene har relevans,  

 når det indskydende danske selskab ophører.
Til § 03, nr. 15 Et indskydende selskab, der ikke ophører i forbindelse med en spaltning,  

 vedbliver med at være selvangivelsespligtig til Danmark efter spaltningen.  

 Ved spaltning uden ophør påhviler det derfor det indskydende selskab at  

 indgive selvangivelse på normal vis efter indkomstårets afslutning.
Af samme  

 grund vil det eller de modtagende selskaber ikke som ved spaltning med ophør  

 skulle indgive selvangivelse for det indskydende selskab vedrørende dettes  

 sidste indkomstår.
Til § 03, nr. 16 I medfør af den gældende § 15 b, stk. 3, 2. pkt., hæfter de modtagende  

 selskaber solidarisk for skattekrav og bødeansvar, som vil kunne rettes mod  

 det indskydende selskab.
Det foreslås, at dette også skal gælde det eller de  

 modtagende selskaber ved en spaltning uden ophør, således at der vil være  

 solidarisk ansvar for alle selskaber - både det indskydende samt det eller de  

 modtagende - der deltager i en spaltning uden ophør, vedrørende skattekrav og  

 bødeansvar mod det indskydende selskab.
Til § 03, nr. 17 Det foreslås, at modtagende selskaber alene skal indtræde i det  

 indskydende selskabs krav mod skattemyndighederne vedrørende tillæg,  

 godtgørelse og overskydende skat som omhandlet i selskabsskatteloven, når det  

 indskydende selskab opløses ved en spaltning.
Til § 03, nr. 18 Fusionsskattelovens § 15 b, stk. 4, regulerer den skattemæssige stilling  

 for deltagerne i det indskydende selskab.
Der foreslås en udvidelse af  

 bestemmelsen, som skal tage højde for den skattemæssige behandling af  

 selskabsdeltagerne i et indskydende spaltende selskab, der ikke ophører ved  

 spaltningen.
De regler, der fastsættes herfor, er en overførsel af  

 bestemmelserne i fusionsskattelovens § 11.
 Mens fusionsskattelovens § 11 forudsætter, at det indskydende selskab  

 opløses, og at deltagerne i det indskydende selskab erhverver nye  

 selskabsandele til erstatning for de gamle, tager de foreslåede nye  

 bestemmelser i fusionsskattelovens § 15 b, stk. 4, højde for, at deltagerne i  

 det indskydende selskab ikke afstår aktier eller andele, men alene modtager  

 nye andele som vederlag for de aktiver og passiver, det indskydende selskab  

 afstår til det eller de modtagende selskaber.
 Opløses det indskydende selskab ved spaltningen, finder de hidtil gældende  

 regler fortsat anvendelse.
 Såfremt det indskydende selskab ikke opløses ved spaltningen, anses de  

 aktier, deltagerne i det indskydende selskab modtager fra det eller de  

 modtagende selskaber, for anskaffet på samme tidspunkt som aktierne i det  

 indskydende selskab.
 Ved beregning af den anskaffelsessum, deltagerne i det indskydende selskab  

 skal tillægge aktierne i det eller de modtagende selskaber, fordeles  

 anskaffelsessummen for aktierne i det indskydende selskab før spaltningen på  

 de aktier, selskabsdeltagerne i det indskydende selskab efterfølgende sidder  

 inde med i det indskydende selskab samt det eller de modtagende selskaber.  

 Fordelingen foretages efter forholdet mellem kursværdien af aktierne i det  

 indskydende selskab og hvert enkelt af de modtagende selskaber og den samlede  

 kursværdi af aktierne i det indskydende selskab og det eller de modtagende  

 selskaber på spaltningsdatoen.
Er aktierne i det indskydende selskab næringsaktier, eller er de omfattet  

 af aktieavancebeskatningslovens § 2 b eller § 2 c, vil aktierne i det eller  

 de modtagende selskaber få samme status.
Har aktierne i det indskydende  

 selskab forskellig status, eksempelvis således, at en del af aktierne er  

 næringsaktier, mens en anden del hører til aktionærens anlægsbeholdning,  

 foretages en forholdsmæssig fordeling for aktierne i det eller de modtagende  

 selskaber.
Er aktierne i det indskydende selskab omfattet af  

 aktieavancebeskatningslovens § 2 a, vil aktierne i det eller de modtagende  

 selskaber også være omfattet heraf.
Dette gælder dog alene for  

 selskabsdeltagerens følgende tre indkomstår efter spaltningsdatoen.
Efter  

 dette tidspunkt vil det bero på en selvstændig bedømmelse af  

 beskatningsniveauet og aktiviteten i det eller de modtagende selskaber, om  

 aktierne heri er omfattet af § 2 a i aktieavancebeskatningsloven.
Der  

 henvises i øvrigt til bemærkningerne ovenfor under nr. 1.
Til § 03, nr. 19 Der henvises til bemærkningerne til nr. 2.
Ad nr. 27 Den foreslåede ændring i kommuneskattelovens § 9, stk. 1, foreslås tillagt  

 virkning i overensstemmelse virkningstidspunktet for reglerne i  

 kildeskattelovens afsnit 1 A om grænsegængere, dvs. fra og med indkomståret  

 1992.
Ad nr. 28 Efter lovforslaget har bestemmelsen i selskabsskattelovens § 31, stk. 1,  

 hvorefter adgangen til sambeskatning begrænses, virkning for ansøgning om  

 sambeskatning for indkomstår, der udløber efter den 6. december 1995.
 Virkningstidspunktet foreslås ændret, således at begrænsningen kun får  

 virkning for ansøgninger om sambeskatning, hvor ikke alle aktier i  

 datterselskabet var erhvervet før den 6. december 1995. Denne ændring  

 medfører, at hvis betingelsen om 100 pct.'s ejerandel i datterselskabet var  

 opfyldt forud for lovforslagets fremsættelse, så kan der gives tilladelse til  

 sambeskatning også efter lovforslagets fremsættelse.
Ad nr. 29 Efter lovforslaget tillægges ligningslovens § 5 G, hvorefter man ikke kan  

 få fradrag for udgifter, der efter udenlandske skatteregler kan fradrages i  

 indkomst, der ikke indgår ved beregningen af den danske skat  

 (»dobbeltdip«), virkning fra den 6. december 1995.
 Med henblik på at begrænse den administrative ulempe, der følger af en  

 periodisering, som ikke følger et månedsskifte, foreslås det, at  

 ligningslovens § 5 G tillægges virkning fra den 1. januar 1996.
Ad nr. 30 Ændringen tager sigte på at udskyde virkningstidspunktet for den  

 foreslåede bestemmelse i personskattelovens § 4 a, stk. 1, nr. 8, for de  

 skattepligtige, som allerede den 6. december 1995 opfyldte betingelserne i  

 den foreslåede regel i ligningslovens § 16 H.
Det indebærer, at udbytte og  

 aktieavancer vedrørende aktier i lavtbeskattede finansielle selskaber i  

 udlandet ikke vil have karakter af aktieindkomst, så længe der på grund af  

 den udskudte virkning ikke er indtrådt CFC-skattepligt efter ligningslovens §  

 16 H.
Der skal således rent faktisk i tre år have været betalt CFC-skat,  

 inden fortjeneste ved afhændelse af aktierne kan beskattes som aktieindkomst.
Endvidere sikrer ændringen, at der ikke indtræder CFC-skattepligt før i  

 1998 eller 1999 for aktionærer, der den 6. december 1995 opfyldte  

 betingelserne i ligningslovens § 16 H, fordi det udenlandske selskab  

 fusionerer eller spaltes.
Dette gælder dog kun, såfremt de beskattes efter  

 reglerne i fusionsskatteloven og de som aktionærer i det indskydende selskab  

 var omfattet af den udskudte ikrafttræden.
Ad nr. 31 Det foreslås, at de foreslåede bestemmelser i ligningslovens § 33 D og §  

 33 E finder anvendelse på underskud fra indkomstår, der påbegyndes efter den  

 6. december 1996.
 Dette medfører, at de foreslåede opgørelsesmetoder finder anvendelse på  

 indkomstår, der påbegyndes efter lovforslagets fremsættelse, ligesom  

 genbeskatning som følge af sambeskatningsophør, salg af aktiviteter m.v., som  

 følger af de foreslåede bestemmelser, alene foretages i forhold til  

 indkomstår, der påbegyndes efter lovforslagets fremsættelse.
 De gældende regler i ligningslovens § 33 D og § 33 E - både for så vidt  

 opgørelsesmetoder, og hvad der udløser genbeskatning - finder fortsat  

 anvendelse i forhold til underskud fra indkomstår, der er påbegyndt senest  

 den 6. december 1995.
 I det omfang et fast driftssted, en udenlandsk fast ejendom eller et  

 sambeskattet udenlandsk datterselskab oppebærer en positiv indkomst, vil  

 denne fragå på genbeskatningssaldoen vedrørende indkomstår, der er påbegyndt  

 senest den 6. december 1995, forud for en eventuel genbeskatningssaldo  

 vedrørende indkomstår, der er påbegyndt efter den 6. december 1995 (dvs. en  

 genbeskatningssaldo efter de foreslåede regler).
Ad nr. 32 Efter det fremsatte lovforslag har visse af de foreslåede ændringer af  

 ligningslovens § 33 E virkning for sambeskatningsophør, hvor det sidste  

 indkomstår under sambeskatningen er indkomståret 1995 eller senere.
Efter  

 forslaget finder bestemmelserne dog anvendelse på underskud fra indkomståret  

 1992 og senere indkomstår.
 I ændringsforslag nr. 31 foreslås det, at ændringerne af ligningslovens §  

 33 E først finder anvendelse på indkomstår, der påbegyndes efter den 6.  

 december 1995.
 Det kan således forekomme, at en koncern på baggrund af det fremsatte  

 lovforslag har valgt at lade sambeskatning med et udenlandsk datterselskab  

 ophøre, og at koncernen ikke ville have ladet sambeskatningen ophøre, hvis  

 den havde haft kendskab til ændringsforslaget.
 Det foreslås derfor, at hvis det ved indgivelse af selvangivelse efter  

 lovforslagets fremsættelse den 6. december 1995 er besluttet at lade  

 sambeskatning med et udenlandsk datterselskab ophøre, så kan denne beslutning  

 omgøres, hvis en anmodning herom er indgivet inden den 1. september 1996.
 Til nr. 13 og 14 Det fremgår af bemærkningerne om genbeskatning af  

 underskud fra udenlandske sambeskattede datterselskaber og faste  

 driftssteder, at hovedformålet er at sikre, at sambeskatningen først og  

 fremmest kommer til at virke som en skattekredit, når udenlandske selskaber  

 giver underskud.
Det foreslås derfor, at de underskud, som ligger til grund for en  

 forhøjelse af moderselskabets skattepligtige indkomst efter den foreslåede §  

 33 E forrentes med en rente svarende til mindsterenten.
Moderselskabets  

 skattepligtige indkomst skal således ud over de underskud, som udgør  

 forhøjelsesbeløbet, tillige forhøjes med en forrentning af dette beløb.  

 Moderselskabet vil således, som det er typisk i et kreditforhold, skulle  

 betale en rente.
 Renten vil være afhængig af underskuddenes størrelse og tidspunktet for  

 deres realisering og beregnes efter sædvanlig praksis i kreditforhold.
 Til nr. 18 Det foreslås, at muligheden for selskaber og fonde for at  

 fremføre underskud med det formål at få fuldt nedslag efter creditmetoden for  

 udenlandske skatter udgår.
Til nr. 26 Socialistisk Folkeparti kan ikke stemme for ændringsforslagene  

 nr. 19, 20, 23 og 25 (§ 02, nr. 1), idet disse ændringsforslag dels lemper  

 den foreslåede såkaldte CFC-beskatning, dels ved indførelse af en ny  

 indkomststart i personskattelovens § 8 b, kaldet CFC-indkomst.
Alene tanken  

 om, hvorledes selvangivelsen og vejledningen i beregningen af slutskat bliver  

 yderligere kompliceret af indførelse af en ny indkomststart, kaldet  

 CFC-indkomst, burde være nok til at overveje enklere løsninger.
Socialistisk Folkeparti kan ikke stemme for ændringsforslag nr. 25 (§ 02,  

 nr. 2), idet Socialistisk Folkeparti finder, at det vil virke helt urimeligt,  

 hvis der indføres regler, hvorefter de nuværende alt for gunstige regler om  

 skattefri aktieombytning kan udvides til også at gælde aktier i selskaber i  

 skattelylande.
Den foreslåede succession betyder, at det i fremtiden kan  

 udnyttes, hvis der opstår et hul i regelsættet, samtidig med at det  

 yderligere komplicerer skattemyndighedernes kontrol.
Der er ikke ved  

 fremsættelsen af ændringsforslaget fremlagt argumenter, der understøtter en  

 forretningsmæssig grund til det foreslåede.
Socialistisk Folkeparti kan ikke stemme for ændringsforslag nr. 25 (§ 03,  

 nr. 1), idet Socialistisk Folkeparti finder, at det vil virke helt urimeligt,  

 hvis der indføres regler, hvorefter de nuværende alt for gunstige regler om  

 skattefri succession ved skattefri fusion kan udvides til også at gælde  

 aktier i selskaber i skattelylande, idet den foreslåede regel betyder, at  

 beskatningen nu kan vaskes af ved omhyggelig, langsigtet planlægning.
Der er  

 ikke ved fremsættelsen af ændringsforslaget fremlagt argumenter, der  

 understøtter en forretningsmæssig grund til det foreslåede.
 Socialistisk Folkeparti kan ikke stemme for ændringsforslag nr. 25 (§ 03,  

 nr. 3-18), idet Socialistisk Folkeparti finder det helt urimeligt, at der ved  

 fremsættelsen af et sådant omfattende ændringsforslag kort før  

 betænkningsafgivelsen foretages fundamentale ændringer i reglerne om  

 spaltning, således at det gøres endnu lettere at opnå skatteudskydelse ved  

 brug af spaltningsreglerne.
 Ændringsforslaget har ingen naturlig tilknytning til det stillede  

 lovforslag og bør alene af den grund afvises.
Socialistisk Folkeparti vil ikke afvise, at det kan være hensigtsmæssigt,  

 at de selskabsretlige og skatteretlige definitioner på en spaltning er  

 sammenfaldende, men ændringerne i de skatteretlige regler bør forberedes  

 grundigt, og det må herunder vurderes, om de nuværende regler er  

 hensigtsmæssige.
Denne vurdering bør omfatte såvel de skatteretlige som de  

 selskabsretlige regler, således at disse bliver sammenfaldende, men  

 ændringsforslaget løser kun enkelte koordineringsproblemer.
 Socialistisk Folkeparti har derfor fremsat underændringsforslag om, at §  

 02, § 03, nr. 1 og nr. 3-18, i ændringsforslag nr. 25 udgår.
Jacob Buksti (S) nfmd.
Pia Gjellerup (S) Klaus Hækkerup (S) Anna-Marie  

 Hansen (S) Per Kaalund (S) Jes Lunde (SF) Elisabeth Arnold (RV) Frank Aaen  

 (EL) Sonja Albrink (CD) Peter Brixtofte (V) Svend Aage Jensby (V) Charlotte  

 Antonsen (V) Jens Løgstrup Madsen (V) Flemming Hansen (KF) fmd.
Gitte  

 Seeberg (KF) Brian Mikkelsen (KF) Kristian Thulesen Dahl (DF) Fremskridtspartiet havde ikke medlemmer i udvalget.
