Nr LSF 202 Forslag til Lov om statens uddannelsesstøtte Fremsat af undervisningsministeren (Ole Vig Jensen) den 5. april 1995 Vedtaget ved tredjebehandling den 19. maj 1995 Lov nr. 448 af 14/06/1995 § 1. Uddannelsessøgende kan få uddannelsesstøtte til uddannelse  

 indtil kandidatgrad eller magisterkonferensgrad og til Ph.D.-studium.
 Stk. 2. Uddannelsesstøtte til uddannelse indtil kandidatgrad eller  

 magisterkonferensgrad administreres af Styrelsen for Statens  

 Uddannelsesstøtte (styrelsen).
 Stk. 3. Uddannelsesstøtte til Ph.D.-studium administreres af den  

 enkelte stipendiegiver.
Afsnit I Uddannelsesstøtte til uddannelse indtil kandidatgrad eller  

 magisterkonferensgrad Kapitel 1 Uddannelsessøgende, der har ret til uddannelsesstøtte § 2. Uddannelsessøgende kan efter ansøgning få uddannelsesstøtte,  

 når de 1) er danske statsborgere eller efter international overenskomst har ret  

 til uddannelsesstøtte på lige fod med danske statsborgere eller i  

 støttemæssig henseende ved uddannelser i Danmark ligestilles med danske  

 statsborgere af undervisningsministeren, 2) gennemgår en uddannelse, der giver ret til uddannelsesstøtte, 3) er fyldt 18 år, 4) er studieaktive og 5) ikke får anden offentlig støtte, der tilsigter at dække  

 leveomkostningerne, bortset fra stipendium efter afsnit II.
 Stk. 2. En uddannelsessøgende kan tidligst få uddannelsesstøtte  

 fra begyndelsen af det kvartal, der følger efter den dato, hvor den  

 uddannelsessøgende er fyldt 18 år.
 Stk. 3. Undervisningsministeren kan fastsætte regler om de  

 betingelser, der er nævnt i stk. 1, nr. 1, 2, 4 og 5. Undervisningsministeren  

 kan herunder bestemme, at kravet om studieaktivitet kan fraviges på grund af  

 sygdom, fødsel, adoption eller andre særlige forhold.
Kapitel 2 Uddannelser, der giver ret til uddannelsesstøtte § 3. En uddannelse i Danmark giver ret til uddannelsesstøtte, når  

 undervisningsministeren har godkendt dette og godkendelsen ikke senere er  

 tilbagekaldt.
Undervisningsministeren kan fastsætte regler om godkendelse og  

 tilbagekaldelse heraf.
 § 4. Undervisningsministeren kan fastsætte regler om, at  

 uddannelser i udlandet kan give ret til uddannelsesstøtte.
 Stk. 2. Styrelsen godkender efter disse regler, at en uddannelse  

 giver en uddannelsessøgende ret til uddannelsesstøtte.  

 Undervisningsministeren kan fastsætte regler om styrelsens godkendelse og  

 særlige regler om uddannelsesstøtten, herunder om i hvilke perioder der kan  

 gives uddannelsesstøtte.
§ 5. En uddannelse skal for at give ret til uddannelsesstøtte være 1) tilrettelagt som heltidsundervisning, 2) af mindst 3 måneders sammenhængende varighed og 3) ulønnet.
 Stk. 2. Undervisningsministeren kan fastsætte regler om, at der  

 dog kan gives uddannelsesstøtte til:
 1) Enkeltfagsundervisning.
 2) Supplering under 3 måneders varighed.
 3) Uddannelser, der omfatter lønnet praktik, herunder om i hvilke perioder  

 der gives støtte.
Kapitel 3 Støtteformer og støttebeløb § 6. Uddannelsesstøtte gives uden for og inden for et begrænset  

 støttesystem (klippekortet).
 § 7. Uddannelsesstøtte gives som:
 1) Stipendium.
 2) Studielån.
 3) Slutlån til afslutning af en uddannelse, der gives støtte til inden for  

 klippekortet.
 Stk. 2. Sammen med stipendium og studielån kan gives et  

 supplerende stipendium som tilskud til dækning af betaling for undervisning.  

 Undervisningsministeren kan bestemme, at godkendelsen af, at en uddannelse  

 giver ret til uddannelsesstøtte, ikke omfatter dette supplerende stipendium.
 Stk. 3. Uddannelsesstøtte gives med et beløb pr. kalendermåned  

 (støttemåned) i et kalenderår (støtteåret). Inden for klippekortet gives  

 stipendium og studielån med klip og slutlån med slutlånsrater.
 § 8. Det månedlige stipendium udgør, medmindre det udbetales med  

 dobbelt sats, højst:
 1) Hjemmeboendesats: 1.745 kr.
 2) Udeboendesats: 3.458 kr.
 Stk. 2. Det månedlige stipendium uden for klippekortet for  

 uddannelsessøgende på 18 og 19 år udgør, medmindre det udbetales med dobbelte  

 beløb, højst:
 1) Grundstipendium med hjemmeboendesats: 1.108 kr. med eventuelt tillæg  

 afhængigt af forældrenes indkomstgrundlag efter § 25, stk. 2.
 2) Grundstipendium med udeboendesats: 2.215 kr. med eventuelt tillæg  

 afhængigt af forældrenes indkomstgrundlag efter § 25, stk. 2.
Stk. 3. En uddannelsessøgende får stipendium med udeboendesats,  

 når den uddannelsessøgende dokumenterer at være udeboende og får stipendium 1) inden for klippekortet eller 2) uden for klippekortet og stipendiet vedrører en periode efter den  

 måned, hvor den uddannelsessøgende fylder 20 år.
Stk. 4. Undervisningsministeren kan fastsætte regler om, 1) hvornår en uddannelsessøgende betragtes som hjemmeboende og som  

 udeboende, og 2) at aldersbetingelsen i stk. 3, nr. 2, kan fraviges, når den  

 uddannelsessøgende ansøger herom.
Ved ansøgningen om stipendium med  

 udeboendesats skal den uddannelsessøgende oplyse forældrenes navn, adresse og  

 personnumre.
 § 9. Det månedlige studielån udgør, medmindre det udbetales med  

 dobbelt sats, højst 1.797 kr., jf. dog § 25, stk. 6.
 § 10. Det månedlige slutlån udgør 4.634 kr.
 § 11. Det månedlige supplerende stipendium som tilskud til dækning  

 af betaling for undervisning udgør højst 85 pct. af 1/12 af den faktiske  

 betaling for undervisningen beregnet på årsbasis, dog højst 1.370 kr. pr.  

 støttemåned.
§ 12. Uddannelsesstøtte kan tidligst gives fra begyndelsen af den  

 måned, hvor ansøgning om støtte er modtaget i uddannelsesinstitutionen eller  

 i styrelsen.
Undervisningsministeren kan fastsætte nærmere regler herom,  

 herunder om ansøgningsfrister.
Stk. 2. Uddannelsesstøtten udbetales forud i månedlige rater til  

 støttemodtagerens konto i et pengeinstitut i Danmark.
Første rate af  

 studielån og slutlån udbetales dog tidligst, når det underskrevne lånebevis  

 er modtaget i styrelsen.
Stk. 3. De beløb, der er nævnt i §§ 8-11, reguleres en gang årligt  

 den 1. januar.
Beløbene reguleres med 2,0 pct. tillagt eller fratrukket en  

 tilpasningsprocent for det pågældende finansår, jf. lov om en  

 satsreguleringsprocent.
Tilpasningsprocenten tillægges eller fratrækkes  

 afhængig af, om den til grund liggende lønudvikling for beregning af  

 tilpasningsprocenten er højere eller lavere end 2 pct.
Ved reguleringen er  

 det de aktuelle indtil da gældende beløb, der reguleres.
De regulerede beløb  

 afrundes til nærmeste kronebeløb.
Kapitel 4 Uddannelsesstøtte uden for klippekortet § 13. Uddannelsesstøtte gives uden for klippekortet til:
 1) Undervisning på folkeskoleniveau og almen voksenuddannelse på samme  

 niveau som folkeskolens afsluttende prøver.
 2) Ungdomsuddannelse, herunder studieforberedende enkeltfagsundervisning  

 for voksne.
 3) Supplering af en gymnasial uddannelse i fag, der indgår i  

 adgangskravene til en videregående uddannelse, når fagene ikke er gennemført  

 på det krævede niveau.
Stk. 2. Undervisningsministeren kan fastsætte regler om  

 uddannelsesstøtte til undervisning, uddannelse og supplering efter stk. 1,  

 herunder om, 1) hvilke uddannelser og hvilken supplering der er omfattet af stk. 1, og 2) at der ikke gives uddannelsesstøtte til en ungdomsuddannelse, når en  

 tidligere ungdomsuddannelse er gennemført.
Stk. 3. Uddannelsessøgende kan fravælge uddannelsesstøtte for en  

 eller flere måneder i hvert støtteår.
Undervisningsministeren kan fastsætte  

 regler om fravalg af støtte, herunder frister for fravalget.
 § 14. I forbindelse med fødsel eller adoption får moderen efter  

 ansøgning uddannelsesstøtte i indtil 12 måneder, jf. § 2, stk. 3, 2. pkt.  

 Støtten kan efter ansøgning udbetales med dobbelte beløb i indtil 6 måneder.
 Stk. 2. I forbindelse med fødsel eller adoption får faderen efter  

 ansøgning uddannelsesstøtte i indtil 6 måneder, jf. § 2, stk. 3, 2. pkt.  

 Støtten kan efter ansøgning udbetales med dobbelte beløb i indtil 3 måneder.
Stk. 3. Undervisningsministeren kan fastsætte regler om 1) støtte med dobbelte beløb, 2) i hvilket omfang støtten efter stk. 1 og 2 kan overføres til en ny  

 uddannelse, og 3) at der kan gives støtte, når fødslen eller adoptionen er sket inden for  

 12 måneder før uddannelsens start.
Kapitel 5 Uddannelsesstøtte inden for klippekortet § 15. Uddannelsesstøtte gives inden for klippekortet til  

 videregående uddannelse.
 § 16. Der kan højst gives 70 klip (rammen) til uddannelse, der  

 gives uddannelsesstøtte til inden for klippekortet.
 Stk. 2. Rammen udvides, i det omfang den normerede uddannelsestid  

 efter § 17, stk. 1, overstiger 58 måneder (klip).
 Stk. 3. Undervisningsministeren kan bestemme, at rammen udvides,  

 hvis den samlede normerede uddannelsestid for en bachelor- og en  

 kandidatuddannelse eller et lignende uddannelsesforløb, der består af flere  

 uddannelser, overstiger 58 måneder (klip).
 Stk. 4. Undervisningsministeren kan bestemme, at rammen udvides,  

 hvis adgangskravet på lige fod med en gymnasial uddannelse kan være en  

 videregående uddannelse og den uddannelsessøgende har gennemført den  

 adgangsgivende videregående uddannelse og ikke en gymnasial uddannelse.
 Stk. 5. Udvidelse af rammen efter stk. 2-4 gælder kun for den  

 uddannelse, den uddannelsessøgende er i gang med.
 Stk. 6. Undervisningsministeren kan fastsætte regler om udvidelsen  

 af rammen efter stk. 3 og 4 og herunder begrænse udvidelsen til et bestemt  

 antal klip.
 § 17. Til den enkelte uddannelse, der gives uddannelsesstøtte til  

 inden for klippekortet, gives et antal klip, der svarer til den normerede  

 uddannelsestid målt i måneder, med et tillæg på 12 klip (støttetiden).
 Stk. 2. Undervisningsministeren kan fastsætte regler om, at  

 støttetiden i en uddannelse kan forlænges med klip, der er valgt fra eller i  

 øvrigt sparet op i en tidligere gennemført uddannelse.
§ 18. I rammen fratrækkes et antal klip, der svarer til de  

 måneder, den uddannelsessøgende til en uddannelse, der gives  

 uddannelsesstøtte til inden for klippekortet, har modtaget 1) uddannelsesgodtgørelse efter lov om en aktiv arbejdsmarkedspolitik, 2) orlovsydelse til uddannelse efter lov om orlov, 3) fast revalideringsydelse efter lov om social bistand eller 4) uddannelsesydelse efter lov om arbejdstilbud til ledige, hvis den  

 uddannelsessøgende begyndte på uddannelsen efter 13. december 1988.
 Stk. 2. I støttetiden for en uddannelse fratrækkes på tilsvarende  

 måde de ydelser, der er nævnt i stk. 1, når de er modtaget til denne  

 uddannelse.
 Stk. 3. Undervisningsministeren kan bestemme, at der i rammen  

 fratrækkes et antal klip, der svarer til antallet af måneder, den  

 uddannelsessøgende til en uddannelse, der gives støtte til inden for  

 klippekortet, har modtaget støtte efter færøske og grønlandske regler.  

 Undervisningsministeren kan bestemme, at der i støttetiden for en uddannelse  

 på tilsvarende måde fratrækkes støtte efter færøske og grønlandske regler,  

 som den uddannelsessøgende har modtaget til denne uddannelse.
§ 19. Undervisningsministeren kan bestemme, at der efter ansøgning  

 gives ekstra klip som tillæg til rammen og støttetiden, hvis den  

 uddannelsessøgende er blevet forsinket i en uddannelse på grund af 1) deltagelse i institutionens styrelse eller arbejde vedrørende de  

 uddannelsessøgendes sociale og uddannelsesmæssige forhold eller 2) sygdom eller andre særlige forhold.
 Stk. 2. Undervisningsministeren kan bestemme, at der efter  

 ansøgning gives ekstra klip som tillæg til rammen og støttetiden, hvis sygdom  

 eller andre særlige forhold har medført, at den uddannelsessøgende ikke kan  

 gennemføre uddannelsen og derfor skifter til en ny uddannelse.
Stk. 3. I forbindelse med fødsel eller adoption får moderen efter  

 ansøgning indtil 12 ekstra klip som tillæg til rammen og støttetiden, hvis  

 hun har ret til uddannelsesstøtte.
Moderen kan overføre indtil 6 af de ekstra  

 klip til faderen, hvis han har ret til uddannelsesstøtte.
 Stk. 4. I forbindelse med fødsel eller adoption får faderen efter  

 ansøgning indtil 6 ekstra klip som tillæg til rammen og støttetiden, hvis han  

 har ret til uddannelsesstøtte.
 Stk. 5. De ekstra klip efter stk. 3 og 4 kan udbetales med 2 klip  

 om måneden eller sammen med et andet ekstra klip efter stk. 1 og 2 eller  

 sammen med klip efter § 17.
Stk. 6. Undervisningsministeren kan fastsætte regler om 1) ekstra klip, herunder i hvilket omfang ekstra klip kan overføres til en  

 ny uddannelse, og 2) at der kan gives klip efter stk. 3 og 4, når fødslen eller adoptionen  

 er sket inden for 12 måneder før uddannelsens start.
 § 20. Uddannelsessøgende kan vælge klip fra for en eller flere  

 måneder i et støtteår.
 Stk. 2. Klip, der vælges fra, og klip, der i øvrigt er sparet op i  

 en uddannelse, der gives uddannelsesstøtte til inden for klippekortet, kan  

 udbetales månedsvis sammen med sædvanlige klip (dobbeltklip).
Stk. 3. Der kan kun udbetales dobbeltklip inden for de sidste 12  

 måneder af en uddannelse.
Udbetalingen sker på grundlag af  

 uddannelsesinstitutionens vurdering af, om den uddannelsessøgende kan  

 afslutte uddannelsen inden for 12 måneder.
 Stk. 4. Der kan kun udbetales dobbeltklip, hvis det samlede antal  

 klip til uddannelsen inklusive klippene til dobbeltklip ikke i alt overstiger  

 klip, der er tildelt til uddannelsen efter § 17, stk. 1, med fradrag af 12  

 klip og med tillæg af klip efter § 17, stk. 2, og § 19, stk. 1-4.
 Stk. 5. Undervisningsministeren kan fastsætte regler om:
 1) Fravalg af klip, herunder frister for fravalget.
2) Udbetaling af dobbeltklip i en uddannelse på grundlag af klip, der er  

 valgt fra eller i øvrigt er sparet op i a) uddannelsen eller b) en forudgående gennemført uddannelse, og undervisningsministeren kan  

 herunder fravige stk. 4.
 Stk. 6. Undervisningsministeren kan fastsætte regler om, at  

 uddannelsesstøtte kan udbetales med dobbelt sats i uddannelser, der omfatter  

 lønnet praktik, uanset om den uddannelsessøgende har valgt uddannelsesstøtten  

 fra.
 § 21. Slutlån kan i alt gives i 12 måneder (slutlånstiden) inden  

 for de sidste 12 måneder af en uddannelse.
Stk. 2. Slutlån gives, når den uddannelsessøgende har brugt alle  

 de klip, der kan tildeles til uddannelsen.
Tildelingen sker på grundlag af  

 uddannelsesinstitutionens vurdering af, om den uddannelsessøgende kan  

 afslutte uddannelsen inden for 12 måneder.
 Stk. 3. Undervisningsministeren kan fastsætte regler om slutlån.
 Stk. 4. Undervisningsministeren kan bestemme, at slutlånstiden  

 efter ansøgning forlænges, hvis den uddannelsessøgende er blevet forsinket i  

 uddannelsen på grund af sygdom eller andre særlige forhold.  

 Undervisningsministeren kan fastsætte regler om forlængelsen.
Kapitel 6 Egenindkomst, fribeløb og forældreindkomst § 22. Uddannelsesstøtten i et støtteår nedsættes ved den endelige  

 tildeling for dette år, hvis den uddannelsessøgendes egenindkomst i  

 støtteåret, jf. § 23, overstiger et beløb, der er summen af de månedlige  

 fribeløb i støtteåret, jf. § 24 og § 25, stk. 6, (årsfribeløbet).
 Stk. 2. Når den uddannelsessøgendes egenindkomst er højere end det  

 beregnede årsfribeløb, nedsættes først stipendium, herunder supplerende  

 stipendium efter § 7, stk. 2, dernæst studielån og slutlån.  

 Undervisningsministeren kan fastsætte regler herom.
 § 23. Den uddannelsessøgendes egenindkomst opgøres for hele  

 støtteåret uanset støtteperiodens længde.
 Stk. 2. Egenindkomsten er enhver positiv indkomst, der henføres  

 til eller indgår i den personlige indkomst, kapitalindkomsten og  

 aktieindkomst, der beskattes efter personskattelovens § 8 a, stk. 2.
Stk. 3. I egenindkomsten fradrages 1) stipendium efter afsnit I i denne lov, 2) overskud af danske ejendomme, jf. personskattelovens § 4, stk. 1, nr.  

 6, 3) arbejdsmarkedsbidrag, der fragår ved opgørelse af den skattepligtige  

 indkomst efter ligningslovens § 8 M, og 4) tilskrevne renter af beløb, der er opsparet den 31. december 1993 på en  

 uddannelseskonto efter lov om uddannelsesopsparing og ikke senere er hævet.  

 Det opsparede beløb omfatter renter, der er tilskrevet senest den 31.  

 december 1993.
 Stk. 4. Styrelsen kan i enkelte tilfælde godkende andre særlige  

 fradrag i egenindkomsten.
 § 24. Fribeløbet er 3.493 kr. pr. måned (laveste fribeløb).
Stk. 2. Fribeløbet er 11.158 kr. pr. måned (mellemste fribeløb)  

 for hver måned i støtteåret, hvor den uddannelsessøgende har 1) valgt stipendium og studielån fra, 2) været indskrevet ved en uddannelse, der giver ret til  

 uddannelsesstøtte, men har haft orlov fra uddannelsen, 3) været indskrevet ved en uddannelse, der giver ret til  

 uddannelsesstøtte, men ikke har været studieaktiv, eller 4) været i praktik, der ikke giver ret til uddannelsesstøtte.
Stk. 3. Fribeløbet er 19.918 kr. pr. måned (højeste fribeløb) for  

 hver måned i støtteåret, hvor den uddannelsessøgende 1) ikke gennemgår en uddannelse i Danmark eller i udlandet, der giver ret  

 til uddannelsesstøtte efter afsnit I, 2) ikke opfylder aldersbetingelsen for at få uddannelsesstøtte, jf. § 2,  

 stk. 1, nr. 3, og stk. 2, 3) gennemgår en uddannelse, der giver ret til uddannelsesstøtte, men ikke  

 er dansk statsborger eller i støttemæssig henseende ligestillet med danske  

 statsborgere, jf. § 2, nr. 1, 4) får anden offentlig støtte, der tilsigter at dække leveomkostningerne,  

 jf. § 2, stk. 1, nr. 5, eller 5) i perioder, der giver ret til uddannelsesstøtte, ikke kan få stipendium  

 og studielån, fordi støttetiden, jf. § 17, er brugt, og ikke får udbetalt  

 slutlån.
 Stk. 4. Årsfribeløbet forhøjes med 16.135 kr. for hvert af den  

 uddannelsessøgendes børn, der er under 18 år.
 Stk. 5. Fribeløbet og beløbet i stk. 4 reguleres en gang årligt  

 efter bestemmelsen i § 12, stk. 3.
 Stk. 6. Årsfribeløbet forhøjes med det beløb, en  

 uddannelsessøgende får i stipendium til forskeruddannelse efter afsnit II,  

 hvis den uddannelsessøgende gennemgår forskeruddannelsen samtidig med  

 uddannelsen indtil kandidatgrad eller magisterkonferensgrad.
 Stk. 7. Årsfribeløbet kan efter ansøgning forhøjes med det beløb,  

 en uddannelsessøgende får som:
 1) Legater eller lignende, der gives med uddannelsesformål for øje, hvis  

 sådanne beløb indgår i egenindkomsten.
 2) Udbetalinger i henhold til lov om arbejdsskadeforsikring og lov om  

 erstatningsansvar, hvis sådanne beløb indgår i egenindkomsten.
Stk. 8. Årsfribeløbet forhøjes for uddannelsessøgende, der har  

 indgået kontrakt med forsvaret om deltagelse i konfliktforebyggende,  

 fredsbevarende, fredsskabende, humanitære og andre lignende opgaver i  

 udlandet.
Fribeløbet forhøjes med følgende særlige indtægter, hvis de indgår  

 i egenindkomsten:
 1) Løn og tillæg, der er indtjent under ovennævnte særlige tjenester i  

 udlandet.
 2) Eventuel særlig godtgørelse og bonus, der udbetales eller frigøres  

 samlet ved kontraktperiodens udløb.
 3) Feriegodtgørelse af de indtægter, der er nævnt i nr. 1 og 2.
 Stk. 9. Undervisningsministeren fastsætter regler om forhøjelse af  

 fribeløbet efter stk. 7.
§ 25. Uddannelsessøgende på 18 og 19 år får uden for klippekortet  

 et grundstipendium på 1.108 kr. om måneden.
For uddannelsessøgende, der får  

 stipendium med udeboendesats efter § 8, stk. 4, er grundstipendiet dog 2.215  

 kr. om måneden.
Grundstipendiet gives indtil udgangen af den måned, hvor den  

 uddannelsessøgende fylder 20 år, og er uafhængigt af forældrenes indkomst.
Stk. 2. De uddannelsessøgende får tillæg til grundstipendiet, hvis  

 forældrenes samlede indkomstgrundlag på grundlag af deres indkomst i det  

 andet kalenderår forud for støtteåret ikke overstiger 191.900 kr.
Tillægget  

 svarer til forskellen mellem maksimalt stipendium efter § 8, stk. 1, samt  

 eventuelt supplerende stipendium efter § 11 og grundstipendiet.
Tillægget  

 nedsættes ved et højere indkomstgrundlag og bortfalder helt ved et  

 indkomstgrundlag på 335.331 kr.
 Stk. 3. De uddannelsessøgende får dog uafhængig af forældrenes  

 indkomst stipendium med det maksimale beløb efter § 8, stk. 1, når de har et  

 barn.
 Stk. 4. Forældrenes samlede indkomstgrundlag nedsættes med 20.369  

 kr. for hver af ansøgers søskende, der er under 18 år.
 Stk. 5. Beløbene i stk. 1, 2 og 4 reguleres en gang årligt efter §  

 12, stk. 3.
Stk. 6. Uddannelsessøgende, hvis tillæg til grundstipendiet  

 nedsættes eller helt bortfalder efter stk. 2, kan 1) optage yderligere studielån med et beløb, der svarer til nedsættelsen, 2) få årsfribeløbet forhøjet med et beløb, der svarer til nedsættelsen,  

 eller 3) samtidig optage yderligere studielån og få forhøjet årsfribeløbet med  

 et beløb, der sammenlagt svarer til nedsættelsen.
 Stk. 7. De uddannelsessøgende skal ved ansøgning om  

 uddannelsesstøtte oplyse forældrenes navn, adresse og personnummer.
Stk. 8. Undervisningsministeren kan fastsætte regler 1) om, at forældrenes indkomstgrundlag ikke skal lægges sammen, 2) om nedsættelse af indkomstgrundlaget efter stk. 4, 3) om, hvilket indkomstgrundlag der skal anvendes, når indkomstgrundlaget  

 ændres, 4) om fravigelse af indkomstgrundlaget, når forældrenes indkomst er faldet  

 væsentligt, 5) om beregningsgrundlaget for forældre med indkomst og formuebeløb på  

 Færøerne og i Grønland og 6) om beregningsgrundlaget for forældre med indkomster og formuebeløb, der  

 ikke er skattepligtige i Danmark.
 § 26. Forældrenes indkomstgrundlag består af personlig indkomst  

 med tillæg af positiv kapitalindkomst, der anvendes til beregning af  

 indkomstskat efter personskattelovens § 7, dog før de deri nævnte bundfradrag  

 og fradrag for grundbeløb, samt med tillæg af aktieindkomst, der beskattes  

 efter personskattelovens § 8 a, stk. 2.
 Stk. 2. Skatteministeren stiller oplysninger til rådighed til brug  

 for opgørelse af indkomstgrundlaget.
Stk. 3. Skatteministeren træffer bestemmelse om, hvilke  

 myndigheder der skal opgøre indkomstgrundlaget.
Skatteministeren kan  

 fastsætte regler om adgangen til at påklage afgørelser om indkomstgrundlaget.
 § 27. Undervisningsministeren kan fastsætte regler om fradrag i  

 stipendiet for kost og logi, når den uddannelsessøgende har fået hel eller  

 delvis fritagelse for betaling af opholdsudgifter.
 Stk. 2. Undervisningsministeren kan fastsætte regler om minimal  

 tildeling af uddannelsesstøtte.
Kapitel 7 Foreløbig og endelig uddannelsesstøtte § 28. Uddannelsesstøtten udbetales med foreløbige beløb i  

 støtteåret.
Uddannelsesstøtten tildeles med endelige beløb efter støtteårets  

 afslutning.
 § 29. Den foreløbige støttetildeling sker på grundlag af de  

 oplysninger, der foreligger ved støttetildelingen.
 Stk. 2. De foreløbige beløb kan ændres, eller udbetalingen kan  

 standses, hvis der i løbet af støtteåret sker ændringer i forhold, der får  

 betydning for tildelingen af uddannelsesstøtte.
 Stk. 3. Foreløbige beløb, der er udbetalt for måneder, hvor den  

 uddannelsessøgende ikke opfylder betingelserne i §§ 2, 8, 11 og 25, kan  

 kræves tilbagebetalt, før den endelige tildeling finder sted.
 Stk. 4. Undervisningsministeren kan fastsætte regler om denne  

 foreløbige støttetildeling.
 § 30. Uddannelsesstøtten tildeles med endelige beløb på grundlag  

 af oplysninger om den uddannelsessøgendes egenindkomst, forældrenes  

 indkomstgrundlag, studieforhold, anden offentlig støtte, bopælsstatus m.v.
Stk. 2. Foreløbige beløb, der er udbetalt, men ikke kan tildeles  

 endeligt, skal betales tilbage.
Foreløbige beløb, der skal betales tilbage,  

 fordi egenindkomsten overstiger årsfribeløbet, skal dog betales tilbage med  

 halvdelen af beløbet, i det omfang det udgør op til forskellen mellem det  

 laveste og det mellemste fribeløb, og fuldt ud med beløb derover.
 Stk. 3. Uddannelsessøgende skal ved støtteårets afslutning give  

 alle de oplysninger, der er nødvendige for tildelingen af uddannelsesstøtten  

 med endelige beløb.
Stk. 4. Foreløbige beløb, der er udbetalt, kræves tilbage, hvis  

 den uddannelsessøgende ikke opfylder oplysningspligten.
Kravet kan frafaldes  

 helt eller delvis, bl.a. hvis den uddannelsessøgende senere opfylder  

 oplysningspligten og det fremgår af oplysningerne, at uddannelsesstøtte kan  

 tildeles.
 Stk. 5. Der lægges 7 pct. til de beløb, der kræves tilbage efter  

 stk. 3 og 4. Tillægget beregnes uden hensyn til, om beløbet helt eller delvis  

 er betalt tilbage.
 Stk. 6. Undervisningsministeren kan fastsætte regler om  

 opgørelsesmåden i stk. 1.
 § 31. Undervisningsministeren kan fastsætte regler om  

 tilbagebetalingen efter § 29, stk. 3, og efter § 30, stk. 2 og 4. Det kan  

 herunder fastsættes, at en afdragsordning bortfalder, hvis den  

 uddannelsessøgende trods påkrav udebliver med ydelser.
 Stk. 2. Beløb, der skal tilbagebetales, inklusive tillæg efter §  

 30, stk. 5, forrentes fra den første i den måned, der følger 2 måneder efter  

 den måned, kravet om tilbagebetaling er fremsat.
Stk. 3. De til enhver tid skyldige beløb, herunder misligholdt  

 gæld, forrentes med en årlig rente, der svarer til den, der følger af lov om  

 renter ved forsinket betaling.
Renten tilskrives månedligt.
Stk. 4. Styrelsen kan eftergive for meget udbetalt  

 uddannelsesstøtte, hvis støttemodtageren er tilkendt førtidspension eller  

 invaliditetsydelse efter lov om social pension.
Eftergivelse sker efter  

 reglerne om eftergivelse af studiegæld i lov om tilskud til afvikling af  

 studiegæld og om eftergivelse af studiegæld.
§ 32. Støttetiden efter § 17 og slutlånstiden efter § 21 betragtes  

 som brugt, selv om uddannelsesstøtte, der er udbetalt, 1) er modtaget med rette og betales helt eller delvis tilbage eller 2) søges tilbagebetalt ved den endelige tildeling af uddannelsesstøtte.
Kapitel 8 Forrentning og tilbagebetaling af studielån og slutlån samt  

 statslån § 33. Studielån og slutlån, der er endeligt tildelt efter den 1.  

 august 1988 efter denne lov og efter tidligere lovgivning om  

 uddannelsesstøtte, forrentes med virkning fra den første i måneden efter  

 udbetalingstidspunktet.
Stk. 2. I uddannelsesperioden forrentes den til enhver tid værende  

 gæld med 4 pct. årligt.
Renten kan ændres ved lov for den resterende del af  

 uddannelsesperioden, hvis udviklingen i renteniveauet taler for det.
Stk. 3. Efter uddannelsesperioden forrentes den til enhver tid  

 værende gæld med en årlig rente svarende til den til enhver tid fastsatte  

 officielle diskonto med et procenttillæg eller et procentfradrag, der  

 fastsættes på finansloven for det pågældende år.
Procenttillægget kan ikke  

 overstige 1.
 Stk. 4. Styrelsen afholder stempelafgiften for studielån og  

 slutlån.
 § 34. Styrelsen administrerer i overensstemmelse med den tidligere  

 lovgivning om uddannelsesstøtte statslån, der er givet efter denne, jf. dog §  

 36, stk. 2 og 3.
 Stk. 2. Statslån, der er endeligt tildelt efter den 1. august  

 1982, forrentes med virkning fra den 1. i måneden efter  

 udbetalingstidspunktet.
 Stk. 3. I uddannelsesperioden forrentes den til enhver tid værende  

 gæld med årligt 3 pct. under den til enhver tid fastsatte officielle  

 diskonto.
 Stk. 4. Efter uddannelsesperioden forrentes den til enhver tid  

 værende gæld årligt med en rente svarende til den til enhver tid fastsatte  

 officielle diskonto med et procenttillæg på 1.
 § 35. Undervisningsministeren kan fastsætte regler om  

 uddannelsesperioden, herunder om dens ophør, og om låntagers pligt til at  

 give meddelelse herom.
 Stk. 2. Renten tilskrives studielån, slutlån og statslån  

 månedligt.
Stk. 3. Tilbagebetaling af studielån, slutlån og statslån,  

 herunder betaling af renter, skal normalt begynde 1 år efter udløbet af det  

 støtteår, hvor uddannelsesperioden er ophørt.
Undervisningsministeren kan  

 fastsætte regler om tilbagebetalingen.
 § 36. Gælden kan efter påkrav opsiges til skadesløs betaling, hvis  

 låntageren ikke overholder studielånets, slutlånets eller statslånets vilkår,  

 herunder ikke betaler forfaldne ydelser.
 Stk. 2. Kravet administreres af Kongeriget Danmarks Hypotekbank og  

 Finansforvaltning (Hypotekbanken), der søger det inddrevet hos låntageren.
 Stk. 3. Finansministeren fastsætter renten for misligholdte  

 studielån, slutlån og statslån.
Kapitel 9 Lønindeholdelse § 37. Misligholdt gæld efter §§ 31 og 36 samt efter den tidligere  

 lovgivning om uddannelsesstøtte, herunder påløbne renter og omkostninger, kan  

 inddrives ved indeholdelse i løn m.v. hos den pågældende efter reglerne for  

 inddrivelse af personlige skatter i kildeskatteloven.
 Stk. 2. Undervisningsministeren kan fastsætte nærmere regler om  

 fremgangsmåden i forbindelse med lønindeholdelsen, herunder om klageadgang og  

 klagefrist.
Kapitel 10 Gebyrer § 38. Undervisningsministeren fastsætter regler om gebyr for  

 rykkerbrev og opsigelse efter udløbet af den betalingsfrist, der er fastsat  

 ved opkrævning af for meget udbetalt uddannelsesstøtte eller ydelser på lån,  

 der er givet efter denne lov eller tidligere lovgivning om uddannelsesstøtte.
Kapitel 11 Administration, klageadgang m.v.
 § 39. Styrelsen kan hos skattemyndighederne og andre offentlige  

 myndigheder indhente de oplysninger om den uddannelsessøgende og dennes  

 forældre, der er nødvendige for beregningen af uddannelsesstøtte og  

 tilbagebetaling af uddannelsesstøtte, herunder oplysninger om indkomst- og  

 formueforhold.
 Stk. 2. Styrelsen kan hos offentlige myndigheder og private  

 institutioner indhente oplysninger til brug ved afgørelse af, om en  

 uddannelsessøgende har ret til støtte til en uddannelse uden for  

 klippekortet.
Stk. 3. Undervisningsministeren kan fastsætte regler om 1) adgangen til at indhente oplysningerne efter stk. 1 og 2 og kan  

 herunder fastsætte, hvilke oplysninger der skal gives i elektronisk form, 2) indhold og udformning af ansøgninger, 3) indhold og udformning af lånedokumenter, 4) udbetaling af uddannelsesstøtte, 5) indbetaling til styrelsen, 6) hvilke oplysninger der kan kræves skriftligt, 7) frister for ansøgninger, 8) frister for indbetalinger og 9) frister for meddelelser.
§ 40. Hypotekbanken kan hos skattemyndighederne og andre  

 offentlige myndigheder indhente oplysninger om låntager, der er nødvendige  

 for at administrere krav efter § 36, herunder oplysninger om indkomst- og  

 formueforhold.
Oplysningerne skal efter anmodning overføres til Hypotekbanken  

 i elektronisk form.
 § 41. Den uddannelsessøgende skal oplyse navn, adresse og  

 personnummer ved ansøgning om uddannelsesstøtte og ved henvendelse i øvrigt i  

 en sag til styrelsen.
§ 42. De afgørelser, styrelsen kan træffe, kan efter  

 undervisningsministerens bestemmelse helt eller delvis henlægges til  

 vedkommende uddannelsesinstitution.
Uddannelsesinstitutionen kan indhente de  

 oplysninger, der er nævnt i § 39, stk. 1 og 2, jf. stk. 3, nr. 1, hvis  

 afgørelserne er henlagt til institutionen.
Stk. 2. Afgørelser, uddannelsesinstitutionen træffer efter stk. 1  

 eller efter styrelsens bestemmelse om støttetildelingen, kan inden 4 uger fra  

 meddelelsen af afgørelsen indbringes for Styrelsen for Statens  

 Uddannelsesstøtte af den, afgørelsen vedrører.
Undervisningsministeren kan  

 fastsætte regler om, at klagen stiles til styrelsen og sendes til  

 institutionen.
 Stk. 3. Undervisningsministeren kan bestemme, at afgørelser, der  

 træffes af uddannelsesinstitutionen efter stk. 1, ikke kan indbringes for  

 anden administrativ myndighed.
§ 43. Uddannelsesinstitutionerne bistår styrelsen ved tildeling af  

 uddannelsesstøtte.
Undervisningsministeren kan fastsætte regler om  

 institutionernes administration i forbindelse med tildelingen af støtten.
 Stk. 2. Styrelsen fører tilsyn med denne administration.  

 Undervisningsministeren kan fastsætte regler om, at styrelsen kan kræve  

 oplysninger, der er nødvendige for varetagelsen af opgaven, herunder  

 oplysninger om uddannelsessøgende, der ikke får uddannelsesstøtte, samt at  

 uddannelsesinstitutionerne skal registrere oplysningerne og efter anmodning  

 overføre dem til styrelsen i elektronisk form.
 Stk. 3. Styrelsen kan ændre uddannelsesinstitutionernes afgørelser  

 om uddannelsesstøtte efter klage eller på egen foranledning, jf. dog § 42,  

 stk. 3.
 Stk. 4. Styrelsen vejleder uddannelsesinstitutionerne om  

 uddannelsesstøtteordningen.
§ 44. Undervisningsministeren kan nedsætte et råd, SU-rådet.
Rådet  

 rådgiver ministeren i spørgsmål om uddannelsesstøtten.
 Stk. 2. Undervisningsministeren beskikker medlemmerne, herunder  

 formanden.
 § 45. Undervisningsministeren kan fastsætte regler om, at  

 styrelsen træffer den endelige administrative afgørelse om godkendelse af, om  

 uddannelser i udlandet giver ret til uddannelsesstøtte.
Stk. 2. Undervisningsministeren kan nedsætte et nævn, Nævn om  

 Støtteberettigende Uddannelser i Udlandet.
Nævnet skal efter anmodning fra  

 styrelsen fastlægge retningslinjer for godkendelse af, om uddannelser i  

 udlandet giver ret til uddannelsesstøtte.
Nævnet kan i særlige tilfælde  

 udtale sig om godkendelse af, at enkelte uddannelser i udlandet giver ret til  

 uddannelsesstøtte.
Undervisningsministeren kan fastsætte regler om nævnets  

 sammensætning og virke.
§ 46. Undervisningsministeren nedsætter et ankenævn, Ankenævnet  

 for Uddannelsesstøtten.
Følgende afgørelser truffet af Styrelsen for Statens  

 Uddannelsesstøtte kan indbringes for ankenævnet:
 1) Grundlaget for tildeling og beregning af uddannelsesstøtte til en  

 uddannelsessøgende.
 2) En støttemodtagers tilbagebetaling af uddannelsesstøtte.
 3) Eftergivelse af for meget udbetalt uddannelsesstøtte efter § 31, stk.  

 4.
Stk. 2. Klage over en afgørelse skal indbringes for ankenævnet  

 inden 4 uger efter meddelelsen af afgørelsen.
Klagen skal indbringes af den,  

 afgørelsen vedrører.
Ankenævnet kan indtil 6 måneder efter meddelelsen af  

 afgørelsen se bort fra overskridelse af fristen, når overskridelsen af  

 særlige grunde er undskyldelig.
Stk. 3. Klagen stiles til Ankenævnet for Uddannelsesstøtten og  

 sendes til Styrelsen for Statens Uddannelsesstøtte.
Hvis styrelsen fastholder  

 afgørelsen, sender styrelsen klagen til ankenævnet med en udtalelse.  

 Ankenævnet træffer den endelige administrative afgørelse.
Stk. 4. Ankenævnet består af en formand og to andre medlemmer.  

 Formanden skal opfylde de almindelige betingelser for at kunne blive dommer.  

 Undervisningsministeren beskikker medlemmerne for fire år.
Genbeskikkelse kan  

 finde sted.
 Stk. 5. Undervisningsministeren kan fastsætte forretningsorden for  

 ankenævnet.
Afsnit II Uddannelsesstøtte til Ph.D.-studiet Kapitel 12 Støtteform, støttebetingelser, støttebeløb, administration,  

 klageadgang m.v.
§ 47. Ph.D.-studerende kan få stipendium til Ph.D.-studiet  

 (Ph.D.-stipendium), når de 1) er indskrevet til et Ph.D.-studium på en højere uddannelsesinstitution  

 i Danmark eller i udlandet og 2) er danske statsborgere eller efter international overenskomst har ret  

 til Ph.D.-stipendium på lige fod med danske statsborgere eller i støttemæssig  

 henseende ved uddannelser i Danmark ligestilles med danske statsborgere af  

 undervisningsministeren.
Stk. 2. Ph.D.-stipendiet kan ikke gives eller bortfalder, hvis den  

 Ph.D.-studerende 1) får anden offentlig støtte, der tilsigter at dække leveomkostningerne,  

 bortset fra uddannelsesstøtte efter afsnit I i denne lov eller 2) har lønnet arbejde ved siden af studiet uden for de rammer,  

 stipendiegiver fastsætter efter § 55, nr. 4.
 § 48. Ph.D.-stipendiet bortfalder, hvis indskrivningen ophører  

 eller den Ph.D.-studerende afbryder Ph.D.-studiet.
 Stk. 2. Ph.D.-stipendiet bortfalder desuden, hvis en  

 Ph.D.-studerende, der er indskrevet til et Ph.D.-studium i udlandet, ikke er  

 studieaktiv eller kvalificeret til at gennemføre studiet.
 § 49. En højere uddannelsesinstitution i Danmark kan give  

 Ph.D.-stipendium til institutionens Ph.D.-studier.
 Stk. 2. Undervisningsministeren kan bestemme, at andre  

 institutioner, råd, m.v. kan give Ph.D.-stipendium til et Ph.D.-studium på en  

 dansk eller udenlandsk uddannelsesinstitution.
 § 50. Ph.D.-stipendiet gives som en eller flere stipendierater pr.  

 kalendermåned (støttemåned) i et kalenderår (støtteåret).
 Stk. 2. En stipendierate svarer til det månedlige stipendium med  

 udeboendesats efter afsnit I i denne lov.
Stk. 3. Stipendiegiver fastsætter, hvor mange tildelte  

 stipendierater en Ph.D.-studerende får udbetalt på de enkelte dele af  

 studiet.
Der kan ikke udbetales mindre end en stipendierate pr. måned.  

 Udbetaling sker månedsvis forud.
 Stk. 4. Stipendierater udbetales tidligst fra den måned,  

 stipendiegiver tildeler Ph.D.-stipendiet, og tidligst fra den måned,  

 Ph.D.-studiet efter indskrivningen begynder.
 § 51. Der kan i alt gives 149 stipendierater til Ph.D.-studier  

 bortset fra supplerende stipendierater efter § 53.
 § 52. Til Ph.D.-studerende, der indskrives til hele Ph.D.-studiet,  

 gives 149 stipendierater.
Stk. 2. Til Ph.D.-studerende, der kun indskrives til afsluttende  

 dele af Ph.D.-studiet, gives stipendierater til de dele af studiet, der  

 gennemgås.
Antallet af stipendierater efter stk. 1 nedsættes med 4  

 stipendierater for hver måned, studietiden er nedsat.
 Stk. 3. Stipendiegiver kan nedsætte antallet af stipendierater  

 efter stk. 1 og 2 i det omfang, den Ph.D.-studerende fra anden side har  

 modtaget bindende tilsagn om støtte, der ikke er omfattet af § 47, stk. 2,  

 nr. 1, eller løn til studiet.
§ 53. En Ph.D.-studerende kan få supplerende stipendierater ved  

 fravær fra Ph.D.-studiet på grund af sygdom, hvis studiet forsinkes på grund  

 af sygdommen.
Den studerende kan højst få supplerende stipendierater for 4  

 måneders fravær inden for en sammenhængende periode på 12 måneder.
 Stk. 2. En Ph.D.-studerende moder får i forbindelse med fødsel  

 eller adoption supplerende stipendierater i indtil 12 måneder.  

 Undervisningsministeren kan bestemme, at moderen kan overlade en eller flere  

 af de supplerende stipendierater til faderen, hvis han får Ph.D.-stipendium.
 Stk. 3. En Ph.D.-studerende fader får i forbindelse med fødsel  

 eller adoption supplerende stipendierater i indtil 6 måneder.
Stk. 4. For hver måned efter stk. 1-3 får den Ph.D.-studerende et  

 antal stipendierater, der svarer til det antal månedlige stipendierater, der  

 blev udbetalt umiddelbart før fraværet på grund af sygdom eller udbetalt  

 umiddelbart før fødslen eller adoptionen.
Den studerende kan dog højst få 4  

 stipendierater pr. måned.
 Stk. 5. Undervisningsministeren kan fastsætte nærmere regler om de  

 supplerende stipendierater.
 § 54. Den Ph.D.-studerende oplyser stipendiegiver om:
 1) Navn, adresse, personnummer og statsborgerskab.
 2) Lønnet arbejde ved siden af Ph.D.-studiet.
3) Bindende tilsagn om a) offentlig støtte, der tilsigter at dække leveomkostningerne, bortset  

 fra uddannelsesstøtte efter afsnit I i denne lov, b) støtte i øvrigt til studiet eller c) løn til studiet.
 4) Afbrydelse af studiet.
 Stk. 2. Den Ph.D.-studerende skal efter stipendiegivers anmodning  

 dokumentere, at fravær fra Ph.D.-studiet skyldes sygdom, eller dokumentere  

 fødsel eller adoption.
 § 55. Stipendiegiver bestemmer:
 1) Indhold og udformning af ansøgninger, dokumentation m.v.
 2) Frister for aflevering af ansøgninger, dokumentation m.v.
 3) Hvordan stipendiet udbetales.
 4) Rammerne for de studerendes lønnede arbejde ved siden af Ph.D.-studiet.
 5) Hvilke oplysninger m.v. der gives skriftligt.
 § 56. Stipendiegiver indhenter oplysning i styrelsen om den  

 studerendes tidligere forbrug af stipendierater til Ph.D.-studier, inden  

 Ph.D-stipendiet tildeles.
Stk. 2. Stipendiegiver kan hos offentlige myndigheder og private  

 institutioner indhente oplysninger til brug ved afgørelsen af, om en ansøger  

 er berettiget til Ph.D.-stipendium.
Stipendiegiver kan herunder fastsætte,  

 hvilke oplysninger der skal gives i elektronisk form.
§ 57. Stipendiegiver giver styrelsen oplysning om tildelte  

 Ph.D.-stipendier.
Stipendiegiver oplyser om den Ph.D.-studerendes navn og  

 personnummer og det antal stipendierater, der er tildelt.
 Stk. 2. Stipendiegiver giver ved hvert støtteårs udløb styrelsen  

 oplysning om:
 1) Den studerendes navn og personnummer.
 2) Det antal stipendierater, der er udbetalt i støtteåret.
 3) Perioder, hvor udbetaling er sket.
 4) Ændringer i antallet af tidligere tildelte stipendierater efter § 52,  

 stk. 2 og 3.
 5) Tildelte supplerende stipendierater efter § 53.
 Stk. 3. Stipendiegiver giver styrelsen oplysning om det antal  

 stipendierater, der er udbetalt i kalenderåret, når en Ph.D.-studerende  

 afbryder eller afslutter Ph.D.-studiet, og når indskrivningen ophører.
 Stk. 4. Styrelsen kan fastsætte frister for indsendelse af  

 oplysninger efter stk. 1-3.
 Stk. 5. Styrelsen kan bestemme, at oplysninger, der skal gives til  

 styrelsen, gives i elektronisk form.
§ 58. Når den højere uddannelsesinstitution, hvor den  

 Ph.D.-studerende er indskrevet til Ph.D.-studiet, ikke er stipendiegiver,  

 skal institutionen give oplysning til stipendiegiver, hvis 1) den Ph.-D.-studerendes indskrivning ophører, 2) den studerende afbryder studiet eller 3) den studerende er fraværende fra studiet på grund af sygdom, fødsel  

 eller adoption.
 § 59. Stipendierater, den Ph.D.-studerende har modtaget, skal  

 tilbagebetales, hvis den studerende har tilsidesat oplysningspligten efter §  

 54, stk. 1, eller i øvrigt modtaget stipendierater mod bedre vidende.
Stk. 2. Stipendiegiver kan indgå aftale om afdragsvis  

 tilbagebetaling.
Afdragsordningen bortfalder, hvis ydelserne trods påkrav  

 udebliver.
Stk. 3. Det til enhver tid skyldige beløb forrentes med en årlig  

 rente, der svarer til den, der følger af lov om renter ved forsinket  

 betaling.
Renten tilskrives en gang om året.
 Stk. 4. Inddrivelse kan ske efter bestemmelserne om  

 lønindeholdelse i afsnit I og III i denne lov.
§ 60. Stipendiegiver træffer afgørelse i alle spørgsmål i  

 forbindelse med tildeling og udbetaling af Ph.D.-stipendium.
Stipendiegivers  

 afgørelse kan ikke indbringes for anden administrativ myndighed.
Afsnit III Strafbestemmelse vedrørende overtrædelse af bestemmelserne om  

 lønindeholdelse § 61. Undervisningsministeren kan fastsætte regler om straf af  

 bøde for overtrædelse af regler fastsat efter § 37 om inddrivelse af  

 misligholdt gæld.
Stk. 2. Er en overtrædelse begået af et selskab, en forening, en  

 selvejende institution eller lignende, kan der pålægges den juridiske person  

 som sådan bødeansvar.
Er overtrædelsen begået af staten, en kommune eller et  

 kommunalt fællesskab, jf. § 60 i lov om kommunernes styrelse, kan der  

 pålægges staten, kommunen eller det kommunale fællesskab bødeansvar.
Afsnit IV Ikrafttrædelses- og overgangsbestemmelser § 62. Loven træder i kraft den 1. januar 1996. § 62, stk. 4,  

 træder i kraft dagen efter bekendtgørelsen i Lovtidende og har virkning fra  

 den 1. april 1995. § 23, stk. 3, nr. 3, og stk. 4, træder dog i kraft den 1.  

 juli 1995 og har virkning for opgørelsen af egenindkomsten for støtteåret  

 1994 og senere. § 30, stk. 2, har virkning for tilbagebetaling af foreløbige  

 beløb, der er udbetalt for støtteåret 1996 og senere. § 14 og § 19, stk. 3-6,  

 har virkning for fødsler, der finder sted den 1. januar 1996 og senere.  

 Regulering af beløb efter § 12, stk. 3, sker første gang med virkning fra den  

 1. januar 1996.
Stk. 2. Lov om statens uddannelsesstøtte, jf. lovbekendtgørelse  

 nr. 336 af 2. maj 1994, ophæves.
Bestemmelserne om den endelige  

 støttetildeling finder dog fortsat anvendelse for tildelingen for støtteåret  

 1995. Bestemmelsen om tilbagebetaling af for meget udbetalt  

 uddannelsesstøtte, der er tildelt før den 1. januar 1991, finder dog fortsat  

 anvendelse. § 23 i lov nr. 459 af 1. juni 1994 om den fri  

 ungdomsuddannelse ophæves.
Stk. 3. Regler, der er fastsat efter den hidtil gældende lov om  

 statens uddannelsesstøtte, der er nævnt i stk. 2, forbliver i kraft, indtil  

 de afløses af regler fastsat efter denne lov.
Overtrædelse af reglerne  

 straffes med bøde.
Stk. 4. En uddannelsessøgende moder, der har ret til  

 uddannelsesstøtte og får forlænget støtteperioden med 12 måneder efter § 3,  

 stk. 6, i den hidtil gældende lov om statens uddannelsesstøtte, kan efter  

 ansøgning få den ekstra støtte på 12 klip udbetalt med 2 klip om måneden i  

 forbindelse med fødslen eller adoptionen, hvis denne finder sted i perioden  

 1. april 1995-31. december 1995. Udbetaling af støtte med 2 klip om måneden  

 kan tidligst ske 2 måneder før fødslen eller adoptionen og tidligst med  

 virkning fra den 1. april 1995. Hvis moderen efter udløbet af perioden med  

 ekstra støtte ikke kan begynde på uddannelsen igen på grund af  

 uddannelsesinstitutionens forhold, kan styrelsen bestemme, at hun skal have  

 tildelt ekstra klip som følge af denne forsinkelse.
En uddannelsessøgende  

 moder, der har ret til uddannelsesstøtte uden for klippekortet og får  

 dispensation fra kravet om studieaktivitet, kan efter ansøgning få udbetalt  

 støtten med dobbelt beløb i 6 måneder i forbindelse med fødslen eller  

 adoptionen, hvis denne finder sted i perioden 1. april 1995-31. december  

 1995. Udbetaling af støtte med dobbelt beløb kan tidligst ske 2 måneder før  

 fødslen eller adoptionen og tidligst med virkning fra den 1. april 1995. Hvis  

 moderen efter udløbet af perioden med ekstra støtte ikke kan begynde på  

 uddannelsen igen på grund af uddannelsesinstitutionens forhold, kan styrelsen  

 bestemme, at hun skal have tildelt ekstra støtte som følge af denne  

 forsinkelse.
 Stk. 5. Undervisningsministeren kan fastsætte regler om overførsel  

 til det støttesystem, der gælder fra den 1. januar 1996, af  

 uddannelsessøgende, der er i gang med eller har været i gang med en  

 uddannelse før den 1. januar 1996.
Stk. 6. Uddannelsessøgende, der før den 1. juli 1993 begyndte på  

 en uddannelse i Danmark, der gav ret til uddannelsesstøtte, og stadig er i  

 gang med denne, kan fortsat få supplerende stipendium som tilskud til dækning  

 af betaling for undervisningen indtil denne uddannelses afslutning.  

 Uddannelsessøgende, der før den 1. august 1994 begyndte på en uddannelse på  

 Den Frie Lærerhøjskole i Ollerup og stadig er i gang med denne, kan dog  

 fortsat få supplerende stipendium som tilskud til dækning af betaling for  

 undervisningen indtil denne uddannelses afslutning.
Uddannelsessøgende, der  

 før den 1. juli 1992 begyndte på en uddannelse i udlandet, der giver ret til  

 uddannelsesstøtte, og stadig er i gang med denne, kan fortsat få supplerende  

 stipendium som tilskud til dækning af betaling for undervisningen til denne  

 uddannelse.
De uddannelsessøgende kan få stipendiet indtil udløbet af den  

 periode, hvor det er godkendt, at uddannelsen gav ret til uddannelsesstøtte  

 efter de regler, der var gældende før den 1. juli 1992.
 Stk. 7. Uddannelsessøgende, der før den 15. marts 1988 er begyndt  

 på en videregående uddannelse, der gav ret til uddannelsesstøtte, og som er  

 blevet indplaceret i klippekortsystemet med udgangspunkt i sædvanlig  

 studietid plus 1 år, kan få udbetalt dobbeltklip efter § 19 i det omfang,  

 klippene er opsparet efter den 1. august 1989.
 § 63. Loven finder ikke anvendelse for uddannelsessøgende ved  

 uddannelsesinstitutioner på Færøerne.
Oprindeligt fremsat forslag § 1. Uddannelsessøgende kan få uddannelsesstøtte til uddannelse  

 indtil kandidatgrad eller magisterkonferensgrad og til Ph.D.-studium.
 Stk. 2. Uddannelsesstøtte til uddannelse indtil kandidatgrad eller  

 magisterkonferensgrad administreres af Styrelsen for Statens  

 Uddannelsesstøtte (styrelsen).
 Stk. 3. Uddannelsesstøtte til Ph.D.-studium administreres af den  

 enkelte stipendiegiver.
Afsnit I Uddannelsesstøtte til uddannelse indtil kandidatgrad eller  

 magisterkonferensgrad Kapitel 1 Uddannelsessøgende, der har ret til uddannelsesstøtte § 2. Uddannelsessøgende kan efter ansøgning få uddannelsesstøtte,  

 når de 1) er danske statsborgere eller efter international overenskomst har ret  

 til uddannelsesstøtte på lige fod med danske statsborgere eller i  

 støttemæssig henseende ligestilles med danske statsborgere af  

 undervisningsministeren, 2) gennemgår en uddannelse, der giver ret til uddannelsesstøtte, 3) er fyldt 18 år, 4) er studieaktive og 5) ikke får anden offentlig støtte, der tilsigter at dække  

 leveomkostningerne, bortset fra stipendium efter afsnit II.
 Stk. 2. En uddannelsessøgende kan tidligst få uddannelsesstøtte  

 fra begyndelsen af det kvartal, der følger efter den dato, hvor den  

 uddannelsessøgende er fyldt 18 år.
 Stk. 3. Undervisningsministeren kan fastsætte regler om de  

 betingelser, der er nævnt i stk. 1, nr. 1, 2, 4 og 5. Undervisningsministeren  

 kan herunder bestemme, at kravet om studieaktivitet kan fraviges på grund af  

 sygdom, fødsel, adoption eller andre særlige forhold.
Kapitel 2 Uddannelser, der giver ret til uddannelsesstøtte § 3. En uddannelse i Danmark giver ret til uddannelsesstøtte, når  

 undervisningsministeren har godkendt dette, og godkendelsen ikke senere er  

 tilbagekaldt.
Undervisningsministeren kan fastsætte regler om godkendelse og  

 tilbagekaldelse heraf.
 § 4. Undervisningsministeren kan fastsætte regler om, at  

 uddannelser i udlandet kan give ret til uddannelsesstøtte.
 Stk. 2. Styrelsen godkender efter disse regler, at en uddannelse  

 giver en uddannelsessøgende ret til uddannelsesstøtte.  

 Undervisningsministeren kan fastsætte regler om styrelsens godkendelse og  

 særlige regler om uddannelsesstøtten, herunder om i hvilke perioder der kan  

 gives uddannelsesstøtte.
§ 5. En uddannelse skal, for at give ret til uddannelsesstøtte,  

 være 1) tilrettelagt som heltidsundervisning, 2) af mindst 3 måneders sammenhængende varighed og 3) ulønnet.
 Stk. 2. Undervisningsministeren kan fastsætte regler om, at der  

 dog kan gives uddannelsesstøtte til:
 1) Enkeltfagsundervisning.
 2) Supplering under 3 måneders varighed.
 3) Uddannelser, der omfatter lønnet praktik, herunder om i hvilke perioder  

 der gives støtte.
Kapitel 3 Støtteformer og støttebeløb § 6. Uddannelsesstøtte gives uden for og inden for et begrænset  

 støttesystem (klippekortet).
 § 7. Uddannelsesstøtte gives som:
 1) Stipendium.
 2) Studielån.
 3) Slutlån til afslutning af en uddannelse, der gives støtte til inden for  

 klippekortet.
 Stk. 2. Sammen med stipendium og studielån kan gives et  

 supplerende stipendium som tilskud til dækning af betaling for undervisning.  

 Undervisningsministeren kan bestemme, at godkendelsen af, at en uddannelse  

 giver ret til uddannelsesstøtte, ikke omfatter dette supplerende stipendium.
 Stk. 3. Uddannelsesstøtte gives med et beløb pr. kalendermåned  

 (støttemåned) i et kalenderår (støtteåret). Inden for klippekortet gives  

 stipendium og studielån med klip og slutlån med slutlånsrater.
 § 8. Det månedlige stipendium udgør, medmindre det udbetales med  

 dobbelt sats, højst:
 1) Hjemmeboendesats: 1.745 kr.
 2) Udeboendesats: 3.458 kr.
 Stk. 2. Det månedlige stipendium uden for klippekortet for  

 uddannelsessøgende på 18 og 19 år udgør, medmindre det udbetales med dobbelte  

 beløb, højst:
 1) Grundstipendium med hjemmeboendesats: 1.108 kr. med eventuelt tillæg  

 afhængigt af forældrenes indkomstgrundlag efter § 25, stk. 2.
 2) Grundstipendium med udeboendesats: 2.215 kr. med eventuelt tillæg  

 afhængigt af forældrenes indkomstgrundlag efter § 25, stk. 2.
Stk. 3. En uddannelsessøgende får stipendium med udeboendesats,  

 når den uddannelsessøgende dokumenterer at være udeboende og får stipendium 1) inden for klippekortet eller 2) uden for klippekortet, og stipendiet vedrører en periode efter den  

 måned, hvor den uddannelsessøgende fylder 20 år.
Stk. 4. Undervisningsministeren kan fastsætte regler om, 1) hvornår en uddannelsessøgende betragtes som hjemmeboende og som  

 udeboende, og 2) at aldersbetingelsen i stk. 3, nr. 2, kan fraviges, når den  

 uddannelsessøgende ansøger herom.
Ved ansøgningen om stipendium med  

 udeboendesats, skal den uddannelsessøgende oplyse forældrenes navn, adresse  

 og personnumre.
 § 9. Det månedlige studielån udgør, medmindre det udbetales med  

 dobbelt sats, højst 1.797 kr., jf. dog § 25, stk. 6.
 § 10. Det månedlige slutlån udgør 4.634 kr.
 § 11. Det månedlige supplerende stipendium som tilskud til dækning  

 af betaling for undervisning udgør højst 85 pct. af 1/12 af den faktiske  

 betaling for undervisningen beregnet på årsbasis, dog højst 1.370 kr. pr.  

 støttemåned.
§ 12. Uddannelsesstøtte kan tidligst gives fra begyndelsen af den  

 måned, hvor ansøgning om støtte er modtaget i uddannelsesinstitutionen eller  

 i styrelsen.
Undervisningsministeren kan fastsætte nærmere regler herom,  

 herunder om ansøgningsfrister.
Stk. 2. Uddannelsesstøtten udbetales forud i månedlige rater til  

 støttemodtagerens konto i et pengeinstitut i Danmark.
Første rate af  

 studielån og slutlån udbetales dog tidligst, når det underskrevne lånebevis  

 er modtaget i styrelsen.
Stk. 3. De beløb, der er nævnt i §§ 8 - 11 reguleres en gang  

 årligt den 1. januar.
Beløbene reguleres med 2,0 pct. tillagt eller  

 fratrukket en tilpasningsprocent for det pågældende finansår, jf. lov om en  

 satsreguleringsprocent.
Tilpasningsprocenten tillægges eller fratrækkes  

 afhængig af, om den til grund liggende lønudvikling for beregning af  

 tilpasningsprocenten er højere eller lavere end 2 pct.
Ved reguleringen er  

 det de aktuelle indtil da gældende beløb, der reguleres.
De regulerede beløb  

 afrundes til nærmeste kronebeløb.
Kapitel 4 Uddannelsesstøtte uden for klippekortet § 13. Uddannelsesstøtte gives uden for klippekortet til:
 1) Undervisning på folkeskoleniveau og almen voksenuddannelse på samme  

 niveau som folkeskolens afsluttende prøver.
 2) Ungdomsuddannelse, herunder studieforberedende enkeltfagsundervisning  

 for voksne.
 3) Supplering af en gymnasial uddannelse i fag, der indgår i  

 adgangskravene til en videregående uddannelse, når fagene ikke er gennemført  

 på det krævede niveau.
Stk. 2. Undervisningsministeren kan fastsætte regler om  

 uddannelsesstøtte til undervisning, uddannelse og supplering efter stk. 1,  

 herunder om, 1) hvilke uddannelser og hvilken supplering der er omfattet af stk. 1, og 2) at der ikke gives uddannelsesstøtte til en ungdomsuddannelse, når en  

 tidligere ungdomsuddannelse er gennemført.
Stk. 3. Uddannelsessøgende kan fravælge uddannelsesstøtte for en  

 eller flere måneder i hvert støtteår.
Undervisningsministeren kan fastsætte  

 regler om fravalg af støtte, herunder frister for fravalget.
 § 14. I forbindelse med fødsel eller adoption får moderen efter  

 ansøgning uddannelsesstøtte i indtil 12 måneder, jf. § 2, stk. 3, 2. pkt.  

 Støtten kan efter ansøgning udbetales med dobbelte beløb i indtil 6 måneder.
 Stk. 2. I forbindelse med fødsel eller adoption får faderen efter  

 ansøgning uddannelsesstøtte i indtil 6 måneder, jf. § 2, stk. 3, 2. pkt.  

 Støtten kan efter ansøgning udbetales med dobbelte beløb i indtil 3 måneder.
Stk. 3. Undervisningsministeren kan fastsætte regler om 1) støtte med dobbelte beløb, 2) i hvilket omfang støtten efter stk. 1 og 2 kan overføres til en ny  

 uddannelse, og 3) at der kan gives støtte, når fødslen eller adoptionen er sket inden for  

 12 måneder før uddannelsens start.
Kapitel 5 Uddannelsesstøtte inden for klippekortet § 15. Uddannelsesstøtte gives inden for klippekortet til  

 videregående uddannelse.
 § 16. Der kan højst gives 70 klip (rammen) til uddannelse, der  

 gives uddannelsesstøtte til inden for klippekortet.
 Stk. 2. Rammen udvides i det omfang den normerede uddannelsestid  

 efter § 17, stk. 1, overstiger 58 måneder (klip).
 Stk. 3. Undervisningsministeren kan bestemme, at rammen udvides,  

 hvis den samlede normerede uddannelsestid for en bachelor- og en  

 kandidatuddannelse eller et lignende uddannelsesforløb, der består af flere  

 uddannelser, overstiger 58 måneder (klip).
 Stk. 4. Undervisningsministeren kan bestemme, at rammen udvides,  

 hvis adgangskravet på lige fod med en gymnasial uddannelse kan være en  

 videregående uddannelse, og den uddannelsessøgende har gennemført den  

 adgangsgivende videregående uddannelse og ikke en gymnasial uddannelse.
 Stk. 5. Udvidelse af rammen efter stk. 2 - 4 gælder kun for den  

 uddannelse, den uddannelsessøgende er i gang med.
 Stk. 6. Undervisningsministeren kan fastsætte regler om udvidelsen  

 af rammen efter stk. 3 og 4 og herunder begrænse udvidelsen til et bestemt  

 antal klip.
 § 17. Til den enkelte uddannelse, der gives uddannelsesstøtte til  

 inden for klippekortet, gives et antal klip, der svarer til den normerede  

 uddannelsestid målt i måneder, med et tillæg på 12 klip (støttetiden).
 Stk. 2. Undervisningsministeren kan fastsætte regler om, at  

 støttetiden i en uddannelse kan forlænges med klip, der er valgt fra eller i  

 øvrigt sparet op i en tidligere gennemført uddannelse.
§ 18. I rammen fratrækkes et antal klip, der svarer til de  

 måneder, den uddannelsessøgende til en uddannelse, der gives  

 uddannelsesstøtte til inden for klippekortet, har modtaget 1) uddannelsesgodtgørelse efter lov om en aktiv arbejdsmarkedspolitik, 2) orlovsydelse til uddannelse efter lov om orlov, 3) fast revalideringsydelse efter lov om social bistand eller 4) uddannelsesydelse efter lov om arbejdstilbud til ledige, hvis den  

 uddannelsessøgende begyndte på uddannelsen efter 13. december 1988.
 Stk. 2. I støttetiden for en uddannelse fratrækkes på tilsvarende  

 måde, de ydelser, der er nævnt i stk. 1, når de er modtaget til denne  

 uddannelse.
§ 19. Undervisningsministeren kan bestemme, at der efter ansøgning  

 gives ekstra klip som tillæg til rammen og støttetiden, hvis den  

 uddannelsessøgende er blevet forsinket i en uddannelse på grund af 1) deltagelse i institutionens styrelse eller arbejde vedrørende de  

 uddannelsessøgendes sociale og uddannelsesmæssige forhold eller 2) sygdom eller andre særlige forhold.
 Stk. 2. Undervisningsministeren kan bestemme, at der efter  

 ansøgning gives ekstra klip som tillæg til rammen og støttetiden, hvis sygdom  

 eller andre særlige forhold har medført, at den uddannelsessøgende ikke kan  

 gennemføre uddannelsen og derfor skifter til en ny uddannelse.
Stk. 3. I forbindelse med fødsel eller adoption får moderen efter  

 ansøgning indtil 12 ekstra klip som tillæg til rammen og støttetiden, hvis  

 hun har ret til uddannelsesstøtte.
Moderen kan overføre indtil 6 af de ekstra  

 klip til faderen, hvis han har ret til uddannelsesstøtte.
 Stk. 4. I forbindelse med fødsel eller adoption får faderen efter  

 ansøgning indtil 6 ekstra klip som tillæg til rammen og støttetiden, hvis han  

 har ret til uddannelsesstøtte.
 Stk. 5. De ekstra klip efter stk. 3 og 4 kan udbetales med 2 klip  

 om måneden eller sammen med et andet ekstra klip efter stk. 1 og 2 eller  

 sammen med klip efter § 17.
Stk. 6. Undervisningsministeren kan fastsætte regler om 1) ekstra klip, herunder i hvilket omfang ekstra klip kan overføres til en  

 ny uddannelse, og 2) at der kan gives klip efter stk. 3 og 4, når fødslen eller adoptionen  

 er sket inden for 12 måneder før uddannelsens start.
 § 20. Uddannelsessøgende kan vælge klip fra for en eller flere  

 måneder i et støtteår.
 Stk. 2. Klip, der vælges fra, og klip, der i øvrigt er sparet op i  

 en uddannelse, der gives uddannelsesstøtte til inden for klippekortet, kan  

 udbetales månedsvis sammen med sædvanlige klip (dobbeltklip).
Stk. 3. Der kan kun udbetales dobbeltklip inden for de sidste 12  

 måneder af en uddannelse.
Udbetalingen sker på grundlag af  

 uddannelsesinstitutionens vurdering af, om den uddannelsessøgende kan  

 afslutte uddannelsen inden for 12 måneder.
 Stk. 4. Der kan kun gives dobbeltklip, hvis det samlede antal klip  

 til uddannelsen inklusive klippene til dobbeltklip ikke i alt overstiger  

 klip, der er tildelt til uddannelsen efter § 17, stk. 1, med fradrag af 12  

 klip og med tillæg af klip efter § 17, stk. 2, og § 19, stk. 1 - 4.
 Stk. 5. Undervisningsministeren kan fastsætte regler om:
 1) Fravalg af klip, herunder frister for fravalget.
2) Udbetaling af dobbeltklip i en uddannelse på grundlag af klip, der er  

 valgt fra eller i øvrigt er sparet op i a) uddannelsen eller b) en forudgående gennemført uddannelse og kan herunder fravige stk. 4.
 Stk. 6. Undervisningsministeren kan fastsætte regler om, at  

 uddannelsesstøtte kan udbetales med dobbelt sats i uddannelser, der omfatter  

 lønnet praktik, uanset om den uddannelsessøgende har valgt uddannelsesstøtten  

 fra.
 § 21. Slutlån kan ialt gives i 12 måneder (slutlånstiden) inden  

 for de sidste 12 måneder af en uddannelse.
Stk. 2. Slutlån gives, når den uddannelsessøgende har brugt alle  

 de klip, der kan tildeles til uddannelsen.
Tildelingen sker på grundlag af  

 uddannelsesinstitutionens vurdering af, om den uddannelsessøgende kan  

 afslutte uddannelsen inden for 12 måneder.
 Stk. 3. Undervisningsministeren kan fastsætte regler om slutlån.
 Stk. 4. Undervisningsministeren kan bestemme, at slutlånstiden  

 efter ansøgning forlænges, hvis den uddannelsessøgende er blevet forsinket i  

 uddannelsen på grund af sygdom eller andre særlige forhold.  

 Undervisningsministeren kan fastsætte regler om forlængelsen.
Kapitel 6 Egenindkomst, fribeløb og forældreindkomst § 22. Uddannelsesstøtten i et støtteår nedsættes ved den endelige  

 tildeling for dette år, hvis den uddannelsessøgendes egenindkomst i  

 støtteåret, jf. § 23, overstiger et beløb, der er summen af de månedlige  

 fribeløb i støtteåret, jf. § 24 og § 25, stk. 6, (årsfribeløbet).
 Stk. 2. Når den uddannelsessøgendes egenindkomst er højere end det  

 beregnede årsfribeløb, nedsættes først stipendium, herunder supplerende  

 stipendium efter § 7, stk. 2, dernæst studielån og slutlån.  

 Undervisningsministeren kan fastsætte regler herom.
 § 23. Den uddannelsessøgendes egenindkomst opgøres for hele  

 støtteåret uanset støtteperiodens længde.
 Stk. 2. Egenindkomsten er enhver positiv indkomst, der henføres  

 til eller indgår i den personlige indkomst, kapitalindkomsten og  

 aktieindkomst, der beskattes efter personskattelovens § 8 a, stk. 2.
Stk. 3. I egenindkomsten fradrages 1) stipendium efter afsnit I i denne lov, 2) overskud af danske ejendomme, jf. personskattelovens § 4, stk. 1, nr.  

 6, 3) arbejdsmarkedsbidrag, der fragår ved opgørelse af den skattepligtige  

 indkomst efter ligningslovens § 8 M, og 4) tilskrevne renter af beløb, der er opsparet den 31. december 1993 på en  

 uddannelseskonto efter lov om uddannelsesopsparing og ikke senere er hævet.  

 Det opsparede beløb omfatter renter, der er tilskrevet senest den 31.  

 december 1993.
 Stk. 4. Styrelsen kan i enkelte tilfælde godkende andre særlige  

 fradrag i egenindkomsten.
 § 24. Fribeløbet er 3.493 kr. pr. måned (laveste fribeløb).
Stk. 2. Fribeløbet er 11.158 kr. pr. måned (mellemste fribeløb)  

 for hver måned i støtteåret, hvor den uddannelsessøgende har 1) valgt stipendium og studielån fra, 2) været indskrevet ved en uddannelse, der giver ret til  

 uddannelsesstøtte, men har haft orlov fra uddannelsen, 3) har været indskrevet ved en uddannelse, der giver ret til  

 uddannelsesstøtte, men ikke har været studieaktiv, eller 4) har været i praktik, der ikke giver ret til uddannelsesstøtte.
Stk. 3. Fribeløbet er 19.918 kr. pr. måned (højeste fribeløb) for  

 hver måned i støtteåret, hvor den uddannelsessøgende 1) ikke gennemgår en uddannelse i Danmark eller i udlandet, der giver ret  

 til uddannelsesstøtte efter afsnit I, 2) ikke opfylder aldersbetingelsen for at få uddannelsesstøtte, jf. § 2,  

 stk. 1, nr. 3, og stk. 2, 3) gennemgår en uddannelse, der giver ret til uddannelsesstøtte, men ikke  

 er dansk statsborger eller i støttemæssig henseende ligestillet med danske  

 statsborgere, jf. § 2, nr. 1, 4) får anden offentlig støtte, der tilsigter at dække leveomkostningerne,  

 jf. § 2, stk. 1, nr. 5, eller 5) i perioder, der giver ret til uddannelsesstøtte, ikke kan få stipendium  

 og studielån, fordi støttetiden, jf. § 17, er brugt, og ikke får udbetalt  

 slutlån.
 Stk. 4. Årsfribeløbet forhøjes med 16.135 kr. for hvert af den  

 uddannelsessøgendes børn, der er under 18 år.
 Stk. 5. Fribeløbet og beløbet i stk. 4 reguleres en gang årligt  

 efter bestemmelsen i § 12, stk. 3.
 Stk. 6. Årsfribeløbet forhøjes med det beløb, en  

 uddannelsessøgende får i stipendium til forskeruddannelse efter afsnit II,  

 hvis den uddannelsessøgende gennemgår forskeruddannelsen samtidig med  

 uddannelsen indtil kandidatgrad eller magisterkonferensgrad.
 Stk. 7. Årsfribeløbet kan efter ansøgning forhøjes med det beløb,  

 en uddannelsessøgende får som:
 1) Legater eller lignende, der gives med uddannelsesformål for øje, hvis  

 sådanne beløb indgår i egenindkomsten.
 2) Udbetalinger i henhold til lov om arbejdsskadeforsikring og lov om  

 erstatningsansvar, hvis sådanne beløb indgår i egenindkomsten.
Stk. 8. Årsfribeløbet forhøjes for uddannelsessøgende, der har  

 indgået kontrakt med forsvaret om deltagelse i konfliktforebyggende,  

 fredsbevarende, fredsskabende, humanitære og andre lignende opgaver i  

 udlandet.
Fribeløbet forhøjes med følgende særlige indtægter, hvis de indgår  

 i egenindkomsten:
 1) Løn og tillæg, der er indtjent under ovennævnte særlige tjenester i  

 udlandet.
 2) Eventuel særlig godtgørelse og bonus, der udbetales eller frigøres  

 samlet ved kontraktperiodens udløb.
 3) Feriegodtgørelse af de indtægter, der er nævnt i nr. 1 og 2.
 Stk. 9. Undervisningsministeren fastsætter regler om forhøjelse af  

 fribeløbet efter stk. 7.
§ 25. Uddannelsessøgende på 18 og 19 år får uden for klippekortet  

 et grundstipendium på 1.108 kr. om måneden.
For uddannelsessøgende, der får  

 stipendium med udeboendesats efter § 8, stk. 4, er grundstipendiet dog 2.215  

 kr. om måneden.
Grundstipendiet er uafhængigt af forældrenes indkomst.
Stk. 2. De uddannelsessøgende får tillæg til grundstipendiet, hvis  

 forældrenes samlede indkomstgrundlag på grundlag af deres indkomst i det  

 andet kalenderår forud for støtteåret ikke overstiger 191.900 kr.
Tillægget  

 svarer til forskellen mellem maksimalt stipendium efter § 8, stk. 1, samt  

 eventuelt supplerende stipendium efter § 11 og grundstipendiet.
Tillægget  

 nedsættes ved et højere indkomstgrundlag og bortfalder helt ved et  

 indkomstgrundlag på 335.331 kr.
 Stk. 3. De uddannelsessøgende får dog uafhængig af forældrenes  

 indkomst stipendium med det maksimale beløb efter § 8, stk. 1, når de har et  

 barn.
 Stk. 4. Forældrenes samlede indkomstgrundlag nedsættes med 20.369  

 kr. for hver af ansøgers søskende, der er under 18 år.
 Stk. 5. Beløbene i stk. 1 - 2 reguleres en gang årligt efter § 12,  

 stk. 3.
Stk. 6. Uddannelsessøgende, hvis tillæg til grundstipendiet  

 nedsættes eller helt bortfalder efter stk. 2, kan 1) optage yderligere studielån med et beløb, der svarer til nedsættelsen, 2) få årsfribeløbet forhøjet med et beløb, der svarer til nedsættelsen,  

 eller 3) samtidig optage yderligere studielån og få forhøjet årsfribeløbet med  

 et beløb, der sammenlagt svarer til nedsættelsen.
Stk. 7. Undervisningsministeren kan fastsætte regler om, 1) at forældrenes indkomstgrundlag ikke skal lægges sammen, 2) nedsættelse af indkomstgrundlaget efter stk. 2, 3) hvilket indkomstgrundlag, der skal anvendes, når indkomstgrundlaget  

 ændres, 4) om fravigelse af indkomstgrundlaget, når forældrenes indkomst er faldet  

 væsentligt, 5) om beregningsgrundlaget for forældre med indkomst og formuebeløb på  

 Færøerne og i Grønland og 6) om beregningsgrundlaget for forældre med indkomster og formuebeløb, der  

 ikke er skattepligtige i Danmark.
 § 26. Forældrenes indkomstgrundlag består af personlig indkomst  

 med tillæg af positiv kapitalindkomst, der anvendes til beregning af  

 indkomstskat efter personskattelovens § 7, dog før de deri nævnte bundfradrag  

 og fradrag for grundbeløb, samt med tillæg af aktieindkomst, der beskattes  

 efter personskattelovens § 8 a, stk. 2.
 Stk. 2. Skatteministeren stiller oplysninger til rådighed til brug  

 for opgørelse af indkomstgrundlaget.
Stk. 3. Skatteministeren træffer bestemmelse om, hvilke  

 myndigheder der skal opgøre indkomstgrundlaget.
Skatteministeren kan  

 fastsætte regler om adgangen til at påklage afgørelser om indkomstgrundlaget.
 § 27. Undervisningsministeren kan fastsætte regler om fradrag i  

 stipendiet for kost og logi, når den uddannelsessøgende har fået hel eller  

 delvis fritagelse for betaling af opholdsudgifter.
 Stk. 2. Undervisningsministeren kan fastsætte regler om minimal  

 tildeling af uddannelsesstøtte.
Kapitel 7 Foreløbig og endelig uddannelsesstøtte § 28. Uddannelsesstøtten udbetales med foreløbige beløb i  

 støtteåret.
Uddannelsesstøtten tildeles med endelige beløb efter støtteårets  

 afslutning.
 § 29. Den foreløbige støttetildeling sker på grundlag af de  

 oplysninger, der foreligger ved støttetildelingen.
 Stk. 2. De foreløbige beløb kan ændres, eller udbetalingen kan  

 standses, hvis der i løbet af støtteåret sker ændringer i forhold, der får  

 betydning for tildelingen af uddannelsesstøtte.
 Stk. 3. Foreløbige beløb, der er udbetalt for måneder, hvor den  

 uddannelsessøgende ikke opfylder betingelserne i §§ 2, 8, 11 og 25, kan  

 kræves tilbagebetalt, før den endelige tildeling finder sted.
 Stk. 4. Undervisningsministeren kan fastsætte regler om denne  

 foreløbige støttetildeling.
 § 30. Uddannelsesstøtten tildeles med endelige beløb på grundlag  

 af oplysninger om den uddannelsessøgendes egenindkomst, forældrenes  

 indkomstgrundlag, studieforhold, anden offentlig støtte, bopælsstatus m.v.
Stk. 2. Foreløbige beløb, der er udbetalt, men ikke kan tildeles  

 endeligt, skal betales tilbage.
Foreløbige beløb, der skal betales tilbage,  

 fordi egenindkomsten overstiger årsfribeløbet, skal dog betales tilbage med  

 halvdelen af beløbet, i det omfang det udgør op til forskellen mellem det  

 laveste og det mellemste fribeløb, og fuldt ud med beløb derover.
 Stk. 3. Uddannelsessøgende skal ved støtteårets afslutning give  

 alle de oplysninger, der er nødvendige for tildelingen af uddannelsesstøtten  

 med endelige beløb.
Stk. 4. Foreløbige beløb, der er udbetalt, kræves tilbage, hvis  

 den uddannelsessøgende ikke opfylder oplysningspligten.
Kravet kan frafaldes  

 helt eller delvist, bl.a. hvis den uddannelsessøgende senere opfylder  

 oplysningspligten, og det fremgår af oplysningerne, at uddannelsesstøtte kan  

 tildeles.
 Stk. 5. Der lægges 7 pct. til de beløb, der kræves tilbage efter  

 stk. 3 og 4. Tillægget beregnes uden hensyn til, om beløbet helt eller  

 delvist er betalt tilbage.
 Stk. 6. Undervisningsministeren kan fastsætte regler om  

 opgørelsesmåden i stk. 1.
 § 31. Undervisningsministeren kan fastsætte regler om  

 tilbagebetalingen efter § 29, stk. 3, og efter § 30, stk. 2 og 4. Det kan  

 herunder fastsættes, at en afdragsordning bortfalder, hvis den  

 uddannelsessøgende trods påkrav udebliver med ydelser.
 Stk. 2. Beløb, der skal tilbagebetales, inklusive tillæg efter §  

 30, stk. 5, forrentes fra den første i den måned, der følger 2 måneder efter  

 den måned, kravet om tilbagebetaling er fremsat.
Stk. 3. De til enhver tid skyldige beløb, herunder misligholdt  

 gæld, forrentes med en årlig rente, der svarer til den, der følger af lov om  

 renter ved forsinket betaling.
Renten tilskrives månedligt.
Stk. 4. Styrelsen kan eftergive for meget udbetalt  

 uddannelsesstøtte, hvis støttemodtageren er tilkendt førtidspension eller  

 invaliditetsydelse efter lov om social pension.
Eftergivelse sker efter  

 reglerne om eftergivelse af studiegæld i lov om tilskud til afvikling af  

 studiegæld og om eftergivelse af studiegæld.
§ 32. Støttetiden efter § 17 og slutlånstiden efter § 21 betragtes  

 som brugt, selvom uddannelsesstøtte, der er udbetalt, 1) er modtaget med rette og betales helt eller delvist tilbage eller 2) søges tilbagebetalt ved den endelige tildeling af uddannelsesstøtte.
Kapitel 8 Forrentning og tilbagebetaling af studielån og slutlån samt  

 statslån § 33. Studielån og slutlån, der er endelig tildelt efter den 1.  

 august 1988 efter denne lov og efter tidligere lovgivning om  

 uddannelsesstøtte, forrentes med virkning fra den første i måneden efter  

 udbetalingstidspunktet.
Stk. 2. I uddannelsesperioden forrentes den til enhver tid værende  

 gæld med 4 pct. årligt.
Renten kan ændres ved lov for den resterende del af  

 uddannelsesperioden, hvis udviklingen i renteniveauet taler for det.
Stk. 3. Efter uddannelsesperioden forrentes den til enhver tid  

 værende gæld med en årlig rente svarende til den til enhver tid fastsatte  

 officielle diskonto med et procenttillæg eller et procentfradrag, der  

 fastsættes på finansloven for det pågældende år.
Procenttillægget kan ikke  

 overstige 1.
 Stk. 4. Styrelsen afholder stempelafgiften for studielån og  

 slutlån.
 § 34. Styrelsen administrerer i overensstemmelse med den tidligere  

 lovgivning om uddannelsesstøtte statslån, der er givet efter denne, jf. dog §  

 36, stk. 2 og 3.
 Stk. 2. Statslån, der er endelig tildelt efter den 1. august 1982,  

 forrentes med virkning fra den 1. i måneden efter udbetalingstidspunktet.
 Stk. 3. I uddannelsesperioden forrentes den til enhver tid værende  

 gæld med årligt 3 pct. under den til enhver tid fastsatte officielle  

 diskonto.
 Stk. 4. Efter uddannelsesperioden forrentes den til enhver tid  

 værende gæld årligt med en rente svarende til den til enhver tid fastsatte  

 officielle diskonto med et procenttillæg på 1.
 § 35. Undervisningsministeren kan fastsætte regler om  

 uddannelsesperioden, herunder om dens ophør, og om låntagers pligt til at  

 give meddelelse herom.
 Stk. 2. Renten tilskrives studielån, slutlån og statslån  

 månedligt.
Stk. 3. Tilbagebetaling af studielån, slutlån og statslån,  

 herunder betaling af renter, skal normalt begynde 1 år efter udløbet af det  

 støtteår, hvor uddannelsesperioden er ophørt.
Undervisningsministeren kan  

 fastsætte regler om tilbagebetalingen.
 § 36. Gælden kan efter påkrav opsiges til skadesløs betaling, hvis  

 låntageren ikke overholder studielånets, slutlånets eller statslånets vilkår,  

 herunder ikke betaler forfaldne ydelser.
 Stk. 2. Kravet administreres af Kongeriget Danmarks Hypotekbank og  

 Finansforvaltning (Hypotekbanken), der søger det inddrevet hos låntageren.
 Stk. 3. Finansministeren fastsætter renten for misligholdte  

 studielån, slutlån og statslån.
Kapitel 9 Lønindeholdelse § 37. Misligholdt gæld efter §§ 31 og 36 samt efter den tidligere  

 lovgivning om uddannelsesstøtte, herunder påløbne renter og omkostninger, kan  

 inddrives ved indeholdelse i løn m.v. hos den pågældende efter reglerne for  

 inddrivelse af personlige skatter i kildeskatteloven.
 Stk. 2. Undervisningsministeren kan fastsætte nærmere regler om  

 fremgangsmåden i forbindelse med lønindeholdelsen, herunder om klageadgang og  

 klagefrist.
Kapitel 10 Gebyrer § 38. Undervisningsministeren fastsætter regler om gebyr for  

 rykkerbrev og opsigelse efter udløbet af den betalingsfrist, der er fastsat  

 ved opkrævning af for meget udbetalt uddannelsesstøtte eller ydelser på lån,  

 der er givet efter denne lov eller tidligere lovgivning om uddannelsesstøtte.
Kapitel 11 Administration, klageadgang m.v.
 § 39. Styrelsen kan hos skattemyndighederne og andre offentlige  

 myndigheder indhente de oplysninger om den uddannelsessøgende og dennes  

 forældre, der er nødvendige for beregningen af uddannelsesstøtte og  

 tilbagebetaling af uddannelsesstøtte, herunder oplysninger om indkomst- og  

 formueforhold.
 Stk. 2. Styrelsen kan hos offentlige myndigheder og private  

 institutioner indhente oplysninger til brug ved afgørelse af, om en  

 uddannelsessøgende har ret til støtte til en uddannelse uden for  

 klippekortet.
Stk. 3. Undervisningsministeren kan fastsætte regler om 1) adgangen til at indhente oplysningerne efter stk. 1 og 2 og kan  

 herunder fastsætte, hvilke oplysninger der skal gives i elektronisk form, 2) indhold og udformning af ansøgninger, 3) indhold og udformning af lånedokumenter, 4) udbetaling af uddannelsesstøtte, 5) indbetaling til styrelsen, 6) hvilke oplysninger der kan kræves skriftligt, 7) frister for ansøgninger, 8) frister for indbetalinger og 9) frister for meddelelser.
§ 40. Hypotekbanken kan hos skattemyndighederne og andre  

 offentlige myndigheder indhente oplysninger om låntager, der er nødvendige  

 for at administrere krav efter § 36, herunder oplysninger om indkomst og  

 formueforhold.
Oplysningerne skal efter anmodning overføres til Hypotekbanken  

 i elektronisk form.
 § 41. Den uddannelsessøgende skal oplyse navn, adresse og  

 personnummer ved ansøgning om uddannelsesstøtte og ved henvendelse i øvrigt i  

 en sag til styrelsen.
§ 42. De afgørelser, styrelsen kan træffe, kan efter  

 undervisningsministerens bestemmelse helt eller delvist henlægges til  

 vedkommende uddannelsesinstitution.
Uddannelsesinstitutionen kan indhente de  

 oplysninger, der er nævnt i § 39, stk. 1 og 2, jf. stk. 3, nr. 1, hvis  

 afgørelserne er henlagt til institutionen.
Stk. 2. Afgørelser, uddannelsesinstitutionen træffer efter stk. 1  

 eller efter styrelsens bestemmelse om støttetildelingen, kan inden 4 uger fra  

 meddelelsen af afgørelsen indbringes for Styrelsen for Statens  

 Uddannelsesstøtte af den, afgørelsen vedrører.
Undervisningsministeren kan  

 fastsætte regler om, at klagen stiles til styrelsen og sendes til  

 institutionen.
 Stk. 3. Undervisningsministeren kan bestemme, at afgørelser, der  

 træffes af uddannelsesinstitutionen efter stk. 1, ikke kan indbringes for  

 anden administrativ myndighed.
§ 43. Uddannelsesinstitutionerne bistår styrelsen ved tildeling af  

 uddannelsesstøtte.
Undervisningsministeren kan fastsætte regler om  

 institutionernes administration i forbindelse med tildelingen af støtten.
 Stk. 2. Styrelsen fører tilsyn med denne administration.  

 Undervisningsministeren kan fastsætte regler om, at styrelsen kan kræve  

 oplysninger, der er nødvendige for varetagelsen af opgaven, herunder  

 oplysninger om uddannelsessøgende, der ikke får uddannelsesstøtte, samt at  

 uddannelsesinstitutionerne skal registrere oplysningerne og efter anmodning  

 overføre dem til styrelsen i elektronisk form.
 Stk. 3. Styrelsen kan ændre uddannelsesinstitutionernes afgørelser  

 om uddannelsesstøtte efter klage eller på egen foranledning, jf. dog § 42,  

 stk. 3.
 Stk. 4. Styrelsen vejleder uddannelsesinstitutionerne om  

 uddannelsesstøtteordningen.
§ 44. Undervisningsministeren kan nedsætte et råd, SU-rådet.
Rådet  

 rådgiver ministeren i spørgsmål om uddannelsesstøtten.
 Stk. 2. Undervisningsministeren beskikker medlemmerne, herunder  

 formanden.
 § 45. Undervisningsministeren kan fastsætte regler om, at  

 styrelsen træffer den endelige administrative afgørelse om godkendelse af, om  

 uddannelser i udlandet giver ret til uddannelsesstøtte.
Stk. 2. Undervisningsministeren kan nedsætte et nævn, Nævn om  

 Støtteberettigende Uddannelser i Udlandet.
Nævnet skal efter anmodning fra  

 styrelsen fastlægge retningslinier for godkendelse af, om uddannelser i  

 udlandet giver ret til uddannelsesstøtte.
Nævnet kan i særlige tilfælde  

 udtale sig om godkendelse af, at enkelte uddannelser i udlandet giver ret til  

 uddannelsesstøtte.
Undervisningsministeren kan fastsætte regler om nævnets sammensætning og virke.
§ 46. Undervisningsministeren nedsætter et ankenævn, Ankenævnet  

 for Uddannelsesstøtten.
Følgende afgørelser truffet af Styrelsen for Statens  

 Uddannelsesstøtte kan indbringes for Ankenævnet:
 1) Grundlaget for tildeling og beregning af uddannelsesstøtte til en  

 uddannelsessøgende.
 2) En støttemodtagers tilbagebetaling af uddannelsesstøtte.
 3) Eftergivelse af for meget udbetalt uddannelsesstøtte efter § 31, stk.  

 4.
Stk. 2. Klage over en afgørelse skal indbringes for ankenævnet  

 inden 4 uger efter meddelelsen af afgørelsen.
Klagen skal indbringes af den,  

 afgørelsen vedrører.
Ankenævnet kan indtil 6 måneder efter meddelelsen af  

 afgørelsen se bort fra overskridelse af fristen, når overskridelsen af  

 særlige grunde er undskyldelig.
Stk. 3. Klagen stiles til Ankenævnet for Uddannelsesstøtten og  

 sendes til Styrelsen for Statens Uddannelsesstøtte.
Hvis styrelsen fastholder  

 afgørelsen, sender styrelsen klagen til ankenævnet med en udtalelse.  

 Ankenævnet træffer den endelige administrative afgørelse.
Stk. 4. Ankenævnet består af en formand og to andre medlemmer.  

 Formanden skal opfylde de almindelige betingelserne for at kunne blive  

 dommer.
Undervisningsministeren beskikker medlemmerne for fire år.  

 Genbeskikkelse kan finde sted.
 Stk. 5. Undervisningsministeren kan fastsætte forretningsorden for  

 ankenævnet.
Afsnit II Uddannelsesstøtte til Ph.D.-studiet Kapitel 12 Støtteform, støttebetingelser, støttebeløb, administration,  

 klageadgang m.v.
§ 47. Ph.D.-studerende kan få stipendium til Ph.D.-studiet  

 (Ph.D.-stipendium), når de 1) er indskrevet til et Ph.D.-studium på en højere uddannelsesinstitution  

 i Danmark eller i udlandet og 2) er danske statsborgere eller efter international overenskomst har ret  

 til Ph.D.-stipendium på lige fod med danske statsborgere eller i støttemæssig  

 henseende ligestilles med danske statsborgere af undervisningsministeren.
Stk. 2. Ph.D.-stipendiet kan ikke gives eller bortfalder, hvis den  

 Ph.D.-studerende 1) får anden offentlig støtte, der tilsigter at dække leveomkostningerne,  

 bortset fra uddannelsesstøtte efter afsnit I i denne lov, eller 2) har lønnet arbejde ved siden af studiet uden for de rammer,  

 stipendiegiver fastsætter efter § 55, nr. 4.
 § 48. Ph.D.-stipendiet bortfalder, hvis indskrivningen ophører,  

 eller den Ph.D.-studerende afbryder Ph.D.-studiet.
 Stk. 2. Ph.D.-stipendiet bortfalder desuden, hvis en  

 Ph.D.-studerende, der er indskrevet til et Ph.D.-studium i udlandet, ikke er  

 studieaktiv eller kvalificeret til at gennemføre studiet.
 § 49. En højere uddannelsesinstitution i Danmark kan give  

 Ph.D.-stipendium til institutionens Ph.D.-studier.
 Stk. 2. Undervisningsministeren kan bestemme, at andre  

 institutioner, råd, m.v. kan give Ph.D.-stipendium til et Ph.D.-studium på en  

 dansk eller udenlandsk uddannelsesinstitution.
 § 50. Ph.D.-stipendiet gives som en eller flere stipendierater pr.  

 kalendermåned (støttemåned) i et kalenderår (støtteåret).
 Stk. 2. En stipendierate svarer til det månedlige stipendium med  

 udeboendesats efter afsnit I i denne lov.
Stk. 3. Stipendiegiver fastsætter, hvor mange tildelte  

 stipendierater en Ph.D.-studerende får udbetalt på de enkelte dele af  

 studiet.
Der kan ikke udbetales mindre end en stipendierate pr. måned.  

 Udbetaling sker månedsvis forud.
 Stk. 4. Stipendierater udbetales tidligst fra den måned,  

 stipendiegiver tildeler Ph.D.-stipendiet, og tidligst fra den måned,  

 Ph.D.-studiet efter indskrivningen begynder.
 § 51. Der kan i alt gives 149 stipendierater til Ph.D.-studier,  

 bortset fra supplerende stipendierater efter § 53.
 § 52. Til Ph.D.-studerende, der indskrives til hele Ph.D.-studiet,  

 gives 149 stipendierater.
Stk. 2. Til Ph.D.-studerende, der kun indskrives til afsluttende  

 dele af Ph.D.-studiet, gives stipendierater til de dele af studiet, der  

 gennemgås.
Antallet af stipendierater efter stk. 1 nedsættes med 4  

 stipendierater for hver måned, studietiden er nedsat.
 Stk. 3. Stipendiegiver kan nedsætte antallet af stipendierater  

 efter stk. 1 og 2 i det omfang, den Ph.D.-studerende fra anden side har  

 modtaget bindende tilsagn om støtte, der ikke er omfattet af § 47, stk. 2,  

 nr. 1, eller løn til studiet.
§ 53. En Ph.D.-studerende kan få supplerende stipendierater ved  

 fravær fra Ph.D.-studiet på grund af sygdom, hvis studiet forsinkes på grund  

 af sygdommen.
Den studerende kan højst få supplerende stipendierater for 4  

 måneders fravær inden for en sammenhængende periode på 12 måneder.
 Stk. 2. En Ph.D.-studerende moder får i forbindelse med fødsel  

 eller adoption supplerende stipendierater i indtil 12 måneder.  

 Undervisningsministeren kan bestemme, at moderen kan overlade en eller flere  

 af de supplerende stipendierater til faderen, hvis han får Ph.D.-stipendium.
 Stk. 3. En Ph.D.-studerende fader får i forbindelse med fødsel  

 eller adoption supplerende stipendierater i indtil 6 måneder.
Stk. 4. For hver måned efter stk. 1 - 3 får den Ph.D.-studerende  

 et antal stipendierater, der svarer til det antal månedlige stipendierater,  

 der blev udbetalt umiddelbart før fraværet på grund af sygdom eller udbetalt  

 umiddelbart før fødslen eller adoptionen.
Den studerende kan dog højst få 4  

 stipendierater pr. måned.
 Stk. 5. Undervisningsministeren kan fastsætte nærmere regler om de  

 supplerende stipendierater.
 § 54. Den Ph.D.-studerende oplyser stipendiegiver om:
 1) Navn, adresse, personnummer og statsborgerskab.
 2) Lønnet arbejde ved siden af Ph.D.-studiet.
3) Bindende tilsagn om a) offentlig støtte, der tilsigter at dække leveomkostningerne, bortset  

 fra uddannelsesstøtte efter afsnit I i denne lov b) støtte i øvrigt til studiet, eller c) løn til studiet.
 4) Afbrydelse af studiet.
 Stk. 2. Den Ph.D.-studerende skal efter stipendiegivers anmodning  

 dokumentere, at fravær fra Ph.D.-studiet skyldes sygdom, eller dokumentere  

 fødsel eller adoption.
 § 55. Stipendiegiver bestemmer:
 1) Indhold og udformning af ansøgninger, dokumentation m.v.
 2) Frister for aflevering af ansøgninger, dokumentation m.v.
 3) Hvordan stipendiet udbetales.
 4) Rammerne for de studerendes lønnede arbejde ved siden af Ph.D.-studiet.
 5) Hvilke oplysninger m.v. der gives skriftligt.
 § 56. Stipendiegiver indhenter oplysning i styrelsen om den  

 studerendes tidligere forbrug af stipendierater til Ph.D.-studier, inden  

 Ph.D-stipendiet tildeles.
Stk. 2. Stipendiegiver kan hos offentlige myndigheder og private  

 institutioner indhente oplysninger til brug ved afgørelsen af, om en ansøger  

 er berettiget til Ph.D.-stipendium.
Stipendiegiver kan herunder fastsætte,  

 hvilke oplysninger der skal gives i elektronisk form.
§ 57. Stipendiegiver giver styrelsen oplysning om tildelte  

 Ph.D.-stipendier.
Stipendiegiver oplyser om den Ph.D.-studerendes navn og  

 personnummer og det antal stipendierater, der er tildelt.
 Stk. 2. Stipendiegiver giver ved hvert støtteårs udløb styrelsen  

 oplysning om:
 1) Den studerendes navn og personnummer.
 2) Det antal stipendierater, der er udbetalt i støtteåret.
 3) Perioder, hvor udbetaling er sket.
 4) Ændringer i antallet af tidligere tildelte stipendierater efter § 52,  

 stk. 2 og 3.
 5) Tildelte supplerende stipendierater efter § 53.
 Stk. 3. Stipendiegiver giver styrelsen oplysning om det antal  

 stipendierater, der er udbetalt i kalenderåret, når en Ph.D.-studerende  

 afbryder eller afslutter Ph.D.-studiet, og når indskrivningen ophører.
 Stk. 4. Styrelsen kan fastsætte frister for indsendelse af  

 oplysninger efter stk. 1 - 3.
 Stk. 5. Styrelsen kan bestemme, at oplysninger, der skal gives til  

 styrelsen, gives i elektronisk form.
§ 58. Når den højere uddannelsesinstitution, hvor den  

 Ph.D.-studerende er indskrevet til Ph.D.-studiet, ikke er stipendiegiver,  

 skal institutionen give oplysning til stipendiegiver, hvis 1) den Ph.-D.-studerendes indskrivning ophører, 2) den studerende afbryder studiet, eller hvis 3) den studerende er fraværende fra studiet på grund af sygdom, fødsel  

 eller adoption.
 § 59. Stipendierater, den Ph.D.-studerende har modtaget, skal  

 tilbagebetales, hvis den studerende har tilsidesat oplysningspligten efter §  

 54, stk. 1, eller i øvrigt modtaget stipendierater mod bedre vidende.
Stk. 2. Stipendiegiver kan indgå aftale om afdragsvis  

 tilbagebetaling.
Afdragsordningen bortfalder, hvis ydelserne trods påkrav  

 udebliver.
Stk. 3. Det til enhver tid skyldige beløb forrentes med en årlig  

 rente, der svarer til den, der følger af lov om renter ved forsinket  

 betaling.
Renten tilskrives en gang om året.
 Stk. 4. Inddrivelse kan ske efter bestemmelserne om  

 lønindeholdelse i afsnit I og III i denne lov.
§ 60. Stipendiegiver træffer afgørelse i alle spørgsmål i  

 forbindelse med tildeling og udbetaling af Ph.D-stipendium.
Stipendiegivers  

 afgørelse kan ikke indbringes for anden administrativ myndighed.
Afsnit III Strafbestemmelse vedrørende overtrædelse af bestemmelserne om  

 lønindeholdelse § 61. Undervisningsministeren kan fastsætte regler om straf af  

 bøde for overtrædelse af regler fastsat efter § 37 om inddrivelse af  

 misligholdt gæld.
Stk. 2. Er en overtrædelse begået af et selskab, en forening, en  

 selvejende institution eller lignende, kan der pålægges den juridiske person  

 som sådan bødeansvar.
Er overtrædelsen begået af staten, en kommune eller et  

 kommunalt fællesskab, jf. § 60 i lov om kommunernes styrelse, kan der  

 pålægges staten, kommunen eller det kommunale fællesskab bødeansvar.
Afsnit IV Ikrafttrædelses- og overgangsbestemmelser § 62. Loven træder i kraft den 1. januar 1996. § 23, stk. 3, nr.  

 3, og stk. 4 træder dog i kraft den 1. juli 1995 og har virkning for  

 opgørelsen af egenindkomsten for støtteåret 1994 og senere. § 30, stk. 2, har  

 virkning for tilbagebetaling af foreløbige beløb, der er udbetalt for  

 støtteåret 1996 og senere. § 14 og § 19, stk. 3 - 6, har virkning for  

 fødsler, der finder sted den 1. januar 1996 og senere.
Regulering af beløb  

 efter § 12, stk. 3, sker første gang med virkning fra den 1. januar 1996.
Stk. 2. Lov om statens uddannelsesstøtte, jf. lovbekendtgørelse  

 nr. 336 af 2. maj 1994, ophæves.
Bestemmelserne om den endelige  

 støttetildeling finder dog fortsat anvendelse for tildelingen for støtteåret  

 1995. § 23 i lov nr. 459 af 1. juni 1994 om den fri ungdomsuddannelse,  

 ophæves.
Stk. 3. Regler, der er fastsat efter den hidtil gældende lov om  

 statens uddannelsesstøtte, der er nævnt i stk. 2, forbliver i kraft, indtil  

 de afløses af regler fastsat efter denne lov.
Overtrædelse af reglerne  

 straffes med bøde.
 Stk. 4. Undervisningsministeren kan fastsætte regler om overførsel  

 til det støttesystem, der gælder fra den 1. januar 1996, af  

 uddannelsessøgende, der er i gang med eller har været i gang med en  

 uddannelse før den 1. januar 1996.
Stk. 5. Uddannelsessøgende, der før den 1. juli 1993 begyndte på  

 en uddannelse i Danmark, der gav ret til uddannelsesstøtte, og stadig er i  

 gang med denne, kan fortsat få supplerende stipendium som tilskud til dækning  

 af betaling for undervisningen indtil denne uddannelses afslutning.  

 Uddannelsessøgende, der før den 1. august 1994 begyndte på en uddannelse på  

 Den Frie Lærerhøjskole i Ollerup og stadig er i gang med denne, kan dog  

 fortsat få supplerende stipendium som tilskud til dækning af betaling for  

 undervisningen, indtil denne uddannelses afslutning.
Uddannelsessøgende, der  

 før den 1. juli 1992 begyndte på en uddannelse i udlandet, der giver ret til  

 uddannelsesstøtte, og stadig er i gang med denne, kan fortsat få supplerende  

 stipendium som tilskud til dækning af betaling for undervisningen til denne  

 uddannelse.
De uddannelsessøgende kan få stipendiet indtil udløbet af den  

 periode, hvor det er godkendt, at uddannelsen gav ret til uddannelsesstøtte  

 efter de regler, der var gældende før den 1. juli 1992.
 Stk. 6. Uddannelsessøgende, der før den 15. marts 1988 er begyndt  

 på en videregående uddannelse, der gav ret til uddannelsesstøtte, og som er  

 blevet indplaceret i klippekortsystemet med udgangspunkt i sædvanlig  

 studietid plus 1 år, kan få udbetalt dobbeltklip efter § 19 i det omfang,  

 klippene er opsparet efter den 1. august 1989.
 § 63. Loven finder ikke anvendelse for uddannelsessøgende ved  

 uddannelsesinstitutioner på Færøerne.
Bemærkninger til lovforslaget Almindelige bemærkninger Det gældende uddannelsesstøttesystem indtil kandidatgrad og magistergrad  

 bygger på en SU-reform fra 1986 (Lov nr. 357 af 4. juni 1986), hvor bl.a.  

 klippekortsystemet indførtes.
Loven har i de følgende år gennemgået mange og  

 omfattende ændringer.
 På denne baggrund er der udarbejdet et forslag til en helt ny lovtekst om  

 statens uddannelsesstøtte.
Forslag fra SU-rådet I forslag til lov om ændring af lov om statens uddannelsesstøtte (slutlån,  

 yderligere støttemuligheder ved fødsel og adoption, opfølgning af  

 skattereformen, klageprocedure m.v.), der blev fremsat i december 1993 og  

 vedtaget i marts 1994 (lov. nr. 189 af 21. marts 1994), blev det i  

 bemærkningerne anført, at der skulle overvejes en mere gennemgribende ændring  

 af klippekortsystemet.
Det blev i denne forbindelse nævnt, at der - for at  

 sikre den bedst mulige rådgivning fra interessenterne - skulle ske  

 reorganisering af Rådet for Uddannelsesstøtten, der blev nedsat 1970 og  

 virkede indtil juli 1992.
 I Undervisningsministeriets brev af 29. marts 1994 til det nye SU-råd, der  

 blev nedsat i februar 1994, blev rådet bedt om i overensstemmelse med  

 bemærkningerne til lovforslaget at overveje mulige ændringer i  

 klippekortsystemet, herunder fx indførelse af et 5-årigt klippekort til alle  

 uanset faktisk uddannelsesvalg samt ændringer i ordningen med  

 forsinkelsesklip og aktivitetskrav.
 Rådets forslag til ændringer skulle holdes inden for givne økonomiske  

 rammer og under hensyn til sikring af studieaktiviteten, og det blev angivet,  

 at forslåede omlægninger burde medføre forenklinger, der i hvert fald ville  

 opveje de problemer, som fortsatte ændringer af reglerne medfører.
Den 3. november 1994 afgav SU-rådet en udtalelse med forslag om et nyt  

 klippekortsystem.
Desuden foreslog rådet forbedringer for studerende forældre  

 og lempelse af fribeløbsgrænserne.
 Rådet angav i sin udtalelse, at grundideerne i det nuværende SU-system  

 skal bevares: Klippekortet (og SU til uddannelse udenfor) samt kravet om  

 studieaktivet.
 Desuden var det rådets opfattelse, at der ikke burde gives de  

 uddannelsessøgende mulighed for låntagning i større omfang end efter de  

 gældende regler.
Rådet anførte, at man var opmærksom på, at de forslag, man stillede,  

 skulle være udgiftsneutrale.
Rådet mente imidlertid ikke, at udgifterne til  

 uddannelsesstøtte kunne anskues uafhængigt af udgifterne til andre  

 overførselsindkomster, såvel i de sociale budgetter som arbejdsrelaterede  

 udgifter.
Rådet havde på denne baggrund medtaget forslag, der indebar øgede  

 udgifter til uddannelsesstøtte, men disse merudgifter ville efter rådets  

 opfattelse modsvares af tilsvarende fald i udgifterne til andre  

 overførselsindkomster.
 Rådets forslag:
1. Hver uddannelsessøgende skal - ud over uddannelsesstøtte til  

 ungdomsuddannelse uden for klippekortet - have ret til støtte inden for  

 klippekortet i indtil 6 år til samme eller flere videregående uddannelser.
En  

 uddannelsessøgende, der begynder på en uddannelse inden for klippekortet,  

 skal som udgangspunkt have stipendium og studielån i et antal månedlige rater  

 (klip), der svarer til uddannelsens længde. (Dette svarer til de gældende  

 regler.) Hertil lægges et års ekstra klip.
Disse ekstra klip erstatter de  

 nuværende forsinkelsesklip, der bortfalder.
Der skal fortsat stilles krav om studieaktivitet, når den  

 uddannelsessøgende får uddannelsesstøtte inden for klippekortet, men  

 »i-takt«-kravet lempes.
Den uddannelsessøgende skal kunne være  

 indtil et år forsinket i forhold til studieordningen, uden at støtten af den  

 grund bortfalder.
Den uddannelsessøgende skal også fortsat kunne vælge et  

 langsommere studietempo ved at fravælge og opspare månedlige klip.
 Aktivitetskontrollen kan gennemføres ved en enkel maskinel kontrol af, at  

 den uddannelsessøgende ikke er mere end 12 måneder »ude af takt«,  

 når studieplan og støtteforbrug sammenlignes.
2. Al ungdomsuddannelse og uddannelsessupplering flyttes ud af  

 klippekortet.
Der skal gives støtte uden for klippekortet til en eller flere  

 ikke-gymnasiale ungdomsuddannelser, og desuden til gymnasial uddannelse,  

 indtil den første gymnasiale uddannelse er afsluttet.
Også støtte til supplering af en gymnasial uddannelse i fag, der er  

 nødvendige for at gennemføre en videregående uddannelse, gives uden for  

 klippekortet.
Suppleringsfagene skal fremgå af en »positivliste«,  

 og det er en betingelse, at fagene ikke tidligere er gennemført på det  

 krævede eller et højere niveau.
 3. Det mellemste fribeløb (11.158 kr.) fjernes, således at højeste  

 fribeløb (19.918 kr.) anvendes ved fravalg af klip, lønnet praktik og orlov.
 4. Der indføres forhøjet stipendium til uddannelsessøgende forældre.
 Merudgifterne til forslaget skønnes af rådet at blive i størrelsesordenen  

 310 - 340 mio.kr.
SU-forliget Uddannelsesordførerne fra regeringspartierne, Venstre, Konservative og SF  

 er herefter blevet enige om indholdet af en reform af Statens  

 Uddannelsesstøtte, som vil forenkle og forbedre SU-reglerne.
SU-forliget  

 bygger først og fremmest på SU-rådets forslag, men der er også andre  

 forbedringer.
Samtidig er der aftalt en finansiering af forbedringerne, der  

 gør reformen udgiftsneutral (alle beløb er anført i 1995-niveau).
 Forligets forbedringsforslag:
 1. Klippekort til 6 års uddannelse og lempelse og forenkling af  

 studieaktivitetskravet i overensstemmelse med SU-rådets forslag.
 2. Ungdomsuddannelse flyttes helt ud af klippekortet i overensstemmelse  

 med SU-rådets forslag.
 3. Lempelse af tilbagebetalingskrav ved for meget udbetalt SU.  

 Fribeløbsoverskridelse med indtil 7.665 kr. tilbagebetales med 50 pct.  

 Overskridelse herudover tilbagebetales som hidtil med 100 pct.
4. Grundstipendium i ungdomsuddannelserne til unge, der er fyldt 18 år på  

 1.108 kr. pr. måned, dog 2.215 kr. til udeboende, der har fået dispensation  

 fra hjemmeboendesats.
Ud over grundstipendium ydes der  

 forældreindtægtsafhængigt stipendium op til normale hjemmeboende- og  

 udeboendesatser henholdsvis 1.745 kr. og 3.458 kr.
Unge, hvis forældre har en  

 indtægt på 191.900 kr. og derunder, opnår fuldt stipendium, der nedtrappes  

 lineært til grundstipendierne i intervallet op til 335.331 kr. i  

 forældreindtægt.
 5. Dobbeltklipordning for ekstra klip i forbindelse med fødsel eller  

 adoption, således at de 12 ekstra klip kan anvendes fleksibelt til  

 dobbeltklip i forbindelse med fødsel eller adoption eller senere eller som  

 enkeltklip til forsinkelser ud over det års forsinkelse, der er indbygget i  

 6-års klippekortet.
ad 1. 6-års klippekortet.
Med 6-års klippekortet opnås en stor  

 forbedring og forenkling af klippekortet.
Der bliver bedre muligheder for at  

 opretholde SU efter studieskift, og det bliver også muligt at få SU til to  

 uddannelser på samme niveau inden for 6-års rammen.
Forenklingen består især  

 i, at begrebet forsinkelsesklip kan afskaffes (jf. dog bemærkninger ad 2.),  

 og at aktivitetskravet lempes, således at det bliver muligt at være op til 1  

 år forsinket (uden proforma-indstilling til prøver m.v.), uden at SU stoppes.  

 Det muliggør samtidig en »automatisering« af aktivitetskontrollen.
 Forbedringerne er beregnet til at koste 130 mio.kr.
ad 2. At flytte ungdomsuddannelse helt ud af klippekortet giver en  

 forenkling af klippekortreglerne, fordi ændringen er en forudsætning for, at  

 begrebet forsinkelsesklip kan afskaffes, og fordi man desuden ved ændringen  

 kan afskaffe begrebet tillægsklip.
Samtidig giver ændringen en hjælp til dem,  

 der ikke traf de helt rigtige valg i gymnasiet.
 Forbedringen er beregnet til at koste 20 mio.kr.
ad 3. Lempelse af tilbagebetalingskrav.
De uddannelsessøgende skal  

 med de nuværende regler betale SU tilbage svarende til, hvor meget de har  

 overskredet deres fribeløb med.
I både de gældende og nye regler hæves fribeløbet med 7.665 kr. for hvert  

 SU-klip, der fravælges.
Det kan imidlertid være lidt vanskeligt for de  

 uddannelsessøgende mod slutningen af indkomståret at vurdere nøjagtigt, om  

 der bør fravælges et SU-klip eller ej.
Derfor nedsættes tilbagebetalingen ved  

 en overskridelse af fribeløbet, der svarer til manglende fravalg af et klip,  

 fra 100 pct. til 50 pct.
Hvis de uddannelsessøgende overskrider fribeløbet  

 med et større beløb end de 7.665 kr., skal der ske fuld tilbagebetaling af  

 den yderligere overskridelse.
 Forbedringen er beregnet til at koste 40 mio.kr.
 ad 4. Grundstipendium i ungdomsuddannelserne til alle unge, der er  

 fyldt 18 år.
Forbedringen for de 18-årige, der betyder, at alle uddannelsessøgende kan  

 få grundstipendium, når de er fyldt 18 år, (og forældrenes forsørgelsespligt  

 samt børnefamilieydelse bortfalder), skal ses i sammenhæng med finansieringen  

 af forbedringerne, jf. finansieringsforslag 1 nedenfor.
Ud over  

 grundstipendium ydes der stipendium afhængigt af forældreindtægt.
 Selve forbedringen for de 18-årige er beregnet til at koste 110 mio.kr.
Finansieringsbidraget fremkommer ved, at aldersgrænsen for  

 forældreindtægtsafhængig støtte forhøjes fra 19 til 20 år i  

 ungdomsuddannelserne.
Med den valgte forældreindtægtsgrænse for fuldt  

 stipendium (191.900 kr. og derunder = nuværende grænse), samt grænsen på  

 335.331 kr. for bortfald af tillæg til grundstipendierne, er der sigtet på,  

 at der sker en omfordeling af stipendieydelserne fra de 19-årige til de  

 18-årige i ungdomsuddannelserne.
ad 5. 6-års klippekortet muliggør, at studerende, der får et barn,  

 ligesom alle andre og uden at bruge af de ekstra klip - kan forsinkes i op  

 til et år, uden at støtten stoppes.
Ved at give mulighed for, at de ekstra  

 klip kan anvendes fleksibelt som dobbeltklip, muliggør man herudover, at  

 studerende, der får børn under uddannelsen, både kan anvende de ekstra klip  

 til dobbeltklip og være forsinkede et år.
Muligheden for dobbeltklip skal kunne udnyttes både umiddelbart i  

 forbindelse med fødsel og eventuelt senere.
De ekstra klip vil dog ikke kunne  

 lægges oven i dobbeltklip, som den studerende i øvrigt kan have sparet op,  

 dvs. der kan kun anvendes 2 SU-klip pr. måned - ikke 3 klip eller flere.
 Der er ikke regnet med særlige merudgifter ved denne forbedring, fordi den  

 anses for indeholdt i merudgiften ved 6-års klippekortet.
 Samlet giver forbedringerne under pkt. 1 - 5 herefter en merudgift på 300  

 mio.kr.
 Forligets finansieringsforslag:
1. Forældreindtægtsafhængigt stipendium til 19-årige i  

 ungdomsuddannelserne svarende til de foreslåede vilkår for 18årige, jf. pkt.  

 4 ovenfor.
Besparelse 125 mio.kr.
 2. Nedsat stipendiesats for hjemmeboende med 252 kr. pr. måned.  

 (fra 1.997 kr. til 1.745 kr.). Besparelse 130 mio.kr.
3. Nedsat stipendiesats for udeboende med 35 kr. pr. måned (= 1  

 pct.) fra 3.493 kr. til 3.438 kr.
Besparelse 45 mio.kr.
 Samlet giver besparelserne den nødvendige finansiering af forbedringerne  

 på 300 mio.kr.
 Forudsætninger i øvrigt:
 Det forudsættes, at nedsættelserne af stipendiesatserne modsvares af  

 tilsvarende forhøjelser af lånesatserne, og at uddannelsessøgende med nedsat  

 stipendium som følge af forældreindtægtsafhængighed fortsat kan få udvidet  

 lånerammen svarende til fuld støtte.
 Det forudsættes, at alle ændringer træder i kraft pr. 1. januar 1996, men  

 at uddannelsessøgende, der inden da har opnået forældreindtægtsuafhængig  

 støtte som 19-årige, bevarer uafhængighed af forældrenes indkomst.
 Der er ikke forudsat andre principielle ændringer i lovforslaget end de  

 omtalte.
Det foreliggende lovforslag er i overensstemmelse hermed baseret på de  

 aftalte ændringer, dog således at revisionen af lovteksten samt udformningen  

 af de enkelte lovbestemmelser i overensstemmelse med forliget har ført til en  

 række tekniske præciseringer.
Desuden er 1-årig hhx i lovforslaget af  

 forenklingsmæssige grunde trukket ud af klippekortet svarende til andre  

 ungdomsuddannelser, således at klippekortet alene omfatter videregående  

 uddannelser.
Forbedring af brugerbetjeningen og decentralisering til  

 uddannelsesinstitutionerne Udover at skabe bedre forhold for de uddannelsessøgende har lovforslaget  

 først og fremmest til formål at skabe et mere enkelt og forståeligt  

 støttesystem.
Derigennem skal også skabes en bedre betjening af  

 støttemodtagerne og en større tilfredshed med det samlede SU-system.
Dette  

 sigte skal understøttes gennem en forbedring af brugerbetjeningen bl.a. ved  

 decentralisering af en række kundebetjeningsopgaver til  

 uddannelsesinstitutionerne og ved mere systematisk overvågning af  

 brugerbetjeningen.
Hovedprincipperne bag decentraliseringen er - at vejledning om støtteansøgernes samlede SU-forhold skal ske lokalt,  

 herunder også vejledning om indtægtskontrol og tilbagebetalingen af SU-lån, - at kompetencen til at træffe afgørelser i sager vedr. støttetildelingen  

 skal være på uddannelsesinstitutionerne, - at selve ansøgningsbehandlingen, herunder indtastning af ansøgninger,  

 ændringer og fejlretning skal ske på uddannelsesinstitutionen.
Disse  

 ændringer overføres herefter via datanettet til det centrale SU-system i  

 styrelsen, - at støtteberegningen og udbetalingen fortsat skal ske i styrelsen.
I første omgang sker decentraliseringen dog kun til de højere  

 læreanstalter og teknika.
Disse institutioner har allerede i dag kompetence  

 til at træffe afgørelser vedr. støttetildeling, og de fleste har også  

 forespørgselsadgang til styrelsens edb-system.
Set fra kundens side vil decentraliseringen på disse institutioner derfor  

 primært betyde en bedre service og kortere sagsbehandlingstid, da alle  

 ændringer og lignende nu direkte kan overføres til styrelsens edb-system,  

 hvilket vil betyde - hurtigere støttetildeling og ændring af støtten - at støtten i flere tilfælde nu kan stoppes rettidigt og dermed undgå at  

 krav om tilbagebetaling må rejses - at styrelsen kan koncentrere sin kundebetjening om de institutioner, der  

 ikke bliver omfattet af decentraliseringen.
For at kundebetjeningen på den enkelte uddannelsesinstitution kan ske på  

 en så brugervenlig og effektiv måde som muligt, har det været nødvendigt at  

 udvikle helt nye informationsteknologiske løsninger til at håndtere  

 sagsbehandlingen og kommunikationen mellem institutionerne og SU.
Denne  

 opgave har vist sig at være meget kompleks og omfatter bl.a.
- udvikling af et decentralt SU-system i forbindelse med udviklingen af  

 det nye fælles studieadministrative system (STADS) til institutionerne, - udarbejdelse af kommunikationen mellem SU-styrelsen og institutionerne  

 baseret på en sideløbende etablering af et undervisningsministerielt datanet  

 og - udvikling af teknologisk nye kommunikationsformer (program til  

 programkommunikation).
 Som følge af lovforslaget skal der ske ændringer både i det eksisterende  

 SU-system, i allerede etablerede decentraliseringsprogrammer, og i designet  

 for endnu ikke udviklede programmer.
 Endelig er det valgte totale systemkoncept åbent over for videreudbygning  

 med diverse selvbetjeningsfaciliteter, som institutionerne selv kan vælge.  

 Typiske selvbetjeningsopgaver vil fx kunne være fravalg af støtte, ansøgning  

 om lån, forespørgsel på egne støtte- eller SU-gældsoplysninger samt mere  

 generel SU-information via tilgængelige netværkstjenester.
SU-styrelsen får et samlet overordnet ansvar for systemudviklingen og  

 brugerbetjeningen på SU-systemet.
Styrelsens opgaver vil blive forskudt fra  

 direkte kundebetjening til opgaver i forhold til uddannelsesinstitutionerne,  

 herunder udvikling og overvågning af den samlede brugerbetjening.
Til at  

 forestå omstillingen og heraf afledt organisationsudvikling besættes en  

 nynormeret stilling som udviklingsdirektør i styrelsen.
Forslaget til ny lov om statens uddannelsesstøtte Lovforslaget er udformet som en helt ny lov.
De bestemmelser i afsnit I og III om uddannelsesstøtte indtil kandidatgrad  

 og magistergrad, der opretholdes fra den gældende lov, er i meget stort  

 omfang omskrevet.
Systematikken i loven er samtidig delvis ændret.
Det har  

 til formål at lette forståelsen af bestemmelserne og gøre loven mere  

 brugervenlig.
Der er samtidig foretaget enkelte andre ændringer end de  

 ovenfor omtalte som en konsekvens af ændrede forhold, der har betydning for  

 SU-området.
Bestemmelserne i den gældende lov om statsgaranterede studielån i  

 pengeinstitutter er efter aftale med Finansministeriet ikke medtaget i  

 lovforslaget.
Finansministeren vil i sammenhæng med dette lovforslag  

 fremsætte et forslag til lov om statsgaranterede studielån og vil optage  

 disse gældende regler heri.
Baggrunden for denne formelle ændring er dels, at  

 administrationen af statens garantiforpligtelse for studielån i  

 pengeinstitutter overgik til Finansministeriet i 1992, dels at styrelsen med  

 udgangen af juli måned 1993 ikke længere giver uddannelsesstøtte i form af  

 statsgaranterede studielån i pengeinstitutter.
Administrationen af  

 garantiforpligtelser, der er givet af styrelsen, er med virkning fra 1.  

 januar 1992 overført fra Undervisningsministeriet til Finansministeriet ved  

 Kongelig resolution af 30. august 1991, jf. bekendtgørelse nr. 640 af 3.  

 september 1991. Der er derfor ikke længere baggrund for, at afviklingen  

 reguleres af regler under Undervisningsministeriet.
Kongeriget Danmarks  

 Hypotekbank og Finansforvaltning varetager administrationen.
I denne forbindelse bemærkes, at Finansministeriet i sin  

 Turnusundersøgelse fra december 1994 har påpeget, at det bør overvejes at  

 overføre administrationen af tilbagebetaling af studielån og statslån til  

 Finansministeriet, Kongeriget Danmarks Hypotekbank og Finansforvaltning.  

 Hypotekbanken har låne- og garantiforvaltning som en af sine kerneopgaver.
En  

 overflytning vil indebære at styrelsen kan koncentrere sig om sin  

 kerneopgave, tildeling af uddannelsesstøtte.
Undervisningsministeriet og  

 Finansministeriet forhandler om en sådan eventuel overflytning, der i givet  

 fald vil kunne ske ved en Kongelig resolution.
Bestemmelserne i lovforslagets afsnit II om Ph.D.-stipendier er en  

 videreførelse af de gældende bestemmelser, der blev indsat i loven med  

 virkning fra 1. januar 1993. Bestemmelserne er i stort omfang omskrevet og  

 omsystematiseret med henblik på at gøre dem mere overskuelige og for at  

 indføre en mere ensartet terminologi.
Samtidig er der tale om enkelte mindre  

 realitetsændringer og ajourføringer for at fjerne uhensigtsmæssigheder.
Økonomiske og administrative konsekvenser Økonomiske konsekvenser Lovforslaget i sig selv forudsættes at være udgiftsneutralt.
I følgende  

 oversigt vises merudgifterne ved forbedringsforslagene på ialt 300 mio.kr. og  

 besparelserne ved finansieringsforslagene, også på ialt 300 mio.kr.
Administrative konsekvenser Lovforslaget medfører både administrative lettelser og merarbejde for  

 styrelsen på kortere sigt.
Hertil kommer lettelser og merarbejde ved at  

 kundebetjeningen af de studerende på de højere læreanstalter og teknika  

 lægges ud på disse institutioner.
 De administrative lettelser skyldes primært:
 - at studieaktivitetskontrollen nu bliver mindre ressourcekrævende, fordi  

 man tillader 1 års forsinkelse i uddannelsen og i høj grad kan automatisere  

 aktivitetskontrollen, herunder at tildeling af forsinkelsesklip nu udgår.
- at vejledningsbehovet nu bliver mindre som følge af, at støtte til  

 ungdomsuddannelser og supplering nu gives helt uden for klippekortet, og  

 studieskift og forsinkelser kan gennemføres inden for 6-års klippekortet Det førstnævnte forhold vil dog først og fremmest betyde administrative  

 lettelser på uddannelsesinstitutionerne.
På de institutioner, som bliver  

 omfattet af decentraliseringen, skal lettelserne også ses i sammenhæng med  

 merarbejdet i forbindelse med ansøgningsbehandling og øget vejledningsansvar  

 i forbindelse med decentraliseringen.
 Det administrative merarbejde kan primært tilskrives følgende:
- at styrelsen skal behandle ca. 10.000 flere ansøgninger om støtte som  

 følge af indførelsen af grundstipendier til alle 18-årige - at styrelsen skønnes at få yderligere 5.000 nye ansøgninger fra  

 studerende dels som følge af, at ungdomsuddannelserne flyttes ud af  

 klippekortet, dels som følge af indførelsen af et 6-års klippekort - at ca. 30.000 19-årige studerende nu skønnes at blive afhængige af  

 forældreindkomsterne (hidtil forældreuafhængige) - at vejledningen af de uddannelsessøgende nu bliver mere omfattende og  

 mere kompliceret på visse områder:
* reglerne for tildeling og forbrug af fødselsklip bliver nu mere kompleks * vejledning om overgangsordninger.
Den tilsigtede forbedrede brugerbetjening og decentralisering medfører i  

 sig selv meromkostninger til - udvikling af edb-systemer til kommunikationen mellem de lokale  

 uddannelsesinstitutioners edb-systemer og SU-styrelsens edbsystem - videreudvikling af styrelsens edb-system i retning af at blive et  

 egentligt informationssystem - igangsætning og gennemførelse af organisationsudvikling til varetagelse  

 af styrelsens nye tilsynsopgaver i forbindelse med decentraliseringen.
 I nedenstående udgiftsoverslag er medtaget merudgifter i forhold til  

 SU-styrelsens bevilling for 1995 og budgetoverslag, der vedrører såvel de  

 direkte konsekvenser af lovforslaget som den videre gennemførelse af det  

 samlede decentraliseringsprojekt, herunder styrelsens merudgifter til  

 udvikling af det decentrale SU-system.
 I lønsummen indgår også lønudgiften til 2 AC-stillinger, der søges  

 oprettet til udviklingsdirektørens sekretariat.
 Til planlægning og gennemførelse af test af de edb-programmer, der skal  

 ligge på uddannelsesinstitutionernes edb-system, til etablering og  

 administration af et nyt edb-driftsmiljø i SU til test, uddannelse og teknisk  

 support af personalet på uddannelsesinstitutionerne og til opbygning af  

 uddannelseskurser for institutionernes personale i SU-styrelsen som følge af  

 decentraliseringen, skal de for finansåret 1995 bevilgede 2 årsværk forlænges  

 og gøres permanente.
 Til edb-udvikling og drift påregnes merudgifter på 8,0 mio. kr. i 1995,  

 3,4 mio. kr. i 1996 og 1,0 mio. kr. i 1997 og 1998. I årene 1997-1998 skønnes  

 - udover de løbende driftsudgifter på 0,5 mio.kr. - årligt brugt 0,5 mio.kr.  

 til den løbende vedligeholdelse af de programmer, der anvendes i forbindelse  

 med decentraliseringen. Øvrige driftsomkostninger består i 1995 af udgifter  

 til informationsmateriale om ny lov og porto i forbindelse med udsendelse af  

 blanketter m.m. til de flere studerende, der er en følge af lovforslaget.
 Udviklingen af det decentrale SU-system medfører merudgifter på 2,9 mio.  

 kr. i 1995 og 1,6 mio. kr. i 1996 udover de 5 mio. kr., der er indbudgetteret  

 til formålet på SU-styrelsens FL 95.
 Merudgifter som følge af lovforslaget i det studieadministrative STADS,  

 der er under udvikling ved VUE-centret, og som det decentrale SU-system skal  

 forbindes med, er ikke indregnet i dette udgiftsskøn.
 De samlede merudgifter vil blive afholdt inden for  

 Undervisningsministeriets ramme.
Miljømæssige og erhvervsøkonomiske konsekvenser Lovforslaget har ikke miljømæssige og erhvervsøkonomiske konsekvenser.
Forholdet til EU-retten På baggrund af EF-domstolens afgørelse i sag 293/83, Gravier, Saml. 1985,  

 side 593, må det antages, at EF-traktatens artikel 6 ikke gælder generelt på  

 uddannelsesområdet.
En uddannelsessøgende fra et andet EU-medlemsland har  

 derfor efter EF-traktatens artikel 6 i almindelighed ikke krav på  

 uddannelsesstøtte på lige fod med danske statsborgere.
I tilfælde, hvor en  

 EU-borger har udnyttet den fri bevægelighed af fx arbejdskraften, jf.  

 EF-traktatens artikel 48, har EU-borgere imidlertid krav på ligebehandling  

 også for så vidt angår uddannelsesstøtte, jf.
EF-domstolens afgørelse i sag  

 39/86, Lair, Saml. 1988, side 3161. Lovforslaget er i overensstemmelse  

 hermed, idet der efter lovforslagets §§ 2 og 47 er adgang til at give  

 uddannelsessøgende og Ph.D.-studerende fra et EU-medlemsland  

 uddannelsesstøtte, når vedkommende har denne ret efter international  

 overenskomst.
På denne baggrund må det antages, at lovforslaget ikke er  

 uforeneligt med EU-retten.
Bemærkninger til lovforslagets enkelte bestemmelser Til § 1 Indledende bestemmelse, der oplyser om uddannelsesstøtten.
 Stk. 1 oplyser om, at der gives uddannelsesstøtte til uddannelser indtil  

 opnået kandidatgrad og til forskeruddannelse.
 Stk. 2 svarer til gældende § 22, stk. 1.
Stk. 3 oplyser om, at det er stipendiegiver, der administrerer stipendier  

 til forskeruddannelse.
Dette fremgår af gældende afsnit II, specielt § 25 g  

 og § 25 h.
Til § 2 Bestemmelsen samler de betingelser, der stilles til alle  

 uddannelsessøgende, uanset om uddannelsen foregår i Danmark eller i udlandet.  

 For udlandet har der hidtil i § 7 a, stk. 1, været en henvisning til reglerne  

 for Danmark.
 § 2, stk. 1, nr. 1 svarer til gældende § 7, stk. 1, nr. 3.
 § 2, stk. 1, nr. 2 svarer (delvis) til gældende § 7, stk. 1, nr. 1 for  

 uddannelser i Danmark og (delvis) til § 7 a, stk. 1, 2. pkt. for uddannelser  

 i udlandet.
 § 2, stk. 1, nr. 3, 4 og 5 svarer til gældende § 7, stk. 1, nr. 2  

 (delvis), nr. 4 og nr. 5.
 § 2, stk. 2, svarer til gældende § 7, stk. 2.
 I stk. 3, 1. pkt., bemyndiges ministeren til at fastsætte regler om de  

 betingelser, der er nævnt i stk. 1 (bortset fra aldersbetingelsen).  

 Bemyndigelsen svarer til bemyndigelsen i den gældende § 7, stk. 3, 1. pkt.  

 Studieaktivitetskravet har imidlertid i forbindelse med de foreslående  

 ændringer af støttesystemet fået en anden karakter.
 Uden for klippekortet vil kravet til studieaktivitet blive fastsat som i  

 den gældende bekendtgørelses § 4, stk. 2. Den uddannelsessøgende skal deltage  

 i obligatorisk undervisning og foreskrevne prøver, afleverer opgaver m.v.
Inden for klippekortet bevirker det forhold, at der nu tildeles klip til  

 normeret studietid med tillæg af 12 klip, imidlertid, at aktivitetskravet  

 skal lempes.
Endvidere kan kontrollen simplificeres og mekaniseres.
Der  

 tænkes i forbindelse med decentraliseringen af brugerbetjeningen ved de  

 højere læreanstalter indført en simpel maskinel kontrol af, at de studerende  

 ikke er mere end 12 måneder ude af takt - dvs. at deres fremgang i  

 uddannelsen målt i måneder ikke er mere end 12 klip (måneder) bagefter  

 antallet af brugte klip.
Studieaktivitetskontrollen et halvt år efter  

 uddannelsens start tænkes opretholdt i den form, at institutionerne skal  

 kontrollere, at de uddannelsessøgende er gået i gang med og ikke senere er  

 faldet fra uddannelsen.
I stk. 3, 2. pkt., bemyndiges ministeren til at fastsætte regler om, at  

 kravet om studieaktivitet kan fraviges på grund af sygdom, fødsel, adoption  

 eller andre særlige forhold.
Reglerne herom findes i dag kun i  

 bekendtgørelsen med hjemmel i en generel bemyndigelse i loven.
Til § 3 Bestemmelsen angiver, at en uddannelse i Danmark skal være godkendt af  

 undervisningsministeren som støtteberettigende for at give ret til  

 uddannelsesstøtte.
Svarer til gældende § 7, stk. 1.
Det fastslås nu udtrykkeligt i bestemmelsen, at godkendelsen ikke senere  

 må være tilbagekaldt.
Dette har hidtil for private uddannelser været fastsat  

 i bekendtgørelsen, for offentlige uddannelser følger det af sig selv.  

 Imidlertid bør et så væsentligt krav fremgå af selve loven.
Det er i øvrigt tanken at opretholde de gældende bekendtgørelsesregler om  

 godkendelse af, om private uddannelser giver ret til uddannelsesstøtte.
Det  

 skal således fortsat være overladt til ministerens skøn ud fra  

 uddannelsespolitiske og hermed økonomiske hensyn at vurdere, om der på et  

 givet tidspunkt bør gives støtte til en privat uddannelse på grundlag af  

 oplysninger om uddannelsens erhvervskompetence, kvalitet, indhold, bredere  

 erhvervssigte, varighed og anvendelse af og betaling for godkendte censorer  

 m.v.
Til § 4 Bestemmelsen indeholder de særlige krav til uddannelser i udlandet.
Svarer  

 til gældende § 7 a.
Der er dog ikke medtaget de krav til de  

 uddannelsessøgende og uddannelserne, der allerede fremgår af § 2, der gælder  

 uanset nationalitet og uddannelsesland.
Det bemærkes i denne forbindelse, at styrelsen i hvert enkelt tilfælde  

 godkender, om en uddannelse i udlandet giver ret til uddannelsesstøtte for en  

 uddannelsessøgende.
Det er hensigten, at styrelsen skal lægge samme  

 principper til grund for godkendelsen, som lægges til grund for godkendelse  

 af uddannelser i Danmark.
Hvis en uddannelse ikke længere opfylder de krav,  

 der stilles til godkendelse, vil det ikke i næste konkrete tilfælde blive  

 godkendt, at den giver ret til uddannelsesstøtte for en uddannelsessøgende.
Til § 5 Bestemmelsen samler de betingelser for godkendelse, der stilles til alle  

 uddannelser, uanset om uddannelsen foregår i Danmark eller i udlandet.
Den foreslåede bestemmelse i stk. 1, er ny i loven, men indeholder ikke  

 realitetsændringer.
Reglerne findes nu i den gældende bekendtgørelses § 1 med  

 hjemmel i lovens bemyndigelsesbestemmelser, men foreslås optaget i loven, da  

 de indeholder generelle og mere overordnede krav til uddannelserne.
 Bemyndigelsen i stk. 2, nr. 1 og 2, er nødvendige at medtage i loven, da  

 kravet om heltidsundervisning og om mindst 3 måneders varighed nu er optaget  

 i loven.
Bemyndigelsen i stk. 2, nr. 3, svarer delvis til gældende § 7, stk. 3, 2.  

 pkt.
Den er nødvendig af hensyn til kravet om, at en uddannelse skal være  

 ulønnet.
Den gældende bemyndigelse til at udbetale støtte med dobbelt sats i  

 uddannelser med praktik er flyttet til forslagets § 19, stk. 6.
Til § 6 Definitionen i stk. 1 af klippekortet findes i den gældende § 3, stk. 1.
Til § 7 Redaktionel ny bestemmelse.
Indholdet fremgik tidligere af gældende § 1 og  

 § 5. I bestemmelsens stk. 3 oplyses, at uddannelsesstøtten gives med klip og  

 slutlånsrater.
Disse oplysninger findes nu i den gældende bekendtgørelses §  

 7, stk. 2 og 3.
Til § 8 Den foreslåede bestemmelse vedrørende stipendium.
I stk. 1 foreslås en udeboendesats på 3.458 kr. og en hjemmeboendesats på  

 1.745 kr. i 1995-niveau.
De foreslåede satser svarer til den gældende  

 udeboendesats i 1995-niveau nedsat med 35 kr. og den gældende  

 hjemmeboendesats i 1995-niveau nedsat med 252 kr.
Der henvises til de  

 almindelige bemærkninger.
I stk. 2 foreslås indført et grundstipendium til uddannelse uden for  

 klippekortet for 18- og 19-årige uddannelsessøgende.
Grundstipendiet er for  

 hjemmeboende 1.108 kr. og for udeboende 2.215 kr.
Der kan gives et tillæg til  

 grundstipendiet afhængig af forældrenes indtægt.
De nærmere regler herom  

 findes i § 25. Der henvises i øvrigt til de almindelige bemærkninger.
 Det foreslåede stk. 3 og stk. 4, nr. 2, svarer til gældende § 2, stk. 2 og  

 stk. 3.
 Bemyndigelsen i stk. 4, nr. 1, svarer til bemyndigelsen i gældende § 5 a,  

 nr. 4.
Til § 9 Svarer til den del af gældende § 2, der vedrører studielån.
Der foreslås en studielånssats på 1.797 kr.
Den foreslåede sats svarer til  

 den gældende lånesats forhøjet med det beløb, hjemmeboendesatsen for  

 stipendium foreslås nedsat med.
Hjemmeboende får herved fortsat den samme  

 samlede støttemulighed (stipendium plus studielån). Udeboende (hvis  

 stipendiesats kun foreslås nedsat med 35 kr. får derimod en øget samlet  

 støttemulighed (stipendium plus studielån) på grund af dette højere  

 studielån.
Der henvises til de almindelige bemærkninger.
Til § 10 Svarer til den del af gældende § 2, der vedrører slutlån.
Til § 11 Svarer til gældende § 5, stk. 1, 2. pkt.
Til § 12 Stk. 1 svarer til gældende § 3 b.
 Stk. 2 svarer til den gældende bekendtgørelses § 27, stk. 1. Bestemmelsen  

 hører efter sit overordnede indhold hjemme i loven.
 Bestemmelsen i stk. 3 om den årlige regulering af satserne for stipendium,  

 supplerende stipendium som tilskud til dækning af betaling for undervisning,  

 studielån og slutlån svarer til gældende § 6, stk. 1 og 2. De gældende  

 bestemmelser i § 6, stk. 3 - 5, er ikke medtaget, da de vedrører reguleringer  

 før 1995 og derfor er indregnet i de beløb, der skal reguleres fra 1996.  

 Reguleringen sker efter bestemmelsen i § 62, stk. 1, første gang 1. januar  

 1996.
Til § 13 § 13 vedrører uddannelsesstøtte uden for klippekortet, ligesom den  

 gældende § 2 a.
Efter forslaget gives der uddannelsesstøtte til al ungdomsuddannelse og  

 til supplering uden for klippekortet.
Desuden gives der som hidtil  

 uddannelsesstøtte uden for klippekortet til undervisning på folkeskoleniveau  

 og til almen voksenuddannelse på samme niveau som folkeskolens afsluttende  

 prøver.
Det skal være muligt at få uddannelsesstøtte til en eller flere  

 erhvervsuddannelser uden for klippekortet.
Efter de gældende regler gives der  

 uddannelsesstøtte til en erhvervsuddannelse uden for klippekortet. Ønsker den  

 uddannelsessøgende en yderligere erhvervsuddannelse, gives der  

 uddannelsesstøtte til den nye erhvervsuddannelse inden for klippekortet med  

 den konsekvens, at brugte klip som hovedregel trækker fra i klippene til en  

 efterfølgende videregående uddannelse.
Desuden skal det være muligt at få uddannelsesstøtte til en gymnasial  

 uddannelse efter en gennemført erhvervsuddannelse.
Efter de gældende regler  

 gives uddannelsesstøtte til gymnasial uddannelse efter en erhvervsuddannelse  

 inden for klippekortet med en tidsmæssig begrænsning på 2 år og med mulighed  

 for, at brugte klip trækker fra i klippene til en efterfølgende videregående  

 uddannelse, hvis den gymnasiale uddannelse ikke er nødvendig for at  

 gennemføre den videregående uddannelse.
Endelig skal det være muligt først at tage en gymnasial uddannelse med  

 uddannelsesstøtte og derefter få støtte til en eller eventuelt flere  

 erhvervsuddannelser.
Efter de gældende regler gives uddannelsesstøtte til  

 erhvervsuddannelse efter en gymnasial uddannelse inden for klippekortet.
Det er ikke hensigten, at en uddannelsessøgende skal kunne gennemføre mere  

 end en gymnasial uddannelse med uddannelsesstøtte.
Dog skal det som hidtil  

 være muligt at få uddannelsesstøtte til en 1-årig hhx efter en gennemført  

 studentereksamen, hf eller htx - blot nu uden for klippekortet.
Uddannelsessøgende skal kunne få uddannelsesstøtte til en  

 erhvervsuddannelse og/eller en gymnasial uddannelse efter en fri  

 ungdomsuddannelse.
Derimod er det ikke hensigten, at en uddannelsessøgende  

 skal kunne få uddannelsesstøtte til en fri ungdomsuddannelse efter en  

 gennemført gymnasial uddannelse.
Hvis støttemulighederne ikke som hidtil  

 begrænses i dette tilfælde, kan det ventes, at unge med gymnasial uddannelse  

 vil benytte sig af muligheden for at få uddannelsesstøtte til et kortere  

 udlandsophold (der i dag finansieres af de uddannelsessøgende selv) i  

 forbindelse med den fri ungdomsuddannelse, der så afbrydes efter  

 udlandsopholdet.
 Det foreslås på den baggrund, at undervisningsministeren skal kunne  

 fastsætte regler om, at der ikke gives uddannelsesstøtte til en  

 ungdomsuddannelse efter en tidligere ungdomsuddannelse er gennemført.
 Det skal være muligt at få uddannelsesstøtte til supplering uden de  

 hidtidige klippekortbegrænsninger (fx at klip brugt til supplering i visse  

 tilfælde trækker fra, når der tildeles klip til en efterfølgende videregående  

 uddannelse, hvor suppleringen viser sig at være overflødig).
 Det fremgår nu udtrykkeligt af loven, at det er en betingelse for at få  

 uddannelsesstøtte, at suppleringen indgår i adgangskravene til en  

 videregående uddannelse, og at den ikke tidligere er gennemført på det  

 krævede niveau (eller et højere niveau).
Det er imidlertid nødvendigt, at der kan stilles yderligere betingelser  

 for at få uddannelsesstøtte til supplering.
Der skal således fortsat stilles  

 krav om undervisningens omfang, der efter de gældende regler i  

 bekendtgørelsen om statens uddannelsesstøtte er ændret fra 20 til 16 timer om  

 ugen.
Det foreslås derfor, at undervisningsministeren skal kunne fastsætte  

 betingelser for at få uddannelsesstøtte til supplering.
 Undervisningsministeren skal efter forslaget kunne fastsætte, hvilke  

 uddannelser og hvilken supplering der er omfattet af bestemmelserne om  

 uddannelsesstøtte uden for klippekortet.
Det er hensigten som hidtil at udarbejde oversigter over  

 ungdomsuddannelser, der giver ret til uddannelsesstøtte.
Desuden er det  

 hensigten at udarbejde oversigter over, hvilke suppleringsfag der kan gives  

 uddannelsesstøtte til.
Til § 14 Efter forslaget får moderen i uddannelser uden for klippekortet ret til  

 støtte i 12 måneder i forbindelse med fødsel og adoption, mens faderen får  

 ret til støtte i 6 måneder.
Støtten kan udbetales med dobbelte beløb i en  

 eller flere måneder, men dog således, at der højst ydes en samlet støtte  

 efter denne bestemmelse svarende til 12 henholdsvis 6 måneders støtte.
Der foreslås indsat en bemyndigelse for undervisningsministeren til at  

 fastsætte regler om støtten med dobbelte beløb.
Den gældende ordning tænkes  

 fortsat.
Hvis den uddannelsessøgende efter at have opbrugt den ekstra støtte  

 i denne forbindelse ikke kan begynde på sin uddannelse igen, fordi  

 uddannelsesinstitutionen ikke ønsker at modtage den uddannelsessøgende på det  

 tidspunkt af uddannelsesåret, kan den pågældende herefter få støtte efter de  

 almindelige regler, indtil uddannelsen kan påbegyndes igen.
 Hvis den uddannelsessøgende efter at have opbrugt den ekstra støtte godt  

 kan begynde på uddannelsen igen, men ikke ønsker dette - fx i en situation,  

 hvor moderen efter at have modtaget dobbelt støtte i 6 måneder ønsker at gå  

 hjemme i yderligere 6 måneder - standses støtten, idet den pågældende så ikke  

 længere opfylder kravet om studieaktivitet.
 Hvis fødslen/adoptionen sker inden uddannelsens start, er det også  

 hensigten at give den uddannelsessøgende ret til ekstra støtte i den del af  

 de nævnte perioder, der ligger efter uddannelsens start, når perioden regnes  

 fra tidspunktet for fødslen/adoptionen.
Hvis fødslen/adoptionen sker i slutningen af en uddannelse, hvor den  

 pågældende har fået uddannelsesstøtte, er det hensigten, at den resterende  

 del af perioden med ekstra støtte kan overføres til en efterfølgende  

 uddannelse.
Der sker dog fradrag for perioden mellem de to uddannelser, hvor  

 den pågældende ikke er berettiget til støtte.
Til § 15 Af forslaget fremgår, at der gives uddannelsesstøtte inden for  

 klippekortet til videregående uddannelse.
Til § 16 § 16 indeholder bestemmelser om den overordnede 6-års ramme til hver  

 uddannelsessøgende i det nye klippekort.
Efter forslaget får hver uddannelsessøgende en ramme på 70 klip, der kan  

 bruges til uddannelse inden for klippekortet.
Summen af klip, der tildeles  

 til en uddannelse, og klip, den uddannelsessøgende tidligere har brugt af  

 rammen, må ikke overstige 70 klip.
Det foreslås dog, at rammen udvides, når den uddannelsessøgende er i gang  

 med en uddannelse, hvor den normerede uddannelsestid er mere end 58 måneder  

 (klip), fx medicin.
Til en sådan uddannelse får den uddannelsessøgende et  

 antal klip, der svarer til den normerede uddannelsestid med et tillæg på 12  

 klip, selvom det samlede antal tildelte klip overstiger 70 klip.
 Hvis den uddannelsessøgende afbryder uddannelsen og skifter til en ny  

 uddannelse, bliver rammen på de 70 klip ikke udvidet for den nye uddannelse.  

 Den uddannelsessøgende kan altså alene bruge de ekstra klip i den uddannelse,  

 hvor den normerede uddannelsestid er længere end 58 måneder (klip).
 Desuden vil det i særlige tilfælde kunne blive nødvendigt at udvide rammen  

 ved bachelor- og kandidatuddannelser eller lignende uddannelsesforløb, der  

 består af flere uddannelser, der tilsammen har en normeret uddannelsestid på  

 mere end 58 måneder (klip). En rammeudvidelse forudsætter, at uddannelse nr.  

 et er direkte adgangsvej til uddannelse nr. to.
 Men rammen tænkes fx ikke udvidet som følge af, at den uddannelsessøgende  

 efter bacheloruddannelsen har gennemført et erhvervsrettet projektmodul, der  

 påtænkes etableret ved universiteterne.
 Endelig bør undervisningsministeren som hidtil kunne bestemme, at rammen  

 udvides i de tilfælde, hvor en uddannelsessøgende er i gang med en  

 uddannelse, hvor adgangskravet foruden en gymnasial uddannelse kan være en  

 videregående uddannelse, når den uddannelsessøgende har gennemført den  

 adgangsgivende videregående uddannelse og ikke en gymnasial uddannelse.
Det forudsættes, at det udtrykkeligt skal fremgå af adgangskravene til den  

 videregående uddannelse, at den kortere videregående uddannelse er adgangsvej  

 på lige fod med gymnasiale uddannelser.
Det er ikke nok, at den eventuelt  

 indgår i en kvote 2-bedømmelse.
Desuden skal klippene til den nye  

 videregående uddannelse begrænses, så de svarer til den faktiske  

 uddannelsestid, når der er taget hensyn til meritgivende fag.
Det forudsættes  

 i denne forbindelse, at det fastsættes i uddannelsesreglerne, i hvilket  

 omfang fag fra den adgangsgivende uddannelse erstatter fag i den  

 efterfølgende uddannelse.
 Rammeudvidelse efter stk. 3 og 4, skal - ligesom rammeudvidelse efter stk.  

 2, - kun gælde for den uddannelse, den uddannelsessøgende er i gang med.
 Det foreslås, at undervisningsministeren kan fastsætte, med hvor mange  

 klip rammen efter stk. 3 og 4, højst kan udvides.
Efter gældende regler gives der ingen overordnet klipramme.
Der tildeles  

 klip til den enkelte uddannelse i en periode, der svarer til den normerede  

 uddannelsestid, og tidligere klipforbrug trækkes i princippet fra.
Til § 17 § 17 indeholder bestemmelserne om uddannelsesstøtte til den enkelte  

 uddannelse inden for klippekortet.
Efter forslagets stk. 1 får den uddannelsessøgende til den enkelte  

 uddannelse som hidtil et antal klip, der svarer til den normerede  

 uddannelsestid målt i måneder.
Desuden får den uddannelsessøgende et tillæg  

 på 12 klip til erstatning for de nuværende forsinkelsesklip, der afskaffes.
I ganske få tilfælde er det nødvendigt for visse uddannelsessøgende at  

 supplere efter optagelsen og inden studiestarten i gymnasiale fag, fx en  

 måneds supplering i kemi ved naturvidenskab.
For disse uddannelsessøgende  

 udvides den normerede uddannelsestid med en måned (et klip).
Bemyndigelsen i forslagets stk. 2 tænkes anvendt, så der bliver mulighed  

 for, at klip, der er valgt fra eller på anden måde sparet op i en tidligere  

 uddannelse, der er gennemført, kan overføres til en ny uddannelse med henblik  

 på udbetaling af yderligere klip i denne uddannelse.
Forslaget skal ses i  

 sammenhæng med forslaget i § 20, stk. 5, nr. 2, litra b, der åbner mulighed  

 for at bruge opsparede klip fra en tidligere gennemført uddannelse til  

 dobbeltklip i en senere uddannelse.
En uddannelsessøgende bør have  

 valgmulighed mellem at bruge opsparede klip fra en gennemført uddannelse både  

 som enkeltklip og som dobbeltklip i en senere uddannelse.
Den foreslåede  

 bestemmelse vil set i sammenhæng med den foreslåede bestemmelse i § 20, stk.  

 5, nr. 2, litra b, gøre det muligt for en uddannelsessøgende fx at spare  

 uddannelsesstøtte på en bacheloruddannelse og bruge de opsparede klip i en  

 efterfølgende kandidatuddannelse enten til dobbeltklip eller til enkeltklip  

 og forlængelse af studietiden med støtte.
Klip, der er valgt fra eller i  

 øvrigt sparet op i en tidligere afbrudt uddannelse, kan derimod ikke  

 overføres til støttetiden til en ny uddannelse.
Til § 18 Med klipforbrug sidestilles som hidtil forbrug af anden offentlig støtte,  

 der er tildelt til den uddannelsessøgendes uddannelse, der gives støtte til  

 inden for klippekortet.
 Har den uddannelsessøgende fx modtaget fast revalideringsydelse til en  

 tidligere afsluttet eller afbrudt uddannelse, nedsættes efter det foreslåede  

 stk. 1 rammen med et antal klip, der svarer til de måneder, den  

 uddannelsessøgende har modtaget denne faste revalideringsydelse.
 Har den uddannelsessøgende fået fast revalideringsydelse til den  

 uddannelse, den uddannelsessøgende er i gang med, nedsættes både rammen og  

 efter det foreslåede stk. 2 støttetiden med et antal klip, der svarer til de  

 måneder af uddannelsen, hvor den uddannelsessøgende har fået fast  

 revalideringsydelse.
 Den hidtidige bemyndigelse for ministeren til at fastsætte regler om  

 fradrag for modtaget voksenuddannelsesstøtte er ikke medtaget, da en sådan  

 støtte ikke kan gives til uddannelser inden for det nye klippekort.
Til § 19 Ved den foreslåede bestemmelse i stk. 1 anføres det nu udtrykkeligt, at  

 der kan gives ekstra klip, hvis den uddannelsessøgende er blevet forsinket i  

 uddannelsen på grund af den uddannelsessøgendes deltagelse i institutionens  

 styrelse eller arbejde vedrørende de uddannelsessøgendes sociale og  

 uddannelsesmæssige forhold eller på grund af sygdom eller andre særlige  

 forhold.
Det anføres tillige, at der kan gives ekstra klip, hvis sygdom eller  

 andre særlige forhold har medført, at den uddannelsessøgende ikke kan  

 gennemføre uddannelsen, selv om sygdommen eller de særlige forhold ikke har  

 medført, at den uddannelsessøgende blev forsinket i den tidligere uddannelse.  

 Reglerne herom findes i dag kun i bekendtgørelsens § 12, stk. 1 og 2, med  

 hjemmel i en generel bemyndigelse i loven.
Undervisningsministeren bemyndiges  

 i forslagets stk. 6 til at fastsætte nærmere regler om de ekstra klip.
Det er  

 hensigten at udforme disse regler efter samme retningslinier som i den  

 gældende bekendtgørelse.
Der er ikke tilsigtet realitetsændringer ved, at  

 rådsarbejde ikke særligt er gentaget fra den gældende bekendtgørelsesregel i  

 den foreslåede lovbestemmelse.
 I uddannelser inden for klippekortet får moderen ret til ekstra klip i 12  

 måneder i forbindelse med fødsel og adoption, mens faderen får ret til ekstra  

 klip i 6 måneder.
De ekstra klip kan udbetales, selv om den uddannelsessøgende ikke er  

 studieaktiv i udbetalingsperioden.
De kan også opspares til udbetaling i  

 forlængelse af den pågældendes ordinære klip, eller de kan udbetales som  

 dobbeltklip sammen med et andet ekstra klip eller et ordinært klip.
Der foreslås indsat en bemyndigelse for undervisningsministeren til at  

 fastsætte regler om disse ekstra klip.
Hvis fødslen/adoptionen sker inden  

 uddannelsens start, er det hensigten at give den uddannelsessøgende ret til  

 ekstra klip i den del af de nævnte perioder, der ligger efter uddannelsens  

 start, når perioden regnes fra tidspunktet for fødslen/adoptionen.
Hvis fødslen/adoptionen sker i slutningen af en uddannelse, hvor den  

 pågældende har fået uddannelsesstøtte, er det også hensigten, at den  

 resterende del af perioden med ekstra klip kan overføres til en efterfølgende  

 uddannelse.
Der sker dog fradrag for perioden mellem de to uddannelser, hvor  

 den pågældende ikke er berettiget til støtte.
Til § 20 De foreslåede stk. 1 - 5, nr. 1 og 2, litra a svarer til gældende § 3 a  

 samt til den del af bemyndigelsen i den gældende § 5 a nr. 1, 2. led, hvor  

 disse forhold specielt er nævnt.
Om reglen i stk. 4 bemærkes, at det i dag er således, at der kun kan gives  

 dobbeltklip, hvis det samlede antal klip til uddannelsen, inklusive klippene  

 til dobbeltklip, ikke i alt overstiger den normerede uddannelsestid med evt.  

 tillæg af ekstra klip til sygdom, fødsel m.v., men uden tillæg af eventuelle  

 forsinkelsesklip.
Reglen skal forhindre, at en uddannelsessøgende gennem en  

 teknisk dumpning får udløst forsinkelsesklip med henblik på opsparing af  

 disse til senere udbetaling som dobbeltklip.
Forsinkelsesklippene erstattes efter forslaget af et fast tillæg på 12  

 klip til det antal klip, der svarer til den normerede uddannelsestid.
Men  

 reglerne skal i øvrigt være uændrede på dette punkt.
Derfor fradrages  

 tillægget på 12 klip, mens eventuelt tillæg for sygdom, fødsel m.v. lægges  

 til ved beregningen af, om den uddannelsessøgende har ret til at få  

 ikke-forbrugte klip udbetalt som dobbeltklip.
Ved beregningen tillægges også  

 klip, den uddannelsessøgende efter § 17, stk. 2, kan overføre fra en  

 tidligere gennemført uddannelse.
Bemyndigelsen i forslagets stk. 5, nr. 2, litra b, tænkes anvendt til at  

 åbne mulighed for, at klip, der er valgt fra eller på anden måde sparet op i  

 en tidligere uddannelse, der er gennemført, kan overføres til en ny  

 uddannelse med henblik på udbetaling af dobbeltklip.
Det er fortsat  

 hensigten, at der kun skal være mulighed for at få dobbeltklip i et  

 uddannelsesforløb, der fx består af en bachelor- og en kandidatuddannelse,  

 hvis det samlede forbrug (herunder dobbeltklip) ikke overstiger den  

 sammenlagte normerede uddannelsestid efter stk. 4.
 Bemyndigelsen i forslagets stk. 6, svarer til bemyndigelsen i den gældende  

 § 7, stk. 3, 2. pkt., om, at støtte kan udbetales med dobbelt sats i  

 uddannelser med lønnet praktik.
Til § 21 De foreslåede bestemmelser i stk. 1 - 3 svarer til den del af gældende §  

 4, der ikke er medtaget i den foreslåede § 7, stk. 1, nr. 3.
Ved den foreslåede bestemmelse i stk. 4 anføres det nu udtrykkeligt, at  

 slutlånstiden kan forlænges, hvis den uddannelsessøgende er blevet forsinket  

 i uddannelsen på grund af sygdom eller andre særlige forhold.
Reglerne herom  

 findes i dag kun i bekendtgørelsens § 16, stk. 3, med hjemmel i en generel  

 bemyndigelse i loven.
Undervisningsministeren bemyndiges til at fastsætte  

 regler om forlængelsen.
Det er hensigten at udforme disse regler efter samme  

 retningslinier som i den gældende bekendtgørelse.
Til § 22, § 23 og § 24 Bestemmelserne svarer til gældende § 8 og § 8 a, men er en del  

 omredigerede.
Der er indført begrebet »årsfribeløb«, der er summen af de  

 månedlige fribeløb i støtteåret.
Fribeløbene er nu anført med deres fulde  

 beløb (som laveste, mellemste og højeste fribeløb). De forhøjede fribeløb er  

 ikke kun anført som et tillæg til »grundfribeløbet«.
Det er nu i  

 denne bestemmelse med en henvisning til § 12, stk. 3, anført, hvordan  

 fribeløbene m.v. reguleres (er anført ved en henvisning i den gældende § 6,  

 stk. 1).
 I egenindkomsten indgår efter forslagets § 23, stk. 3, (og den gældende §  

 8, stk. 2,) bl.a. enhver positiv indkomst, der kan henføres til eller indgår  

 i den personlige indkomst.
 Det foreslås i § 23, stk. 3, nr. 3, at der i egenindkomsten (udover de 3  

 hidtil nævnte indkomstformer) også fradrages arbejdsmarkedsbidrag, der efter  

 ligningslovens § 8 M fragår ved opgørelsen af den skattepligtige indkomst.  

 Arbejdsmarkedsbidragene opkræves første gang i 1994.
Arbejdsmarkedsbidraget efter lov om arbejdsmarkedsfonde indgår ikke i den  

 personlige indkomst, når bidraget indeholdes i lønnen.
Hvis bidraget ikke  

 indeholdes i lønnen (fx honorarer og legater), indgår arbejdsmarkedsbidraget  

 derimod i den personlige indkomst, men det fradrages efter ligningslovens § 8  

 M i den skattepligtige indkomst.
De fleste støttemodtageres personlige indkomst hidrører fra løn, hvori der  

 indeholdes arbejdsmarkedsbidrag.
Andre støttemodtageres personlige indkomst  

 hidrører imidlertid helt eller delvist fra indkomst, hvori der ikke  

 indeholdes arbejdsmarkedsbidrag.
De kan fx være forfattere, musikere,  

 modeller, tolke og honorarlønnede kirkesangere.
 Ved modtagelse af uddannelsesstøtte i hele 1994 kan støttemodtagere, hvis  

 personlige indkomst udelukkende hidrører fra løn, hvori der indeholdes  

 arbejdsmarkedsbidrag, have en bruttoindtægt på 43.819 kr. uden reduktion af  

 uddannelsesstøtten (ved det laveste fribeløb). En støttemodtager, hvis  

 personlige indkomst udelukkende hidrører fra indtægter, hvori der ikke  

 indeholdes arbejdsmarkedsbidrag, kan derimod kun have en bruttoindtægt på  

 41.628 kr. uden denne reduktion (ved det laveste fribeløb). Det giver en  

 forskel i bruttoindtægt på rundt regnet 2.200 kr. i 1994. I 1997, hvor  

 arbejdsmarkedsbidraget vil være 8,5 pct. vil forskellen med 1994-satsen være  

 3.620 kr.
 Med den foreslåede bestemmelse sker en ligestilling af støttemodtagerne.
 Det foreslås endvidere i § 23, stk. 4, at give styrelsen bemyndigelse til  

 i ganske enkelte tilfælde at godkende særlige fradrag i egenindkomsten.
Dispensationsbestemmelsen tænkes kun anvendt i enkelte konkrete tilfælde,  

 hvor støttemodtageren efter en individuel vurdering ellers ville blive  

 urimeligt ringe stillet.
Det er ikke hensigten at give adgang til fradrag,  

 det er fortsat bruttoindkomsten, der indgår i egenindkomsten.
 Dispensationsbestemmelsen tænkes anvendt fx ved renteindtægter i  

 forbindelse med omprioriteringslån (hvor renteindtægterne stort set svarer  

 til tilsvarende renteudgifter), ved belønning for tapperhed osv. i det omfang  

 disse indkomster er beskattede.
Dispensationsbestemmelsen tænkes også anvendt med henblik på en  

 ligestilling af uddannelsessøgende, der er selvstændig erhvervsdrivende.  

 Egenindkomsten er bruttoindkomsten uden fradrag.
Uddannelsessøgende kan i  

 forbindelse med indkomst, der stammer fra den selvstændige virksomhed, have  

 visse udgifter, der skatteretligt set er snævert forbundet med at erhverve,  

 sikre og vedligeholde denne indkomst.
Denne indkomstreduktion får imidlertid  

 efter de gældende bestemmelser om uddannelsesstøtte kun virkning i relation  

 til egenindkomsten, hvis modregningen af indtægter og udgifter foregår i  

 virksomhedsregnskabet, der ligger til grund for skatteansættelsen.
I andre  

 tilfælde er der ikke adgang til at fradrage beløb i den personlige indkomst,  

 kapitalindkomsten og aktieindkomsten ud over de i § 23 udtrykkeligt nævnte  

 tilfælde.
Efter de gældende bestemmelser om uddannelsesstøtte fratrækkes  

 renteudgifter kun i egenindkomsten, hvis de uddannelsessøgende beskattes  

 efter virksomhedsskatteordningen.
Dispensationsbestemmelsen vil give  

 styrelsen mulighed for med hensyn til reduktionen i egenindkomsten for  

 renteudgifter at sidestille de uddannelsessøgende, der beskattes efter  

 kapitalafkastordningen med de uddannelsessøgende, der beskattes efter  

 virksomhedsskatteordningen.
Kapitalafkastordningen er et forenklet alternativ  

 til virksomhedsskatteordningen.
Herudover er det ikke hensigten at give  

 mulighed for at fratrække renteudgifter heller ikke i positive  

 renteindtægter.
 Det bemærkes specielt, at der nu ikke længere stilles krav om ansøgning om  

 forhøjelse af fribeløbet efter § 24, stk. 8. Styrelsen for Statens  

 Uddannelsesstøtte får oplysning om de pågældende beløb direkte fra  

 Forsvarsministeriet.
Til § 25 Ved bestemmelsen stk. 1-2 foreslås indført et grundstipendium i  

 ungdomsuddannelserne til unge på 18 og 19 år på 1.108 kr.
Grundstipendiet er  

 dog 2.215 kr. for de udeboende, der har fået dispensation fra  

 hjemmeboendesatsen efter reglerne herom.
Udover dette grundstipendium gives  

 der forældreindtægtsafhængigt stipendium op til de maksimale satser for  

 hjemmeboende og udeboende.
Hvis forældrene har et indkomstgrundlag på 191.900  

 kr. og derunder får den uddannelsessøgende fuldt stipendium.
Stipendiet  

 nedtrappes lineært til grundstipendierne i intervallet op til 335.331 kr. i  

 forældreindtægt.
Ved bestemmelsen i stk. 3 foreslås, at uddannelsessøgende på 18 og 19 år,  

 der har børn, fritages for forældreindtægtsafhængigheden.
Det synes ikke  

 umiddelbart rimeligt, at uddannelsessøgende, der selv har børn, er  

 forældreindtægtsafhængige, navnlig ikke, når denne afhængighed nu udvides til  

 også at omfatte de 19-årige.
Forslaget skal også ses i sammenhæng med  

 ændringen af kontanthjælpsreglerne for uddannelsessøgende på orlov fra  

 uddannelsen, når de har mulighed for ekstra uddannelsesstøtte i forbindelse  

 med en fødsel eller adoption.
 Bestemmelsen svarer i øvrigt til gældende § 9.
 Det er nu i denne bestemmelse med en henvisning til § 12, stk. 3, anført,  

 hvordan beløbene reguleres (er i den gældende bestemmelse anført ved en  

 henvisning fra reguleringsbestemmelsen).
Til § 26 Svarer til gældende § 9 a.
Til § 27 Stk. 1 svarer til gældende § 10.
 Stk. 2 svarer til gældende § 5 a, nr. 3.
Til § 28 og 29 Svarer til gældende § 11, men er meget omredigerede.
Til § 30 Erstatter gældende § 12.
 I stk. 2 foreslås en lempelse af kravet om tilbagebetaling.
Efter de gældende regler skal de uddannelsessøgende fuldt ud betale for  

 meget udbetalt uddannelsesstøtte tilbage.
Dette betyder blandt andet, at de,  

 hvis deres egenindkomst overstiger fribeløbet, skal betale hele  

 overskridelsen tilbage.
Efter de gældende regler, der foreslås bevaret, hæves fribeløbet med  

 forskellem mellem det laveste og det mellemste fribeløb (7.665 kr.) for hvert  

 klip, der vælges fra.
Det kan imidlertid være lidt vanskeligt for  

 uddannelsessøgende mod slutningen af indkomståret at vurdere nøjagtigt, om de  

 bør fravælge et klip eller ej.
Derfor foreslås kravet om tilbagebetaling  

 lempet fra 100 pct. til 50 pct. ved en overskridelse af fribeløbet med et  

 beløb, der svarer til manglende fravalg af et klip.
Hvis fribeløbet  

 overskrides med et større beløb end forskellen mellem det laveste og det  

 mellemste fribeløb skal der ske fuld tilbagebetaling af den yderligere  

 overskridelse.
 Bestemmelsen svarer i øvrigt til gældende § 12.
Til § 31 Svarer til gældende § 13.
Til § 32 Svarer til gældende § 12 a.
Til § 33 til 36 Svarer til gældende kapitel 4 a (§§ 13 a og 13 b) om studielån og slutlån  

 og kapitel 5 om statslån (§§ 14 og 15), men er en del omredigerede.  

 Kapitlerne er slået sammen for at undgå en gentagelse af de bestemmelser, der  

 er ens for de forskellige lånetyper.
Til § 37 Stk. 1 og 2 svarer til gældende § 20 a.
De statsgaranterede studielån er  

 dog fjernet fra bestemmelsen.
Der henvises til de almindelige bemærkninger.  

 Bemyndigelsen for ministeren til at fastsætte regler om straf i form af bøde  

 for overtrædelse af reglerne er imidlertid af lovtekniske grunde foreslået  

 overført til et nyt afsnit III.
Til § 38 Svarer til gældende § 20 b.
Til § 39 Svarer til gældende § 22, stk. 2 og stk. 3.
Til § 40 Svarer til gældende § 22, stk. 5. De statsgaranterede lån er dog fjernet  

 fra bestemmelsen.
Der henvises herom til de almindelige bemærkninger.
Til § 41 Svarer til gældende § 22, stk. 4.
Til § 42 Svarer til gældende § 23, stk. 1 og 2, idet 4-ugers klagefristen dog også  

 skal omfatte de afgørelser, der efter styrelsens bestemmelse er overladt til  

 uddannelsesinstitutionen.
Til § 43 Svarer til gældende § 23.
Ved den foreslåede bestemmelse præciseres, at styrelsen har alle normale  

 over-/underordnede beføjelser over for institutionerne fsva. administrationen  

 af støttetildelingen.
Derudover foreslås det, at der gives styrelsen (ved den  

 foreslåede bemyndigelsesbestemmelse) den nødvendige lovgivningsmæssige  

 hjemmel til at pålægge uddannelsesinstitutionerne udvidede registrerings- og  

 overførselsopgaver, som eventuelt viser sig nødvendige for at styrelsen kan  

 varetage sine nye overvågnings- og kontrolfunktioner over den samlede  

 støtteadministration.
 Da specifikationen af disse nye opgaver først forventes afklaret i  

 forbindelse med de kommende forhandlinger med hensyn til styrelsens overgang  

 til at blive kontraktstyrelse fra 1996, er det nødvendigt at sikre, at  

 styrelsen kan skaffe sig det nødvendige datagrundlag, hvilket kan indebære,  

 at nye registreringer og/eller eksisterende registreringer på individniveau  

 skal overføres til styrelsen.
 Styrelsens fremtidige opgaver er bl.a. følgende:
- kvalitetsmålinger - overvågning - kontrol Fastsættelse af mange kvalitetsmål forudsætter, at styrelsen har  

 oplysninger om alle studerende i støtteberettigende uddannelser, ikke blot  

 støtteansøgere, som det i dag er tilfældet.
Hvis styrelsen får disse  

 oplysninger, vil dækningsgraden af uddannelsesstøtte på de forskellige  

 institutioner og/eller uddannelser kunne analyseres, herunder manglende klip,  

 inaktivitet, orlov m.m.
Endvidere vil det blive muligt at foretage  

 forskellige sammenligninger mellem støttemodtagere og ikke-støttemodtagere  

 med hensyn til orlovsfrekvenser, studiefremgang o.lign., jf.  

 Finansministeriets Turnusundersøgelse af SU-administrationen, december 1994.
 Kontrolfunktionen stiller i sagens natur også krav til de lokale  

 registreringer for at det er muligt for styrelsen at kontrollere at givne mål  

 for administrationen opfyldes.
 Decentraliseringen indebærer bl.a., at en stadig større del af den samlede  

 kundebetjening, herunder sagsbehandling, nu ligger på institutionerne.  

 Følgende oplysninger kunne derfor tænkes at være nødvendige for styrelsen:
- gennemførelse og kvaliteten af aktivitetskontrollen - overholdelse af givne mål for sagsbehandlingstider for givne typer sager  

 inden for uddannelsesstøtteområdet.
Herudover indebærer kontrolfunktionen mange analyser, som det i dag er  

 muligt at gennemføre på institutions- og/eller uddannelsesretningsniveau ud  

 fra det eksisterende datagrundlag.
Det er f.eks. analyser med udgangspunkt i  

 omfanget af:
- dispensationsklip - fødselsklip - dobbeltklip - slutlån - orlov m.v.
Til § 44 Svarer til gældende § 24.
Til § 45 Svarer til gældende § 24 a.
Til § 46 Svarer til gældende § 25.
Til § 47 Ved den foreslåede bestemmelse indføres benævnelsen  

 »Ph.D.-studerende« i stedet for »studerende« og  

 benævnelsen »Ph.D.-studium« i stedet for  

 »forskeruddannelse«.
Hermed bliver der overensstemmelse mellem  

 benævnelserne i denne lov og i Undervisningsministeriets bekendtgørelse om  

 erhvervelse af Ph.D.-graden.
I tilslutning hertil indføres benævnelsen  

 »Ph.D.-stipendium« i stedet for »stipendium«.
 Desuden indføres benævnelsen »stipendiegiver« om højere  

 uddannelsesinstitutioner, andre institutioner, råd m.v., der efter forslagets  

 § 49 kan give Ph.D.-stipendium.
En institution, et råd m.v. kan stille midler til rådighed for en højere  

 uddannelsesinstitution, der kan bruge midlerne til Ph.D.-stipendier.
Den  

 højere uddannelsesinstitution er i sådanne tilfælde stipendiegiver.  

 Institutionen, rådet m.v. bliver alene stipendiegiver, hvis rådet,  

 institutionen m.v. direkte tildeler stipendiet til den studerende.
 Bestemmelsen fastsætter betingelserne for, at en Ph.D.-studerende kan få  

 et stipendium.
 Stk. 1, nr. 1, svarer delvis til gældende § 25 a, stk. 1, nr. 1, og delvis  

 til gældende stk. 2.
Stk. 1, nr. 2, erstatter gældende § 25 a, stk. 1, nr. 2. Det foreslås, at  

 undervisningsministeren skal kunne fastsætte regler om, at udenlandske  

 statsborgere ligestilles med danske statsborgere, uafhængig af hvilke regler,  

 der gælder for udenlandske statsborgere for så vidt angår uddannelsesstøtte  

 efter afsnit I i denne lov.
Således ophæves bestemmelsen om, at udenlandske  

 statsborgere af undervisningsministeren med hensyn til Ph.D.-stipendium kun  

 kan ligestilles med danske statsborgere efter samme regler, der gælder for  

 uddannelsessøgende efter afsnit I i denne lov.
Forslaget åbner mulighed for,  

 at undervisningsministeren kan fastsætte, at fx EU-borgere kan gennemgå et  

 Ph.D.-studium på en højere uddannelsesinstitution i Danmark med  

 Ph.D.-stipendium, der finansieres af EU-midler.
 Stk. 2, nr. 1, svarer til gældende § 25 a, stk. 1, nr. 4. Ved anden  

 offentlig støtte, der tilsigter at dække leveomkostningerne, tænkes fx på  

 orlovsydelse til uddannelse efter lov om orlov eller fast revalideringsydelse  

 efter lov om social bistand.
 Stk. 2, nr. 2, svarer til gældende § 25 a, stk. 1, nr. 5.
Til § 48 Erstatter gældende § 25 a, stk. 1, nr. 3. Af reglerne i bekendtgørelsen om  

 erhvervelse af Ph.D.-graden fremgår, hvilke forhold der bringer  

 indskrivningen til ophør.
Hermed bortfalder stipendiet.
Et aktivitetskrav i  

 loven om statens uddannelsesstøtte er således overflødigt, når den  

 Ph.D.-studerende er indskrevet ved en dansk højere uddannelsesinstitution.
 Aktivitetskravet fastholdes dog i forslagets stk. 2 for studerende, der er  

 indskrevet ved en uddannelsesinstitution i udlandet, hvor der jo ikke i andre  

 (danske) regler er fastsat et aktivitetskrav.
Til § 49 Bestemmelsen samler bestemmelserne om, hvem der kan give Ph.D.-stipendium  

 til den enkelte Ph.D.-studerende, og som i bestemmelserne betegnes som  

 stipendiegiver.
 Svarer til gældende § 25 a, stk. 1, nr. 1 (delvis) og til gældende stk. 2.
Gældende § 25 a, stk. 3, ophæves som overflødig.
Bestemmelsen angår  

 bevillingsmæssige forhold, der er indeholdt i de årlige finanslove.
Til § 50 Svarer til gældende § 25 b.
Det præciseres, at Ph.D.-stipendiet ikke kan  

 udbetales, før stipendiegiver tildeler stipendiet.
Det kan heller ikke  

 udbetales, før indskrivningen er foretaget og studiet begyndt.
Til § 51 Svarer til gældende § 25 c, stk. 2, 2. pkt.
Til § 52 Erstatter gældende § 25 c, stk. 1 og stk. 2, 1. pkt..
Hidtil har stipendiegiver bestemt, hvor mange stipendierater, der skal  

 fradrages i de maksimale 149 stipendierater, når den Ph.D.-studerende kun  

 skal gennemføre de afsluttende dele af Ph.D.-studiet.
Det foreslås, at det  

 fastsættes i loven, at antallet af stipendierater nedsættes med 4  

 stipendierater for hver måned, studietiden er nedsat. 4 stipendierater svarer  

 til det månedlige Ph.D.-stipendium i sædvanlige tilfælde.
Forslaget tilsigter  

 en ensartet behandling af alle studerende, der ikke skal gennemgå hele  

 Ph.D.-studiet, men kun de afsluttende dele.
Til § 53 Erstatter gældende § 25 c, stk. 3 og 5.
Det anføres nu udtrykkeligt i loven, hvordan de supplerende stipendierater  

 i forbindelse med fødsel eller adoption tildeles.
Bestemmelserne herom svarer  

 til bestemmelserne i Undervisningsministeriets bekendtgørelse om stipendium  

 til forskeruddannelse.
Dog kræves ikke fravær fra studiet som betingelse for  

 at få supplerende stipendierater.
 Det foreslås, at der højst gives 4 supplerende stipendierater pr. måned i  

 tilfælde af sygdom, fødsel eller adoption. 4 stipendierater svarer til det  

 månedlige Ph.D.-stipendium i sædvanlige tilfælde.
 Gældende § 25 c, stk. 4, flyttes til den foreslåede § 54, der angår de  

 Ph.D.-studerendes pligt til at give oplysninger til stipendiegiver.
Til § 54 I bestemmelsen samles, præciseres og suppleres alle de oplysninger, den  

 Ph.D.-studerende har pligt til at give stipendiegiver i forbindelse med et  

 Ph.D.-stipendium.
 Stk. 1, nr. 1, svarer delvis til gældende § 25 d, stk. 1.
 Stk. 1, nr. 2 og 3, erstatter delvis og supplerer gældende § 25 d, stk. 1,  

 og § 25 h, stk. 1. Det præciseres, at den studerende skal give stipendiegiver  

 oplysning om bindende tilsagn om støtte eller løn til Ph.D.-stipendiet.  

 Hermed stemmer formuleringen i denne bestemmelse med formuleringen i  

 forslagets § 52, stk. 3.
 Stk. 1, nr. 4, svarer delvis til § 25 h, stk. 1.
 Stk. 2 erstatter og supplerer gældende § 25 c, stk. 4. Det foreslås, at  

 fødsel eller adoption ligesom sygdom efter anmodning skal dokumenteres.
 Kravet om, at sygdomstilfælde hurtigst muligt skal anmeldes til  

 uddannelsesinstitutionen, udelades som overflødigt.
Til § 55 Stk. 1 erstatter og supplerer gældende § 25 d, stk. 2.
I nr. 4 er det fastsat, at institutionen fastsætter rammerne for de  

 studerendes lønnede arbejde ved siden af Ph.D.-studiet.
Hermed stemmer  

 formuleringen af bestemmelsen med den tilsvarende formulering i forslagets §  

 47, stk. 2, nr. 2. Herefter kan Ph.D.-stipendiet ikke gives, og det  

 bortfalder, hvis den studerende har lønnet arbejde ved siden af studiet uden  

 for de rammer, stipendiegiver fastsætter.
Til § 56 Stk. 1 svarer til gældende § 25 c, stk. 6.
 Stk. 2 svarer til gældende § 25 e.
Til § 57 Bestemmelsen indeholder de oplysninger, der er nødvendige for styrelsen i  

 forbindelse med registrering af tildelte Ph.D.-stipendier og forbruget af  

 stipendierater.
 Stk. 1 - 3 svarer til gældende § 25 f, stk. 1- 2.
Stk. 4 er nyt.
Det har vist sig nødvendigt, at styrelsen i visse tilfælde  

 kan fastsætte frister for indsendelse af oplysninger.
 Stk. 5 erstatter og supplerer gældende § 25 f, stk. 3. Det foreslås, at de  

 oplysninger der skal gives til styrelsen i forbindelse med administrationen  

 af Ph.D.-stipendier, herunder også statistiske oplysninger, efter styrelsens  

 bestemmelse skal gives i elektronisk form.
 Gældende § 25 f, stk. 4, udgår, da den indeholder en instruks til  

 styrelsen, der ikke kræver lovhjemmel.
Til § 58 Bestemmelsen er ny.
Når stipendiegiver ikke er den højere  

 uddannelsesinstitution, hvor den Ph.D.-studerende gennemgår Ph.D.-studiet,  

 sikres herved, at stipendiegiver får de nødvendige oplysninger om den  

 studerendes forhold.
Til § 59 Svarer til gældende § 25 h, stk. 2.
Til § 60 Svarer til gældende § 25 g.
Til § 61 Stk. 1 svarer til den del af den gældende § 20 a, der bemyndiger  

 ministeren til at fastsætte regler om straf af bøde for overtrædelse af  

 reglerne om lønindeholdelse.
Bestemmelsen er af lovtekniske grunde overført  

 til en særlig bestemmelse i et særligt afsnit.
I stk. 2 foreslås en udtrykkelig hjemmel til, at bødeansvaret også kan  

 pålægges juridiske personer, staten, kommuner og kommunale fællesskaber.
I de  

 gældende regler er der hjemmel hertil ved en henvisning til Kildeskatteloven.  

 Rent lovteknisk bør der imidlertid efter nyere praksis være en hjemmel hertil  

 i selve loven.
Til § 62 I stk. 1 foreslås det, at loven i sin helhed træder i kraft den 1. januar  

 1996. Det foreslås i stk. 2, at den gældende lov ophæves.
Det forslås dog, at ændringerne vedr. opgørelsen af egenindkomsten i den  

 foreslåede § 23, stk. 3, nr. 3, og stk. 4, træder i kraft allerede ved  

 opgørelsen af egenindkomsten for støtteåret 1994. Arbejdsmarkedsbidraget  

 opkræves første gang i skatteåret 1994 og de uhensigtsmæssigheder, som  

 dispensationsbestemmelsen skal råde bod på, er ikke nye.
Det er derfor  

 naturligt at lade disse nye regler få virkning for den opgørelse af  

 egenindkomsten ved den endelige støttetildeling for støtteåret 1994, der  

 foretages i 1995.
 Det foreslås dog, at bestemmelsen i § 30, stk. 2, om den lempeligere  

 tilbagebetaling finder anvendelse for foreløbige beløb, der er udbetalt i  

 1996. Merudgifterne ved dette forbedringsforslag skal dækkes af besparelsen i  

 forbindelse med lovforslagets ikrafttræden i 1996.
 Det foreslås, at bestemmelserne i § 14 og § 19, stk. 3 - 6 har virkning  

 for fødsler, der finder sted den 1. januar 1996 og senere.
 Det foreslås i stk. 2, at den gældende uddannelsesstøttelovgivning  

 ophæves, idet bestemmelserne om den endelige støttetildeling dog fortsat  

 finder anvendelse for tildelingen for støtteåret 1995.
 Det foreslås i stk. 3, at de regler, der er udstedt med hjemmel i den  

 gældende lov opretholdes, indtil de afløses af nye regler udstedt med hjemmel  

 i den nye lov.
Der foreslås i stk. 4 indsat en bemyndigelse for undervisningsministeren  

 til at fastsætte regler om, hvordan uddannelsessøgende, der er i gang med en  

 uddannelse 1. januar 1996 eller tidligere har været i gang med uddannelse,  

 overføres til det nye støttesystem.
Det er tanken, at der med hjemmel i denne  

 bemyndigelse skal fastsættes regler, der så vidt muligt sikrer, at samtlige  

 uddannelsessøgende 1. januar 1996 bliver omfattet af de nye regler.
 - Uddannelsessøgende, der den 1. januar 1996 er i gang med en  

 ungdomsuddannelse eller uddannelsessupplering, som de hidtil har fået støtte  

 til i klippekortet, tildeles fra 1. januar 1996 støtte uden for klippekortet  

 i overensstemmelse med de retningslinier, der er fastlagt i den foreslåede  

 bestemmelse i § 13.
Disse uddannelsessøgende får i 1995 - uanset deres alder - stipendium  

 uafhængig af forældreindkomsten og stipendium med satsen for udeboende, hvis  

 de ikke bor sammen med forældrene eller en af dem.
Det er tanken, at disse  

 uddannelsessøgende fortsat skal have tildelt stipendium efter disse  

 retningslinier.
Enkelte af de uddannelsessøgende, der får stipendium og studielån i  

 klippekortet til en ungdomsuddannelse eller uddannelsessupplering, som de er  

 i gang med før 1. januar 1996, kan have fravalgt klip i tillid til, at de kan  

 få dem udbetalt som dobbeltklip til uddannelsen på et senere tidspunkt.
Det  

 er hensigten, at de fortsat skal have mulighed for at få dobbeltklip.
Hvis de  

 har sparet op i en erhversrettet ungdomsuddannelse, kan de få de opsparede  

 klip udbetalt som dobbeltklip til afslutningen af den uddannelse, de er i  

 gang med 1. januar 1996. De kan ikke vælge at få dobbeltklip i en senere  

 uddannelse.
Har de fravalgt klip i en gymnasial uddannelse eller i  

 supplering, kan de få de opsparede klip udbetalt i en videregående  

 uddannelse, hvis dette ville have været muligt efter de gældende  

 retningslinier.
 - Det er hensigten, at uddannelsessøgende, der den 1. januar 1996 har et  

 forbrug af klip i klippekortet til ungdomsuddannelser og til supplering, skal  

 have ændret deres klippekort, således at dette forbrug ikke længere trækker  

 fra.
Efter de gældende retningslinier er det kun klip brugt til en  

 ungdomsuddannelse (efter at første ungdomsuddannelse er afsluttet) og til  

 uddannelsessupplering i tiden efter 1. januar 1993, der trækker fra i  

 klippekortet.
Klip brugt til ungdomsuddannelse og supplering før 1. januar  

 1993, trækker ikke fra. (Bortset fra klip brugt i klippekortet for  

 videregående uddannelser til en erhvervsrettet ungdomsuddannelse). Ifølge  

 lovforslaget vil støttetid brugt i ungdomsuddannelser efter 1. januar 1996  

 heller ikke trække fra i klippekortet, da der gives støtte hertil uden for  

 klippekortet.
Det forekommer derfor heller ikke rimeligt at lade klip brugt  

 til ungdomsuddannelse og supplering, herunder klip brugt til supplering efter  

 optagelsen, i årene 1993-95, (og klip brugt i klippekortet for videregående  

 uddannelser til en erhvervsrettet uddannelse) få betydning for  

 støttemulighederne efter 1. januar 1996. Det er derfor hensigten, at reglerne  

 skal udformes således, at disse klip ikke trækker fra inden for rammen af det  

 foreslåede klippekort på 6 år (70 klip).
 - Uddannelsessøgende, der er fyldt 19 år i 1995 og er i gang med en  

 ungdomsuddannelse, som de får uddannelsesstøtte til uden for klippekortet den  

 1. januar 1996, skal fortsat have støtte uafhængig af forældrenes indkomst.
- Uddannelsessøgende, der er i gang med en videregående uddannelse den 1.  

 januar 1996 skal overføres til de nye klippekort fra dette tidspunkt.
Som  

 udgangspunkt tildeles der til uddannelsen klip til normeret studietid med  

 tillæg på 12 klip.
Uddannelsessøgende, der er i gang med en uddannelse, der  

 består af flere deluddannelser (fx en bachelor- og en kandidatuddannelse) vil  

 få tildelt støtte til den uddannelsesdel, de er i gang med.
For så vidt angår  

 de ældre uddannelsessøgende vil støtten dog blive tildelt til den samlede  

 uddannelse, når det er mest hensigtsmæssigt.
Klip brugt til den igangværende  

 uddannelse trækkes fra.
Der kan dog kun tildeles klip til den igangværende  

 uddannelse i det omfang, der er plads inden for 6-års rammen med fradrag af  

 det samlede forbrug af klip.
Det er hele det forbrug, de pågældende har haft  

 til videregående uddannelse i det klippekort, der var gældende i årene  

 1993-95, der trækkes fra.
Klip brugt i klippekortet for videregående  

 uddannelser i perioden 1. august 1989 - 31. december 1992 trækker også fra.  

 Klip, der er tildelt, fordi en uddannelsessøgende er blevet forsinket på  

 grund af sygdom, rådsarbejde m.v., bevares.
Det samme gælder klip tildelt i  

 forbindelse med fødsel.
Tildelte forsinkelsesklip falder bort.
 Uddannelsessøgende, der ikke har kunnet få stipendium og studielån efter  

 de gældende regler, vil efter ansøgning få tildelt stipendium og studielån  

 fra 1. januar 1996, hvis de har klip tilbage inden for 6-års rammen efter de  

 nye regler.
 - Det er ikke hensigten, at uddannelsessøgende, der er begyndt på en  

 videregående uddannelse før 15. marts 1988, og som efter de hidtidige  

 retningslinier er indplaceret i klippekortet med udgangspunkt i sædvanlig  

 studietid plus 1 år, skal være omfattet af de nye klippekortregler i den  

 uddannelse, de er i gang med den 1. januar 1996. De skal også fortsat i denne  

 uddannelse have deres studieaktivitet bedømt efter de lempeligere regler, der  

 gælder for dem om studieaktivitet efter de nuværende regler - der er en  

 videreførsel fra før 15. marts 1988.
- Uddannelsessøgende, der efter 1. januar 1996 begynder på en ny  

 videregående uddannelse, bliver overført til det nye klippekort efter de  

 retningslinier, der er nævnt i afsnittet om uddannelsessøgende, der er i gang  

 med en videregående uddannelse, hvis de tidligere har brugt klip til en  

 videregående uddannelse.
Uddannelsessøgende, der er begyndt på en  

 videregående uddannelse før 15. marts 1988, og som er indplaceret i  

 klippekortet med udgangspunkt i sædvanlig studietid plus et år, vil være  

 omfattet af de nye regler.
- Uddannelsessøgende, der er begyndt på en videregående uddannelse før 1.  

 august 1989, og som ikke er indplaceret i klippekortet, har efter de gældende  

 retningslinier normalt ikke kunnet få stipendium og studielån til en  

 uddannelse, de var i gang med 1. januar 1993. Det er tanken, at de efter 1.  

 januar 1996 skal have mulighed for at få stipendium og studielån, uanset  

 hvornår de er begyndt på deres uddannelse.
Det vil ikke dreje sig om mange  

 uddannelsessøgende.
- Fra 1. januar 1996 er det kun anden offentlig støtte givet til  

 videregående uddannelse, der trækker fra i klippekortet, jf. de foreslåede  

 bestemmelser om rammen og støttetiden.
Efter de gældende regler fratrækkes  

 også anden offentlig støtte givet for tiden efter 1. januar 1993 til en  

 ungdomsuddannelse efter at første ungdomsuddannelse er afsluttet eller til  

 supplering.
 I det omfang, der i 1995 og tidligere er indregnet perioder med anden  

 offentlig støtte brugt til ungdomsuddannelse og uddannelsessupplering, vil  

 disse perioder blive fjernet efter ansøgning fra de pågældende.
 Stk. 5 svarer til gældende § 2, stk. 6, i lov nr. 412 af 6. juni 1991 om  

 ændring af lov om statens uddannelsesstøtte.
 Stk. 6 svarer til gældende § 2, stk. 15, i ændringsloven fra 1991.
Til § 63 Svarer til gældende § 27.
Bilag I dette bilag er lov om statens uddannelsesstøtte, jf. lovbekendtgørelse  

 nr. 336 af 2. maj 1994, optrykt i sin helhed således som dennes § 3, stk. 1,  

 nr. 2, er ændret ved § 23 i lov nr. 459 af 1. juni 1994.
Afsnit I Støtte til uddannelse indtil opnået kandidatniveau Kapitel 1 Støtteformer og støttebeløb § 1. Staten giver uddannelsesstøtte til uddannelsessøgende til  

 uddannelse indtil opnået kandidatniveau.
 Stk. 2. Uddannelsesstøtten gives som stipendium og studielån.
 Stk. 3. Uddannelsesstøtten gives endvidere som slutlån til  

 afslutningen af en erhvervsrettet uddannelse inden for klippekortet, jf. § 3.
 § 2. Uddannelsesstøtten ydes som et beløb pr. kalendermåned  

 (støttemåned) inden for perioden 1. januar til 31. december (støtteåret). Det  

 månedlige beløb kan, jf. dog § 3 a, stk. 2, § 5 og § 9, stk. 4, højst udgøre:
1) Stipendium: a) 1.790 kr. eller b) 3.000 kr., hvis de i stk. 2-4 anførte betingelser er opfyldt.
 2) Studielån: 1.350 kr.
 3) Slutlån: 4.050 kr.
Stk. 2. Stipendium efter stk. 1, nr. 1, litra b, ydes, hvis den  

 uddannelsessøgende har godtgjort at være udeboende og modtager stipendium 1) efter § 3 eller 2) efter § 2 a, og stipendiet vedrører en periode efter den måned, hvori  

 den uddannelsessøgende fylder 20 år.
 Stk. 3. Undervisningsministeren fastsætter regler om, at  

 aldersbetingelsen i stk. 2, nr. 2, kan fraviges.
Stk. 4. Uddannelsessøgende, som er omfattet af stk. 3, skal ved  

 ansøgning om stipendium efter stk. 1, nr. 1, litra b, oplyse forældrenes  

 navn, adresse og personnummer.
Afgivelse af oplysninger i øvrigt finder sted  

 efter bestemmelserne i § 22.
§ 2 a.
Uddannelsessøgende kan få stipendium og studielån til  

 undervisning på folkeskoleniveau, til almen voksenuddannelse på samme niveau  

 som folkeskolens afsluttende prøver og til ungdomsuddannelse, indtil den  

 første ungdomsuddannelse er afsluttet.
 Stk. 2. Undervisningsministeren fastsætter regler om, hvilke  

 uddannelser der er omfattet af bestemmelsen, og om, hvad der betragtes som en  

 samlet ungdomsuddannelse.
 § 3. Uddannelsessøgende kan få stipendium og studielån efter et  

 begrænset støttesystem (klippekortet) for en periode, der svarer til den  

 normerede uddannelsestid (støttetiden) med de reguleringer, der følger af  

 stk. 2-6, til:
1) en erhvervsrettet uddannelse efter afslutning af den første  

 ungdomsuddannelse, 2) en gymnasial uddannelse, som efter afslutning af en erhvervsuddannelse,  

 en hertil svarende elev-/lærlingeuddannelse eller en fri ungdomsuddannelse er  

 nødvendig for at gennemføre en videregående uddannelse, og 3) uddannelsessupplering, som er nødvendig for at gennemføre en  

 videregående uddannelse.
Stk. 2. Fra støttetiden i en erhvervsrettet uddannelse og i  

 uddannelsessupplering efter optagelsen på en videregående uddannelse trækkes  

 perioder, hvor den uddannelsessøgende 1) til en tidligere afsluttet eller afbrudt uddannelse eller  

 uddannelsessupplering efter stk. 1 har fået stipendium og studielån eller 2) til en tidligere afsluttet eller afbrudt uddannelse eller  

 uddannelsessupplering efter stk. 1 eller til den uddannelse eller  

 uddannelsessupplering, den uddannelsessøgende er i gang med, har fået a) uddannelsesgodtgørelse efter lov om en aktiv arbejdsmarkedspolitik, b) orlovsydelse til uddannelse efter lov om orlov, c) fast revalideringsydelse efter lov om social bistand eller d) uddannelsesydelse efter lov om arbejdstilbud til ledige.
 Stk. 3. Fra støttetiden trækkes dog ikke perioder, hvor den  

 uddannelsessøgende har fået stipendium og studielån, uddannelsesgodtgørelse,  

 orlovsydelse, fast revalideringsydelse eller uddannelsesydelse eller  

 voksenuddannelssesstøtte, jf. stk. 10, til:
1) uddannelse, som er omfattet af stk. 1, nr. 2, og som er nødvendig for  

 at gennemføre en igangværende videregående uddannelse, 2) uddannelsessupplering, som er omfattet af stk. 1, nr. 3, og som efter  

 afslutning af en gymnasial uddannelse uden muligheder for de nødvendige  

 tilvalg er nødvendig for at gennemføre den igangværende videregående  

 uddannelse, og 3) en tidligere afbrudt uddannelse, jf. stk. 5.
 Stk. 4. Støttetiden kan forlænges med perioder til:
1) uddannelsessupplering, der er omfattet af stk. 1, nr. 3, men ikke af  

 stk. 3, nr. 2, og som er nødvendig for at gennemføre en igangværende  

 videregående uddannelse, og 2) forsinkelse i forbindelse med prøver, der ikke er bestået, eller  

 lignende forsinkelse af uddannelsen.
 Stk. 5. Perioder efter stk. 3, nr. 3, og stk. 4 kan tilsammen  

 højst udgøre 12 måneder.
 Stk. 6. Støttetiden kan forlænges med indtil 12 måneder i  

 forbindelse med en fødsel eller adoption, hvis der ikke samtidig er bevilget  

 orlov fra uddannelsen.
 Stk. 7. Undervisningsministeren fastsætter regler om:
1) hvilke uddannelser der er omfattet af stk. 1, nr. 1-3, herunder om,  

 hvad der er nødvendigt for at gennemføre en videregående uddannelse, 2) fradrag i støttetid efter stk. 2, 3) forlængelse af støttetiden efter stk. 4, 4) støttetiden for uddannelser, hvori der indgår deluddannelser, og 5) forlængelse af støttetiden efter stk. 6 og kan herunder bestemme, at  

 forlængelsen kan deles mellem støtteberettigede forældre.
 Stk. 8. Undervisningsministeren kan fastsætte regler om  

 støttetiden for uddannelser, hvor adgangskravet til uddannelserne foruden en  

 gymnasial uddannelse kan være en videregående uddannelse.
 Stk. 9. Undervisningsministeren kan fastsætte regler om  

 støttetiden for uddannelser med kandidatoverbygning, når de  

 uddannelsessøgende i forvejen har en afsluttet videregående uddannelse uden  

 kandidatoverbygning.
 Stk. 10. Undervisningsministeren kan fastsætte regler om, at der  

 fra støttetiden trækkes perioder, hvor den uddannelsessøgende til en  

 tidligere afsluttet eller afbrudt uddannelse eller uddannelsessupplering  

 efter stk. 1 eller til den uddannelse eller uddannelsessupplering, den  

 uddannelsessøgende er i gang med, har fået voksenuddannelsesstøtte efter lov  

 om voksenuddannelsesstøtte.
§ 3 a.
Uddannelsessøgende kan fravælge uddannelsesstøtte for en  

 eller flere måneder i hvert støtteår.
Fravalget skal ske med et forudgående  

 varsel, der fastsættes af undervisningsministeren.
Stk. 2. Stipendium og studielån, som fravælges efter stk. 1 i en  

 uddannelse omfattet af § 3, samt uforbrugt stipendium og studielån i øvrigt i  

 en sådan uddannelse kan udbetales månedsvis sammen med sædvanligt stipendium  

 og studielån efter § 2 i forbindelse med en erhvervsrettet uddannelses  

 afslutning.
Der kan pr. måned i alt højst udbetales det dobbelte af de  

 satser, der er fastsat i § 2, stk. 1. Udbetalingen sker inden for de sidste  

 12 måneder af uddannelsen på grundlag af en erklæring fra  

 uddannelsesinstitutionen om, at den uddannelsessøgende kan afslutte  

 uddannelsen inden for 12 måneder.
Der kan dog kun ydes stipendium og  

 studielån med dobbelt sats, hvis det samlede antal forbrugte månedlige  

 støtterater inklusive raterne til dobbelt sats til den igangværende  

 uddannelse ikke derved overstiger det antal månedlige støtterater, som svarer  

 til det for uddannelsen fastsatte antal månedsrater med tillæg af eventuelle  

 ekstra månedlige rater tildelt efter § 3, stk. 1, nr. 2 og 3, og stk. 6.  

 Undervisningsministeren kan fastsætte regler om eventuelt yderligere tillæg.
§ 3 b.
Uddannelsesstøtte kan ikke ydes med tilbagevirkende kraft  

 inden for støtteåret.
Undervisningsministeren kan fastsætte nærmere regler,  

 herunder om ansøgningsfrister.
 § 4. Slutlån gives til en uddannelsessøgende i højst 12 måneder  

 (slutlånsperioden). Der gives slutlån inden for de sidste 12 måneder af en  

 erhvervsrettet uddannelse, der giver ret til stipendium og studielån inden  

 for klippekortet.
Stk. 2. Slutlån gives, når den uddannelsessøgende har brugt  

 stipendium og studielån, der kan tildeles til uddannelsen.
Tildelingen sker  

 på grundlag af en erklæring fra uddannelsesinstitutionen om, at den  

 uddannelsessøgende kan afslutte uddannelsen inden for 12 måneder.
 Stk. 3. Undervisningsministeren kan fastsætte særlige regler om  

 slutlån.
§ 5. Uddannelsessøgende kan ud over stipendium og studielån få et  

 stipendium som tilskud til dækning af undervisningsafgift.
Stipendiet udgør  

 pr. måned 85 pct. af 1/12 af den faktiske undervisningsafgift beregnet på  

 årsbasis, dog højst 1.250 kr. pr. støttemåned.
 Stk. 2. Undervisningsministeren kan bestemme, at godkendelse af en  

 uddannelse som støtteberettigende ikke omfatter stipendium som tilskud til  

 dækning af undervisningsafgift.
§ 5 a.
Undervisningsministeren kan fastsætte regler om:
1) støtteordningen, herunder om fravalg af uddannelsesstøtte og udbetaling  

 af uforbrugt støtte, 2) beregning af uddannelsesstøtte for mindre end et støtteår, 3) minimal tildeling af uddannelsesstøtte og 4) betingelserne for, hvornår en uddannelsessøgende betragtes som  

 hjemmeboende og som udeboende.
§ 6. De beløb, der er nævnt i §§ 2, 5, 8 a og 9, forhøjes den 1.  

 januar 1991 med 3,47 pct.
De regulerede beløb forhøjes derefter med  

 yderligere 1 pct.
Stk. 2. De efter stk. 1 forhøjede beløb reguleres en gang årligt  

 den 1. januar med 2,0 pct. tillagt eller fratrukket en tilpasningsprocent for  

 det pågældende finansår, jf. lov om en satsreguleringsprocent, afhængig af om  

 den til grund liggende lønudvikling for beregning af tilpasningsprocenten er  

 højere eller lavere end 2,0 pct.
Reguleringen efter 1. pkt. sker første gang  

 med virkning den 1. januar 1992. Ved regulering efter 1. pkt. er det de  

 aktuelle indtil da gældende beløb, der reguleres.
 Stk. 3. Ved reguleringen efter stk. 2 den 1. januar 1994 forhøjes  

 samtidig de aktuelle indtil da gældende regulerede beløb med yderligere 4,7  

 pct.
 Stk. 4. Efter reguleringen den 1. januar 1994 i medfør af stk. 2  

 og 3 forhøjes følgende regulerede beløb således:
 1) Stipendium efter § 2, stk. 1, nr. 1, litra a, med 36 kr.
 2) Stipendium efter § 2, stk. 1, nr. 1, litra b, med 60 kr.
 3) Fribeløb efter § 8 a, stk. 1, med 60 kr.
 Stk. 5. Ved reguleringen den 1. januar 1995 og følgende år er det  

 beløbene som reguleret efter stk. 4 pr. 1. januar 1994, der reguleres efter  

 stk. 2.
 Stk. 6. De efter regulering fremkomne beløb afrundes til nærmeste  

 kronebeløb.
Kapitel 2 Støttebetingelser § 7. Styrelsen for Statens Uddannelsesstøtte giver efter ansøgning  

 uddannelsesstøtte til uddannelsessøgende, som 1) i Danmark gennemgår en uddannelse, der af undervisningsministeren er  

 godkendt som støtteberettigende, 2) opfylder aldersbetingelsen i stk. 2, 3) er danske statsborgere eller i henhold til international overenskomst  

 har ret til uddannelsesstøtte på lige fod med danske statsborgere eller af  

 undervisningsministeren i støttemæssig henseende ligestilles med danske  

 statsborgere, 4) er studieaktive og 5) ikke får anden offentlig støtte, der tilsigter at dække  

 leveomkostningerne, bortset fra stipendium efter afsnit II i denne lov.
 Stk. 2. Er støttebetingelserne i øvrigt opfyldt, kan styrelsen  

 give uddannelsesstøtte til den uddannelsessøgende fra begyndelsen af det  

 førstkommende kvartal, der følger efter, at den uddannelsessøgende er fyldt  

 18 år.
Stk. 3. Undervisningsministeren kan fastsætte regler om de i stk.  

 1 nævnte betingelser.
Undervisningsministeren kan fastsætte særlige regler om  

 uddannelsesstøtten, herunder om udbetaling af støtte med dobbelt sats, til  

 godkendte uddannelser, der omfatter lønnet praktik.
§ 7 a.
Undervisningsministeren kan bestemme, at Styrelsen for  

 Statens Uddannelsesstøtte efter ansøgning giver uddannelsesstøtte til  

 uddannelsessøgende til uddannelse i udlandet.
Uddannelsen godkendes af  

 Styrelsen for Statens Uddannelsesstøtte som støtteberettigende.
De  

 uddannelsessøgende skal opfylde betingelserne i § 7, stk. 1, nr. 2-5, jf.  

 stk. 2 og 3.
 Stk. 2. Undervisningsministeren kan fastsætte betingelser for  

 godkendelsen.
 Stk. 3. Undervisningsministeren kan fastsætte særlige regler om  

 uddannelsesstøtten, herunder om støttetiden og slutlånsperioden.
Kapitel 3 Trangsbestemmelser m.v.
 § 8. Den uddannelsessøgendes egenindkomst opgøres for hele  

 støtteåret uanset støtteperiodens længde.
 Stk. 2. Egenindkomsten er enhver positiv indkomst, der henføres  

 til eller indgår i den personlige indkomst, kapitalindkomsten og  

 aktieindkomst, der beskattes af personskattelovens § 8 a, stk. 2.
Stk. 3. I egenindkomsten fradrages 1) stipendium efter afsnit I i denne lov, 2) overskud af danske ejendomme, jf. personskattelovens § 4, stk. 1, nr.  

 6, og 3) tilskrevne renter af beløb, der er opsparet den 31. december 1993 på en  

 uddannelseskonto efter lov om uddannelsesopsparing og ikke senere er hævet.  

 Det opsparede beløb omfatter renter, der er tilskrevet senest den 31.  

 december 1993.
§ 8 a.
For at få maksimal uddannelsesstøtte må den  

 uddannelsessøgendes egenindkomst i støtteåret ikke overstige et samlet beløb  

 (fribeløbet), som svarer til 3.000 kr. pr. måned, jf. dog stk. 3 og 4 og § 9,  

 stk. 4.
 Stk. 2. Det i stk. 1 nævnte fribeløb forhøjes med:
 1) 7.000 kr. for hver måned i støtteåret, hvori der er fravalgt stipendium  

 og studielån.
 2) 7.000 kr. for hver måned i støtteåret, hvori den uddannelsessøgende har  

 været indskrevet ved en støtteberettigende uddannelse, men har haft orlov fra  

 uddannelsen eller ikke har opfyldt støttebetingelsen i § 7, stk. 1, nr. 4.
 3) 7.000 kr. for hver måned i støtteåret, hvori den uddannelsessøgende har  

 været i ikke-støtteberettigende praktik.
 4) 15.000 kr. for hver måned i støtteåret, hvori den uddannelsessøgende:
a) ikke gennemgår en efter afsnit I i denne lov støtteberettigende  

 uddannelse i Danmark eller i udlandet, b) ikke opfylder aldersbetingelsen efter § 7, stk. 1, nr. 2, jf. stk. 2, c) gennemgår en støtteberettigende uddannelse, men ikke opfylder  

 støttebetingelsen i § 7, stk. 1, nr. 3, d) får anden offentlig støtte, som tilsigter at dække leveomkostningerne,  

 jf. § 7, stk. 1, nr. 5, eller e) i støtteberettigende perioder ikke kan få stipendium og studielån,  

 fordi støttetiden, jf. § 3, er forbrugt, og ikke får udbetalt slutlån.
 Stk. 3. Det efter stk. 1 og 2 beregnede fribeløb forhøjes med  

 14.100 kr. for hvert af den uddannelsessøgendes børn, som er under 18 år.
 Stk. 4. Det efter stk. 1-3 beregnede fribeløb forhøjes med et  

 beløb svarende til det stipendium, der er modtaget indtil opnået  

 kandidatniveau efter afsnit II i denne lov.
 Stk. 5. Undervisningsministeren kan fastsætte nærmere regler om  

 tillæg til fribeløbet efter stk. 1-3 for legater eller lignende, der gives  

 med uddannelsesformål for øje, og for udbetalinger i henhold til lov om  

 arbejdsskadeforsikring og lov om erstatningsansvar, hvis sådanne beløb indgår  

 i den personlige indkomst og kapitalindkomsten, jf. § 8, stk. 2.
Stk. 6. Fribeløbet efter stk. 1-3 kan efter ansøgning forhøjes for  

 uddannelsessøgende, der har indgået kontrakt med forsvaret om deltagelse i  

 konfliktforebyggende, fredsbevarende, fredsskabende, humanitære og andre  

 lignende opgaver i udlandet.
Fribeløbet forhøjes efter dokumentation fra den  

 uddannelsessøgende med følgende særlige indtægter, hvis de indgår i den  

 personlige indkomst og kapitalindkomsten, jf. § 8, stk. 2:
 1) Løn og tillæg, der er indtjent under ovennævnte særlige tjenester i  

 udlandet.
 2) Eventuel særlig godtgørelse og bonus, der udbetales eller frigøres  

 samlet ved kontraktperiodens udløb.
 3) Feriegodtgørelse af de ovenfor i nr. 1 og 2 nævnte indtægter.
Stk. 7. Når den uddannelsessøgendes egenindkomst, jf. § 8, er  

 højere end det beregnede fribeløb, nedsættes uddannelsesstøtten.
Først  

 nedsættes stipendium, herunder stipendium efter § 5, jf. dog § 9, stk. 4,  

 dernæst studielån og slutlån med det overskydende beløb.  

 Undervisningsministeren kan fastsætte regler herom.
 § 9. Indtil udgangen af den måned, hvori en uddannelsessøgende,  

 som er støtteberettiget efter § 2 a, fylder 19 år, beregnes stipendiet ud fra  

 forældrenes samlede indkomstgrundlag, jf. § 9 a, på grundlag af indkomsten  

 for det andet kalenderår forud for støtteåret, samt efter reglerne om den  

 uddannelsessøgendes egenindkomst, jf. § 8 og § 8 a.
 Stk. 2. Forældrenes samlede indkomstgrundlag nedsættes med 17.800  

 kr. for hver af ansøgers søskende, der er under 18 år.  

 Undervisningsministeren kan fastsætte regler herom.
Stk. 3. For at den uddannelsessøgende kan få maksimalt stipendium,  

 jf. dog § 8 og § 8 a, må forældrenes indkomstgrundlag efter stk. 1 og 2 ikke  

 overstige 167.700 kr.
Ved højere indkomstgrundlag nedsættes stipendiet og  

 bortfalder ved et indkomstgrundlag på 400.000 kr.
 Stk. 4. Uddannelsessøgende, hvis stipendium nedsættes eller  

 bortfalder efter reglerne i stk. 3, kan optage studielån med et beløb, der  

 svarer til nedsættelsen, eller øge egenindkomsten med det nedsatte beløb.  

 Studielånet reduceres med det beløb, egenindkomsten øges med ud over  

 fribeløbet, jf. § 8 a.
Stk. 5. Uddannelsessøgende, der er omfattet af stk. 1, skal ved  

 ansøgning om uddannelsesstøtte oplyse forældrenes navn, adresse og  

 personnummer.
Afgivelse af oplysninger i øvrigt finder sted efter reglerne i  

 § 22.
 Stk. 6. Undervisningsministeren kan fastsætte regler om, at  

 forældrenes indkomstgrundlag ikke skal sammenlægges, om, hvilket  

 indkomstgrundlag der skal anvendes, når indkomstgrundlaget ændres, om  

 fravigelse af indkomstgrundlaget, når forældrenes indkomst er faldet  

 væsentligt, om beregningsgrundlaget for forældre med indkomster og  

 formuebeløb på Færøerne og i Grønland og om beregningsgrundlaget for forældre  

 med indkomster og formuebeløb, der ikke er skattepligtige i Danmark.
§ 9 a.
Indkomstgrundlaget, jf. § 9, stk. 1, består af personlig  

 indkomst med tillæg af positiv kapitalindkomst, der anvendes til beregning af  

 indkomstskat efter personskattelovens § 7, dog før de deri nævnte bundfradrag  

 og fradrag for grundbeløb, samt med tillæg af aktieindkomst, der beskattes  

 efter personskattelovens § 8 a, stk. 2.
 Stk. 2. Skatteministeren stiller oplysninger til rådighed til brug  

 for opgørelse af indkomstgrundlaget, jf. stk. 1.
Stk. 3. Skatteministeren træffer bestemmelse om, hvilke  

 myndigheder der skal opgøre indkomstgrundlaget.
Skatteministeren kan  

 fastsætte regler om adgangen til at påklage afgørelser om indkomstgrundlaget,  

 jf. stk. 1.
 § 10. Undervisningsministeren kan fastsætte regler om fradrag i  

 stipendiet for kost og logi, når den uddannelsessøgende har fået hel eller  

 delvis fritagelse for betaling af opholdsudgifter.
Kapitel 4 Foreløbigt og endeligt stipendium, studielån og slutlån § 11. Styrelsen for Statens Uddannelsesstøtte udbetaler  

 uddannelsesstøtte med foreløbige beløb, der endeligt fastsættes efter  

 støtteårets udløb på grundlag af faktiske oplysninger om egenindkomst,  

 studieforhold, anden offentlig støtte, bopælsstatus m.v. i støtteåret.
Den  

 foreløbige støttetildeling, der for den enkelte så vidt muligt skal svare til  

 den uddannelsesstøtte, som tildeles endeligt efter støtteårets afslutning,  

 sker på grundlag af de ved støttetildelingen foreliggende oplysninger.  

 Undervisningsministeren kan fastsætte regler herom.
Stk. 2. Styrelsen for Statens Uddannelsesstøtte kan standse eller  

 ændre udbetalingen af de foreløbige beløb, hvis der i løbet af støtteåret  

 sker ændringer i forhold, der kan få væsentlig betydning for  

 støttetildelingen.
Undervisningsministeren kan fastsætte regler herom.
 Stk. 3. Foreløbige beløb, der er udbetalt for måneder, hvor den  

 uddannelsessøgende ikke opfylder støttebetingelserne, kan kræves  

 tilbagebetalt, før den endelige tildeling i henhold til § 12 finder sted.  

 Undervisningsministeren kan fastsætte regler herom.
§ 12. Tildeling af uddannelsesstøtte sker endeligt efter  

 støtteårets afslutning.
Undervisningsministeren kan fastsætte regler herom,  

 herunder om opgørelsesmåden.
 Stk. 2. Udbetalte foreløbige beløb, der ikke endeligt kan tildeles  

 som uddannelsesstøtte, jf. stk. 1, skal tilbagebetales.
 Stk. 3. Ved støtteårets afslutning skal den uddannelsessøgende,  

 som har modtaget uddannelsesstøtte i det pågældende støtteår, meddele alle  

 oplysninger, der er nødvendige for den endelige støttetildeling.
Stk. 4. Opfylder den uddannelsessøgende ikke oplysningspligten  

 efter stk. 3, kræves de udbetalte foreløbige beløb tilbagebetalt.
Kravet kan  

 dog frafaldes helt eller delvis, herunder hvis den uddannelsessøgende  

 meddeler oplysningerne, og det fremgår, at beløbene kan tildeles efter stk.  

 1.
Stk. 5. Beløb, der ved den endelige støttetildeling konstateres at  

 være udbetalt for meget i et støtteår, jf. stk. 2 og stk. 4, tillægges 7 pct.  

 Der tages ved beregningen ikke hensyn til, om beløbet helt eller delvis er  

 tilbagebetalt.
Undervisningsministeren kan fastsætte nærmere regler om  

 tillægget.
§ 12 a.
Støttetid efter § 3 og slutlånsperiode efter § 4 betragtes  

 som forbrugt, selv om udbetalt uddannelsesstøtte, der er modtaget med rette,  

 tilbagebetales helt eller delvis, eller selv om uddannelsesstøtten søges  

 tilbagebetalt ved den endelige støttetildeling.
§ 13. Undervisningsministeren kan fastsætte regler om  

 tilbagebetalingen efter § 11, stk. 3, og § 12, stk. 2 og 4, herunder om  

 adgangen til afdragsvis tilbagebetaling.
Det kan i disse regler fastsættes,  

 at afdragsordningen bortfalder, såfremt den uddannelsessøgende trods påkrav  

 udebliver med ydelser.
 Stk. 2. Beløb, der skal tilbagebetales, inklusive tillæg i medfør  

 af § 12, stk. 5, forrentes fra den 1. i den måned, der følger 2 måneder efter  

 kravets fremsættelse.
Stk. 3. De til enhver tid skyldige beløb, herunder misligholdt  

 gæld, forrentes med en årlig rente svarende til den, der følger af lov om  

 renter ved forsinket betaling.
Renten tilskrives månedligt.
 Stk. 4. Styrelsen for Statens Uddannelsesstøtte kan i tilfælde,  

 hvor støttemodtageren er tilkendt førtidspension eller invaliditetsydelse i  

 henhold til lov om social pension, eftergive for meget udbetalt  

 uddannelsesstøtte efter reglerne om eftergivelse af studiegæld i lov om  

 tilskud til afvikling af studiegæld og om eftergivelse af studiegæld.
Kapitel 4 a Forrentning og tilbagebetaling af studielån og slutlån § 13 a.
Studielån og slutlån, som er endeligt tildelt efter denne  

 lov, jf. § 12, stk. 1, forrentes med virkning fra den 1. i måneden efter  

 udbetalingstidspunktet, jf. § 14, stk. 2, 1. pkt.
I uddannelsesperioden  

 forrentes gælden til enhver tid med årligt 4 pct.
Derefter forrentes den til  

 enhver tid værende gæld med en årlig rente svarende til den til enhver tid  

 fastsatte officielle diskonto med et procenttillæg eller procentfradrag, som  

 fastsættes på finansloven for det pågældende år.
Procenttillægget kan dog  

 ikke overstige 1. Renten tilskrives månedligt.
Undervisningsministeren kan  

 fastsætte regler om uddannelsesperioden, herunder om dens ophør og om  

 låntagers pligt til at give meddelelse herom.
 Stk. 2. Den årlige rente på 4 pct., som er nævnt i stk. 1, 2.  

 pkt., kan ændres ved lov for den resterende del af uddannelsesperioden,  

 såfremt udviklingen i renteniveauet taler herfor.
Stk. 3. Tilbagebetaling af studielån og slutlån, herunder betaling  

 af renter, skal normalt begynde 1 år efter udløbet af det støtteår, hvori  

 uddannelsesperioden er ophørt.
Undervisningsministeren kan fastsætte regler  

 om tilbagebetaling af studielån og slutlån.
 Stk. 4. Styrelsen for Statens Uddannelsesstøtte udreder  

 stempelafgiften for studielån og slutlån.
§ 13 b.
Hvis låntageren ikke overholder lånets vilkår, herunder  

 betaler forfaldne ydelser, kan gælden efter påkrav opsiges til skadesløs  

 betaling.
 Stk. 2. Kravet efter stk. 1 administreres af Kongeriget Danmarks  

 Hypotekbank og Finansforvaltning (Hypotekbanken), som søger det inddrevet hos  

 låntageren.
 Stk. 3. Finansministeren fastsætter renten for misligholdte  

 studielån og slutlån.
Kapitel 5 Forrentning og tilbagebetaling af statslån § 14. Styrelsen for Statens Uddannelsesstøtte administrerer i  

 overensstemmelse med den tidligere uddannelsesstøttelovgivning statslån ydet  

 i henhold til denne, jf. dog § 15, stk. 2 og 3.
Stk. 2. Statslån, der er tildelt endeligt efter 1. august 1982,  

 forrentes med virkning fra den 1. i måneden efter udbetalingstidspunktet.
I  

 uddannelsesperioden forrentes gælden til enhver tid med årligt 3 pct. under  

 den til enhver tid fastsatte officielle diskonto.
Derefter forrentes gælden  

 til enhver tid med årligt 1 pct. over diskontoen.
Renten tilskrives  

 månedligt.
Undervisningsministeren kan fastsætte regler om  

 uddannelsesperioden, herunder om dens ophør, og om låntagers pligt til at  

 give meddelelse herom.
Stk. 3. Tilbagebetalingen af statslån, herunder betaling af  

 renter, skal normalt begynde 1 år efter udløbet af det støtteår, hvori  

 uddannelsesperioden er ophørt.
Undervisningsministeren kan fastsætte regler  

 om tilbagebetaling af statslån.
 § 15. Hvis statslånsmodtageren ikke overholder lånets vilkår,  

 herunder betaler forfaldne ydelser, kan gælden efter påkrav opsiges til  

 skadesløs betaling.
 Stk. 2. Kravet efter stk. 1 administreres af Hypotekbanken, som  

 søger det inddrevet hos låntagerne.
 Stk. 3. Finansministeren fastsætter renten for misligholdte  

 statslån.
Kapitel 6 Statsgaranterede studielån § 16. Hypotekbanken administrerer statens garantiforpligtelse for  

 studielån i pengeinstitutter, ydet i henhold til denne lov og den tidligere  

 uddannelsesstøttelovgivning.
 Stk. 2. Garanti for studielån i pengeinstitutter omfatter ud over  

 lånebeløbet de renter og omkostninger m.v., der følger af låneforholdet.
 Stk. 3. Garantien ophører senest 15 år efter det tidspunkt, hvor  

 den uddannelsessøgende har afsluttet eller afbrudt uddannelsen, jf. § 17,  

 stk. 1, nr. 1. Hypotekbanken kan forlænge garantien, når omstændighederne  

 taler herfor.
 § 17. For studielån efter § 16 gælder følgende vilkår:
1) Tilbagebetalingen af det statsgaranterede lån inklusive renter og  

 omkostninger m.v. skal normalt påbegyndes 1 år efter det tidspunkt, hvor  

 låntageren afslutter eller afbryder sin uddannelse.
Hvis låntageren senere  

 påbegynder eller genoptager en uddannelse, udsættes tilbagebetalingen normalt  

 fra dette tidspunkt.
 2) Tilbagebetalingen skal ske med passende rater i forhold til gældens  

 størrelse og inden for garantiperioden.
 Stk. 2. Finansministeren kan fastsætte regler om administrationen  

 af garantierne, herunder om låntagers pligt til at give de oplysninger, der  

 er nødvendige for tilbagebetaling af lån, og om ophør med udbetaling med  

 statsgaranti.
§ 18. Hypotekbanken indfrier på statskassens vegne de misligholdte  

 statsgaranterede studielån.
Finansministeren kan fastsætte regler om  

 betingelserne for indfrielse af misligholdte studielån.
 § 19. Indfriede studielån administreres af Hypotekbanken, som  

 søger kravene inddrevet hos låntagerne.
Stk. 2. Finansministeren fastsætter renten for indfriede  

 statsgaranterede studielån.
Renten fastsættes for et halvt år ad gangen under  

 hensyn til renten for studielån i det forudgående halvår i de mest betydende  

 pengeinstitutter.
§ 20. Pengeinstitutterne skal give Hypotekbanken oplysninger om  

 den statsgaranterede studiegæld for alle låntagere.
Finansministeren kan  

 fastsætte regler herom, herunder om form og indhold af oplysningerne.
Kapitel 6 a Lønindeholdelse § 20 a.
Misligholdt gæld efter §§ 13, 13 b, 15 og 19 samt efter  

 den tidligere uddannelsesstøttelovgivning, herunder påløbne renter og  

 omkostninger, kan inddrives ved indeholdelse i løn m.v. hos den pågældende  

 efter reglerne for inddrivelse af personlige skatter i kildeskatteloven.  

 Undervisningsministeren kan fastsætte nærmere regler om fremgangsmåden i  

 forbindelse med lønindeholdelsen, herunder om straf af bøde for overtrædelse  

 af bestemmelserne i reglerne.
Kapitel 6 b Gebyrer § 20 b.
Undervisningsministeren fastsætter bestemmelser om gebyr  

 for rykkerbrev og opsigelse efter udløbet af den betalingsfrist, der er  

 fastsat i opkrævning af for meget udbetalt uddannelsesstøtte eller af ydelse  

 på lån ydet efter denne lov og tidligere uddannelsesstøttelovgivning.
Kapitel 7 § 21. (Ophævet) Kapitel 8 Administration, klageadgang m.v.
 § 22. Uddannelsesstøtten administreres af en institution under  

 Undervisningsministeriet, Styrelsen for Statens Uddannelsesstøtte, der ledes  

 af en direktør.
Stk. 2. Styrelsen for Statens Uddannelsesstøtte kan hos  

 skattemyndigheder og andre offentlige myndigheder indhente de oplysninger om  

 den uddannelsesssøgende og dennes forældre, som er nødvendige for beregningen  

 af uddannelsesstøtte og tilbagebetaling, herunder oplysninger om indkomst- og  

 formueforhold.
Styrelsen for Statens Uddannelsesstøtte kan hos offentlige  

 myndigheder og private institutioner indhente oplysninger til brug ved  

 afgørelse af, om en uddannelsessøgende er støtteberettiget efter § 2 a.  

 Undervisningsministeren kan fastsætte regler om adgangen til at indhente  

 oplysningerne og kan herunder fastsætte, hvilke oplysninger der skal gives i  

 elektronisk form.
 Stk. 3. Undervisningsministeren kan fastsætte regler om indhold og  

 udformning af ansøgninger, lånedokumenter, om udbetaling af  

 uddannelsesstøtte, om indbetaling til Styrelsen for Statens  

 Uddannelsesstøtte, om, hvilke oplysninger der kan kræves skriftligt, samt om  

 frister for ansøgninger, for indbetalinger og for meddelelser.
 Stk. 4. Den uddannelsessøgende skal oplyse navn, adresse og  

 personnummer ved ansøgning om uddannelsesstøtte og ved henvendelse i øvrigt i  

 en sag til Styrelsen for Statens Uddannelsesstøtte.
 Stk. 5. Hypotekbanken kan hos skattemyndigheder og andre  

 offentlige myndigheder indhente oplysninger om låntager, som er nødvendige  

 for at administrere krav efter §§ 13 b, 15, 16 og 19, herunder oplysninger om  

 indkomst- og formueforhold.
 § 23. De afgørelser, som Styrelsen for Statens Uddannelsesstøtte  

 kan træffe i medfør af § 22, kan efter undervisningsministerens bestemmelse  

 helt eller delvis henlægges til vedkommende uddannelsesinstitution, der  

 ligeledes vil kunne indhente de i § 22, stk. 2, omhandlede oplysninger.  

 Afgørelser, som uddannelsesinstitutionerne som følge heraf træffer, kan inden  

 fire uger efter meddelelsen af afgørelsen indbringes for Styrelsen for  

 Statens Uddannelsesstøtte af den, som afgørelsen vedrører.
 Stk. 2. Undervisningsministeren kan dog bestemme, at afgørelser,  

 som træffes af uddannelsesinstitutioner i henhold til stk. 1, ikke kan  

 indbringes for anden administrativ myndighed.
 Stk. 3. Undervisningsministeren kan bestemme, at  

 uddannelsesinstitutionen kan fastsætte nærmere regler om forlængelse af  

 støttetiden efter § 3, stk. 4, nr. 2, og om studieaktivitet som betingelse  

 for uddannelsesstøtte, jf. § 7, stk. 1, nr. 4.
Stk. 4. De enkelte uddannelsesinstitutioner bistår i øvrigt  

 Styrelsen for Statens Uddannelsesstøtte i forbindelse med tildelingen af  

 uddannelsesstøtte.
Undervisningsministeren kan fastsætte regler herom.
§ 23 a.
De afgørelser, som Hypotekbanken kan træffe i medfør af §  

 17, kan efter finansministerens bestemmelse helt eller delvis henlægges til  

 pengeinstitutterne.
Pengeinstitutternes afgørelser kan indbringes for  

 Hypotekbanken, hvis afgørelse ikke kan indbringes for anden administrativ  

 myndighed.
 § 24. Undervisningsministeren kan nedsætte et råd, der skal have  

 som opgave at rådgive ministeren i spørgsmål om uddannelsesstøtten.
 Stk. 2. Medlemmerne, herunder formanden, beskikkes af  

 undervisningsministeren.
§ 24 a.
Undervisningsministeren kan fastsætte regler om, at  

 Styrelsen for Statens Uddannelsesstøtte træffer den endelige administrative  

 afgørelse om godkendelse af uddannelser i udlandet som støtteberettigende.
 Stk. 2. Undervisningsministeren kan nedsætte et nævn, der efter  

 anmodning fra Styrelsen for Statens Uddannelsesstøtte fastlægger  

 retningslinier for godkendelse af uddannelser i udlandet som  

 støtteberettigende og i særlige tilfælde udtaler sig om godkendelse af  

 enkelte uddannelser i udlandet som støtteberettigende.  

 Undervisningsministeren kan fastsætte regler om nævnets sammensætning og  

 virke.
 § 25. Følgende afgørelser truffet af Styrelsen for Statens  

 Uddannelsesstøtte kan indbringes for Ankenævnet for Uddannelsesstøtten:
 1) grundlaget for tildeling og beregning af uddannelsesstøtte til en  

 uddannelsessøgende.
 2) En støttemodtagers tilbagebetaling af uddannelsesstøtte.
 3) Eftergivelse af for meget udbetalt uddannelsesstøtte, jf. § 13, stk. 4.
 Stk. 2. Klage over en afgørelse skal indbringes for ankenævnet af  

 den, afgørelsen vedrører, inden 4 uger efter meddelelsen af afgørelsen.  

 Ankenævnet kan indtil 6 måneder efter meddelelsen af afgørelsen se bort fra  

 overskridelse af fristen, når overskridelsen af særlige grunde er  

 undskyldelig.
Stk. 3. Klagen stiles til Ankenævnet for Uddannelsesstøtten og  

 sendes til Styrelsen for Statens Uddannelsesstøtte.
Hvis styrelsen fastholder  

 afgørelsen, sendes klagen til ankenævnet med en udtalelse.
Ankenævnet træffer  

 den endelige administrative afgørelse.
Stk. 4. Ankenævnet består af en formand, der skal opfylde de  

 almindelige betingelser for at kunne blive dommer, og to andre medlemmer.  

 Undervisningsministeren beskikker medlemmerne for fire år.
Genbeskikkelse kan  

 finde sted.
 Stk. 5. Undervisningsministeren kan fastsætte forretningsorden for  

 ankenævnet.
Afsnit II Støtte til forskeruddannelse Kapitel 8 a Støtteform, støttebetingelser, støttebeløb, administration, klageadgang m.v.
§ 25 a.
Uddannelsesinstitutioner, der giver forskeruddannelse  

 efter undervisningsministerens eller kulturministerens bestemmelser herom,  

 kan give stipendium til studerende, som 1) er indskrevet ved en forskeruddannelse på uddannelsesinstitutionen, 2) er danske statsborgere eller i henhold til international overenskomst  

 og EF-retten har ret til støtte til forskeruddannelse på lige fod med danske  

 statsborgere eller af undervisningsministeren i medfør af § 7, stk. 1, nr. 3,  

 i støttemæssig henseende ligestilles med danske statsborgere for så vidt  

 angår støtte efter afsnit I i denne lov, 3) til stadighed anses for aktive og kvalificerede til at gennemføre  

 forskeruddannelsen, 4) ikke får anden offentlig støtte bortset fra støtte efter afsnit I i  

 denne lov, der tilsigter at dække leveomkostningerne, jf. dog § 25 c, stk. 1,  

 2. pkt., og 5) kun har lønnet arbejde ved siden af uddannelsen inden for de rammer,  

 som uddannelsesinstitutionen fastsætter.
Stk. 2. Institutioner m.v., der formidler forskeruddannelse, kan  

 efter undervisningsministerens bestemmelse give stipendium til studerende,  

 der er indskrevet ved en forskeruddannelse på en dansk eller udenlandsk  

 uddannelsesinstitution.
Stipendier gives efter bestemmelserne i stk. 1, nr.  

 2-5, og §§ 25 b-25 h.
Bestemmelserne i §§ 25 b-25 h om  

 uddannelsesinstitutioner finder tilsvarende anvendelse på institutioner m.v.,  

 der formidler forskeruddannelse.
 Stk. 3. Inden for samlede bevillingsmæssige rammer for stipendier  

 til forskeruddannelse fastsættes rammer for de enkelte  

 uddannelsesinstitutioner og for de i stk. 2 nævnte institutioner for  

 tildeling af stipendium til forskeruddannelse.
§ 25 b.
Støtten gives som en eller flere stipendierater pr.  

 kalendermåned (støttemåned) inden for perioden fra den 1. januar til den 31.  

 december (støtteåret). En stipendierate svarer til det maksimale månedlige  

 stipendium for udeboende uddannelsessøgende, jf. § 2, stk. 1, nr. 1, litra b,  

 jf. § 6, i denne lov.
Uddannelsesinstitutionen fastsætter antallet af  

 stipendierater, som en studerende får udbetalt på de enkelte dele af  

 uddannelsen med den begrænsning, der følger af § 25 c.
 Stk. 2. Der kan ikke udbetales mindre end en stipendierate.  

 Udbetaling sker månedsvis forud.
 Stk. 3. Stipendierater kan ikke udbetales med tilbagevirkende  

 kraft inden for støtteåret.
§ 25 c.
Til studerende, der gennemgår hele forskeruddannelsen,  

 gives 149 stipendierater med fradrag af det antal stipendierater, som den  

 studerende tidligere har modtaget til forskeruddannelse i Danmark eller i  

 udlandet.
Institutionen kan dog nedsætte det samlede antal stipendierater i  

 det omfang, hvori den studerende fra anden side har modtaget bindende tilsagn  

 om støtte eller løn til forskeruddannelsen.
Stk. 2. Til studerende, der kun gennemgår afsluttende dele af  

 forskeruddannelsen, gives kun stipendierater til de dele af uddannelsen, som  

 den studerende gennemgår.
Der kan sammenlagt med et eventuelt tidligere  

 forbrug højst gives 149 stipendierater.
Stk. 3. Uddannelsesinstitutionen giver supplerende stipendierater  

 ved en påviselig forsinkelse i forskeruddannelsen som følge af sygdom.
Der  

 kan dog højst ydes supplerende stipendierater for 4 måneders fravær inden for  

 en periode af 12 på hinanden følgende måneder.
For hver fraværsmåned ydes et  

 antal stipendierater, der svarer til det antal månedlige stipendierater, der  

 blev udbetalt, umiddelbart før sygdommen indtraf.
 Stk. 4. Sygdomstilfælde skal hurtigst muligt anmeldes til  

 uddannelsesinstitutionen, der kan forlange, at den studerende inden for en  

 rimelig frist ved en skriftlig erklæring eller på anden måde dokumenterer, at  

 fraværet fra uddannelsen skyldes sygdom.
Stk. 5. Ved fravær fra forskeruddannelsen på grund af fødsel eller  

 adoption giver uddannelsesinstitutionen supplerende stipendierater, jf. stk.  

 3, 3. pkt.
Der kan gives supplerende stipendierater for indtil 12 måneders  

 fravær fra uddannelsen.
Undervisningsministeren kan fastsætte regler om  

 stipendieraterne og kan herunder bestemme, at raterne kan deles mellem  

 forældre, der begge får stipendium efter afsnit II i denne lov.
 Stk. 6. Før tildeling af stipendierater indhenter  

 uddannelsesinstitutionen oplysning i Styrelsen for Statens Uddannelsesstøtte  

 om den studerendes tidligere forbrug af stipendierater til forskeruddannelse.
§ 25 d.
En studerende skal oplyse navn, adresse, personnummer og  

 statsborgerskab ved ansøgning om stipendium.
En studerende skal endvidere til  

 enhver tid straks give uddannelsesinstitutionen oplysning om tildeling af  

 støtte eller opnåelse af løn fra anden side til forskeruddannelsen.
Stk. 2. Den enkelte uddannelsesinstitution bestemmer 1) indhold og udformning af ansøgninger m.m., 2) frister for ansøgninger, 3) udbetalingsmåden for stipendium, 4) i hvilket omfang en studerende kan have lønnet arbejde i  

 uddannelsestiden, 5) formen for meddelelse og dokumentation i tilfælde af sygdom, fødsel og  

 adoption, 6) hvilke oplysninger der skal gives skriftligt, og 7) aktivitets- og kvalifikationskrav til gennemførelse af  

 forskeruddannelsen som forudsætning for ydelse af stipendium.
§ 25 e.
Uddannelsesinstitutionen kan hos offentlige myndigheder og  

 private institutioner indhente oplysninger til brug ved afgørelsen af en  

 ansøgers berettigelse til stipendium til forskeruddannelse og kan herunder  

 fastsætte, hvilke oplysninger der skal gives i elektronisk form.
§ 25 f.
Ved tildeling af stipendium giver uddannelsesinstitutionen  

 Styrelsen for Statens Uddannelsesstøtte meddelelse herom med oplysning om den  

 studerendes navn og personnummer og det samlede antal stipendierater, jf. §  

 25 c, stk. 1 og 2.
 Stk. 2. Uddannelsesinstitutionen underretter ved hvert støtteårs  

 udløb Styrelsen for Statens Uddannelsesstøtte om det i støtteåret udbetalte  

 antal stipendierater til en studerende med angivelse af navn, personnummer,  

 perioder, hvori udbetaling er sket, og om ændringer i antallet af tidligere  

 tildelte stipendierater efter § 25 c, stk. 1, 2. pkt., og tildelte  

 stipendierater efter § 25 c, stk. 3 og 5. Afbryder eller afslutter en  

 studerende forskeruddannelsen, underretter uddannelsesinstitutionen  

 umiddelbart styrelsen om det i det pågældende kalenderår udbetalte antal  

 stipendierater.
 Stk. 3. Styrelsen for Statens Uddannelsesstøtte kan bestemme, at  

 oplysningerne skal gives i elektronisk form.
Stk. 4. Konstaterer Styrelsen for Statens Uddannelsesstøtte, at  

 det samlede antal tildelte stipendierater til en studerende overstiger det  

 maksimale antal stipendierater, jf. § 25 c, stk. 1, underretter styrelsen  

 uddannelsesinstitutionen herom.
Styrelsen underretter ligeledes  

 uddannelsesinstitutionen, hvis den konstaterer, at det udbetalte antal  

 stipendierater overstiger det tildelte antal rater.
§ 25 g.
Uddannelsesinstitutionen træffer afgørelse i alle  

 spørgsmål i forbindelse med tildeling og udbetaling af  

 forskeruddannelsesstipendium og eventuelt tillæg hertil.  

 Uddannelsesinstitutionens afgørelse kan ikke indbringes for anden  

 administrativ myndighed.
§ 25 h.
Den studerende skal straks give uddannelsesinstitutionen  

 oplysning, hvis forskeruddannelsen afbrydes, eller hvis vedkommende tildeles  

 anden støtte eller opnår løn, som udelukker stipendium efter §§ 25 a-25 c.
Stk. 2. Har en person tilsidesat sin oplysningspligt efter stk. 1  

 eller i øvrigt mod bedre vidende modtaget stipendierater, skal vedkommende  

 tilbagebetale beløb, der er modtaget med urette.
Uddannelsesinstitutionen kan  

 indgå aftale om en afdragsvis tilbagebetaling, dog således at  

 afdragsordningen bortfalder, hvis ydelserne trods påkrav udebliver.
Det til  

 enhver tid skyldige beløb forrentes med en årlig rente svarende til den, der  

 følger af lov om renter ved forsinket betaling.
Renten tilskrives en gang om  

 året.
Inddrivelse sker efter bestemmelserne i § 20 a.
Afsnit III Kapitel 9 Ikrafttrædelse m.v. af afsnit I § 26. Loven træder i kraft den 1. januar 1987 og har virkning fra  

 den 1. august 1987. § 13, stk. 2, der også finder anvendelse på støtte ydet  

 før 1. august 1987, træder i kraft ved undervisningsministerens bestemmelse  

 herom. § 15, stk. 3 og 4, § 19, stk. 1, 2. pkt., og stk. 2, træder i kraft  

 ved finansministerens bestemmelse herom.
Stk. 2. Lov om Statens Uddannelsesstøtte, jf. lovbekendtgørelse  

 nr. 456 af 12. august 1982, ophæves.
De hidtil gældende regler finder fortsat  

 anvendelse på støtte, der ydes før 1. august 1987. Reglen i § 25, stk. 3,  

 finder dog anvendelse på støtte ydet før 1. august 1987.
 Stk. 3. Afgørelser, der meddeles efter 1. januar 1987, er omfattet  

 af fristerne i § 25, stk. 1 og 2.
§ 27. Loven finder ikke anvendelse for uddannelsessøgende ved  

 uddannelsesinstitutioner på Færøerne.
Lov nr. 723 af 18. november 1987, hvis  

 § 2 ændrer lov om statens uddannelsesstøtte, indeholder følgende  

 ikrafttrædelsesbestemmelser m.v.:
§ 3 Stk. 1. (Udeladt) Stk. 2. Lovens § 2 træder i kraft den 1. august 1988.
 Stk. 3. (Udeladt) Lov nr. 192 af 29. marts 1988 indeholder  

 følgende ikrafttrædelsesbestemmelser m.v.:
§ 2 Stk. 1. Loven træder i kraft den 1. august 1988. § 1, nr. 3, og  

 det ved § 1, nr. 9, indsatte § 9, stk. 5, har dog først virkning fra 1.  

 august 1989.
 Stk. 2-6 (Ophævet) Lov nr. 353 af 1. juli 1988, hvis § 5 ændrer  

 lov om statens uddannelsesstøtte, indeholder følgende  

 ikrafttrædelsesbestemmelser m.v.:
§ 8 Stk. 1. Loven træder i kraft den 1. januar 1989 og har virkning  

 for opgørelse af indkomstgrundlaget for 1989 på grundlag af indkomståret 1987  

 og følgende år.
Stk. 2. (Udeladt) Stk. 3. § 5 træder i kraft den 1. januar 1989 og har virkning fra  

 støtteåret 1989-90. Lov nr. 377 af 6. juli 1988, hvis § 4 ændrer lov om  

 statens uddannelsesstøtte, indeholder følgende ikrafttrædelsesbestemmelser  

 m.v.:
§ 7 Loven træder i kraft den 1. august 1988 og finder også anvendelse på  

 fordringer forfaldne før lovens ikrafttræden.
Lov nr. 823 af 21. december  

 1988 indeholder følgende ikrafttrædelsesbestemmelser m.v.:
§ 2 Stk. 1. Loven træder i kraft den 1. august 1989. Bestemmelsen i §  

 1, nr. 3, om, at perioder med oppebåret uddannelsesydelse i medfør af lov om  

 arbejdstilbud til ledige medregnes ved opgørelsen af støttetiden, har  

 virkning for uddannelsessøgende, der påbegynder en uddannelse med  

 uddannelsesydelse efter den 13. december 1988. § 1, nr. 20-21, har første  

 gang virkning for støtte udbetalt i støtteåret 1989-90. § 1, nr. 22, har  

 virkning fra den 1. januar 1990.
 Stk. 2. Overgangsbestemmelserne i § 2, stk. 2-6, i lov nr. 192 af  

 29. marts 1988 om ændring af lov om statens uddannelsesstøtte ophæves og  

 erstattes af bestemmelserne i stk. 3-7.
 Stk. 3. Ved opgørelse af støttetiden efter § 3, stk. 2, medregnes  

 ikke perioder forud for den 1. august 1989.
 Stk. 4. Undervisningsministeren fastsætter regler om  

 støtteperiodens længde for uddannelsessøgende, der har påbegyndt en  

 videregående uddannelse før den 1. august 1989, herunder om disses  

 indplacering i støttesystemet efter reglerne i § 3.
Stk. 5. (Udeladt) Stk. 6. (Udeladt) Stk. 7. (Udeladt) Lov nr. 394 af 7. juni 1989 indeholder følgende  

 ikrafttrædelsesbestemmelser m.v.:
§ 2 Stk. 1. Loven træder i kraft den 1. august 1989. § 1 har virkning  

 fra finansåret 1991.
 Stk. 2. (Udeladt) Lov nr. 859 af 20. december 1989 indeholder  

 følgende ikrafttrædelsesbestemmelser m.v.:
§ 2 Stk. 1. Loven træder i kraft den 1. august 1990, § 1, nr. 1, 5,  

 7-15, 17, de i nr. 18 nævnte § 8 a, stk. 1-6, og nr. 19-28, har dog først  

 virkning fra den 1. januar 1991. Dog fastsætter undervisningsministeren  

 tidspunktet for ikrafttrædelsen af § 1, nr. 4 og 16. § 1, nr. 29, har først  

 virkning for støtte tildelt for tiden efter den 31. december 1990. For støtte  

 tildelt for tiden før 1. januar 1991 finder de hidtil gældende regler i  

 lovens § 13 anvendelse.
 Stk. 2. Lov om statens uddannelsesstøtte § 3 b, stk. 1, som  

 indsættes ved nærværende lovs § 1, nr. 9, gælder ikke for uddannelsessøgende,  

 der har begyndt deres første videregående uddannelse før den 15. marts 1988,  

 eller som har begyndt den igangværende videregående uddannelse eller  

 ungdomsuddannelse før 1. august 1990.
Stk. 3. (Udeladt) Stk. 4. (Udeladt) Lov nr. 386 af 13. juni 1990, hvis § 8 ændrer  

 lov om statens uddannelsesstøtte, indeholder følgende  

 ikrafttrædelsesbestemmelser m.v.:
§ 31 Stk. 1. Loven træder i kraft den 1. januar 1991. (2. pkt. udeladt) Stk. 2. §§ 1-10 og §§ 12-18 har virkning for de reguleringer, der  

 beregnes fra 1. januar 1991 og senere.
Stk. 3-6. (Udeladt) Stk. 7. (Udeladt) Lov nr. 412 af 6. juni 1991 indholder følgende  

 ikrafttrædelsesbestemmelser m.v.:
§ 2 Stk. 1. Loven træder i kraft således:
 1) Den 1. juli 1991 med virkning fra den 1. januar 1991: § 1, nr. 19, 22,  

 23, 24, 25, 27, 29, 33, 35, 36 og 38.
 2) Den 1. januar 1992: § 1, nr. 1, 6, 10, 15, 18, 20, 21, 26, 28, 30, 37  

 og 39.
 3) Den 1. juli 1992: § 1, nr. 11, 16, 17 og 41.
 4) Den 1. januar 1993: § 1, nr. 2, 3, 4, 5, 7, 8, 9, 12, 13, 14, 31, 32,  

 34 og 40. Bestemmelsen i § 1, nr. 5, om, at støttetiden forlænges med 6  

 måneder i tilfælde af fødsel, har virkning for fødsler, der finder sted den  

 1. januar 1993 og senere.
Stk. 2. (Udeladt) Stk. 3. (Udeladt) Stk. 4. (Udeladt) Stk. 5. Indtil udgangen af den måned, hvori de uddannelsessøgende  

 fylder 20 år, finder § 2, nr. 1, litra b, i lov om statens uddannelsesstøtte,  

 jf. lovbekendtgørelse nr. 486 af 25. juni 1990, ikke anvendelse på udeboende  

 uddannelsessøgende, som ikke har afsluttet den første ungdomsuddannelse, og  

 som den 1. juli 1992 eller senere første gang søger om uddannelsesstøtte.  

 Undervisningsministeren fastsætter regler om, at aldersbetingelsen kan  

 fraviges i særlige tilfælde, samt om, hvilke oplysninger ansøgeren skal give  

 i forbindelse med ansøgning om stipendium med udeboendesats.
Stk. 6. Uddannelsessøgende, der har påbegyndt den igangværende  

 støtteberettigende uddannelse inden den 1. juli 1992, kan ud over stipendium  

 og studielån fortsat få stipendium som tilskud til dækning af  

 undervisningsafgift indtil denne uddannelses afslutning.
Hvis uddannelsen  

 gennemgås i udlandet, kan dette stipendium fortsat fås til uddannelsen indtil  

 udløbet af den periode, hvori uddannelsen er godkendt som støtteberettigende  

 efter de før den 1. juli 1992 gældende bestemmelser.
 Stk. 7. Udeboende uddannelsessøgende, som den 1. januar 1993 ikke  

 har afsluttet den første ungdomsuddannelse, og som den 31. december 1992 ikke  

 er fyldt 20 år, men ved seneste støtteudbetaling i 1992 har fået tildelt  

 stipendium efter lov om statens uddannelsesstøtte med udeboendesats, får fra  

 den 1. januar 1993 fortsat stipendium med denne sats til en den 1. januar  

 1993 igangværende uddannelse, hvis betingelserne i øvrigt er opfyldt.
Stk. 8. Uddannelsessøgende, som har begyndt en støtteberettigende  

 videregående uddannelse før den 1. august 1989, og som ikke i perioden fra  

 den 1. august 1989 til den 31. december 1992 er eller bliver indplaceret i  

 støttesystemet, anses for at have forbrugt enhver støttemulighed til en den  

 1. januar 1993 igangværende uddannelse.
Ansøgning om indplacering skal  

 indgives inden for de frister, som i henhold til § 22, stk. 3, i lov om  

 statens uddannelsesstøtte fastsættes for indgivelse af ansøgning om støtte i  

 støtteåret 1992. Undervisningsministeren fastsætter regler om, at den i 1.  

 pkt. anførte frist for indplacering i klippekortsystemet, jf. 2. pkt., kan  

 fraviges for uddannelsessøgende, som på grund af modtagelse af anden  

 offentlig støtte, der tilsigter at dække leveomkostningerne, jf. § 7, stk. 1,  

 nr. 5, i lov om statens uddannelsesstøtte, eller af andre særlige grunde har  

 været afskåret fra at blive indplaceret i støttesystemet inden udløbet af den  

 fastsatte frist.
Undervisningsministeren fastsætter regler om støtteperiodens  

 længde for de i 3. pkt. nævnte uddannelsessøgende ved disses indplacering i  

 det § 1, nr. 5, fastlagte støttesystem.
 Stk. 9. Bestemmelsen i det i § 1, nr. 5, fastlagte støttesystem  

 om, at perioder med uddannelsesydelse i medfør af lov om arbejdstilbud til  

 ledige fratrækkes ved opgørelsen af støttetiden, har kun virkning for  

 uddannelsessøgende, som har begyndt eller begynder på en af bestemmelsen  

 omfattet uddannelse med uddannelsesydelse efter den 13. december 1988.
 Stk. 10. Når en uddannelsessøgende, som ikke i perioden fra den 1.  

 august 1989 til den 31. december 1992 er eller bliver indplaceret i det  

 hidtidige støttesystem, søger om støtte til en uddannelse efter den 31.  

 december 1992, fratrækkes ved opgørelsen af støttetiden efter det i § 1, nr.  

 5, fastlagte støttesystem ikke perioder forud for den 1. august 1989, hvori  

 der er modtaget uddannelsesstøtte, jf. dog stk. 12.
Stk. 11. Ved opgørelsen af støttetiden efter det i § 1, nr. 5,  

 fastlagte støttesystem fratrækkes ikke støttetid, som i perioden fra den 1.  

 august 1989 til den 31. december 1992 er brugt efter det hidtil gældende  

 støttesystem for ungdomsuddannelser.
Tilsvarende gælder for perioder med  

 uddannelsesydelse og fast revalideringsydelse, som er oppebåret til en  

 ungdomsuddannelse før den 1. januar 1993.
 Stk. 12. Undervisningsministeren fastsætter regler om indplacering  

 i perioden fra den 1. januar 1993 til den 31. december 1994 i det § 1, nr. 5,  

 fastlagte støttesystem af uddannelsessøgende, som i perioden fra den 1.  

 august 1989 til den 31. december 1992 ikke er eller bliver indplaceret i det  

 hidtil gældende støttesystem, som i perioden fra den 1. juli 1991 til den 31.  

 december 1992 har været optaget på en støtteberettigende videregående  

 uddannelse, der afbrydes inden den 1. januar 1993, og som i perioden fra den  

 1. januar 1993 til den 31. december 1994 genoptager den afbrudte uddannelse.
 Stk. 13. Undervisningsministeren fastsætter regler om indplacering  

 i (overførsel til) det i § 1, nr. 5, fastlagte støttesystem af  

 uddannelsessøgende, som i perioden fra den 1. august 1989 til den 31.  

 december 1992 er eller bliver indplaceret i det hidtil gældende støttesystem,  

 samt om, hvorvidt uddannelsessøgende, som før den 1. januar 1993 har afbrudt  

 eller er i gang med en støtteberettigende ungdomsuddannelse, kan få  

 uddannelsesstøtte efter den i § 1, nr. 4, fastlagte bestemmelse.
 Stk. 14. Uddannelsessøgende, som har begyndt den første  

 støtteberettigende videregående uddannelse før den 15. marts 1988, og som er  

 eller bliver indplaceret i støttesystemet i perioden fra den 1. august 1989  

 til den 31. december 1992, omfattes ikke ved indplacering i det i § 1, nr. 5,  

 fastlagte nye støttesystem, jf. stk. 13, af bestemmelsen om forlænget  

 støttetid på grund af forsinkelse.
 Stk. 15. Uddannelsessøgende, som har påbegyndt den første  

 støtteberettigende videregående uddannelse før den 15. marts 1988, og som i  

 perioden fra den 1. august 1989 til den 31. december 1992 er eller bliver  

 indplaceret i det hidtil gældende støttesystem, jf. stk. 8 og 13, kan få  

 udbetalt støtte med dobbelt sats, jf. § 3 a, stk. 2, i lov om statens  

 uddannelsesstøtte, i det omfang der er opsparet månedlige støtterater efter  

 den 1. august 1989.
 Stk. 16-18. (Udeladt) Lov nr. 951 af 27. december 1991 indeholder  

 følgende ikrafttrædelsesbestemmelser m.v.:
§ 3 Loven træder i kraft den 1. januar 1992. § 1, nr. 1, har virkning fra  

 støtteåret 1991, og § 1, nr. 2, har virkning fra støtteåret 1993. Lov nr. 505  

 af 24. juni 1992, indeholder følgende ikrafttrædelsesbestemmelse:
§ 2 Loven træder i kraft den 1. januar 1993. Lov nr. 449 af 30. juni 1993,  

 hvis § 5 ændrer lov om statens uddannelsesstøtte, indeholder følgende  

 ikrafttrædelsesbestemmelser m.v.:
§ 14 Stk. 1. Loven træder i kraft den 1. januar 1994.
 Stk. 2-5 (Udeladt) Lov nr. 513 af 30. juni 1993 indeholder  

 følgende ikrafttrædelsesbestemmelser:
§ 2 Stk. 1. Loven træder i kraft den 1. januar 1994.
 Stk. 2. § 1, nr. 3, har kun virkning for uddannelsessøgende, der  

 efter den 1. juli 1993 begynder på en uddannelse, der kan gives  

 uddannelsesstøtte til inden for klippekortet, og som afbryder denne  

 uddannelse.
Stk. 3. Det ved § 1, nr. 4, indsatte § 3, stk. 9, og det ved § 1,  

 nr. 5, affattede § 7, stk. 3, 2. pkt., træder dog i kraft dagen efter  

 bekendtgørelsen i Lovtidende.
Lov nr. 910 af 8. december 1993, hvis § 3  

 ændrer lov om statens uddannelsesstøtte, indeholder følgende  

 ikrafttrædelsesbestemmelse:
§ 6 Loven træder i kraft den 1. januar 1994. Lov nr. 189 af 21. marts 1994  

 indeholder følgende ikrafttrædelsesbestemmelser:
§ 2 Stk. 1. Loven træder i kraft den 1. april 1994.
 Stk. 2. § 1, nr. 22 og 23, træder dog først i kraft den 1. januar  

 1996.
 Stk. 3. § 1, nr. 30, træder dog først i kraft den 1. januar 1995  

 med virkning for afgørelser, der er truffet efter denne dato.
 Stk. 4. § 1, nr. 8, nr. 31, nr. 32 og nr. 33, har virkning for  

 fødsler og adoptioner, der finder sted den 1. april 1994 og senere.
 Stk. 5. § 1, nr. 15 og nr. 16, har virkning fra den 1. januar  

 1994. I støtteåret 1993 indgår udbytteindkomst ikke i egenindkomsten, jf. §  

 8, stk. 2, i lov om statens uddannelsesstøtte.
 Stk. 6. § 1, nr. 21 og nr. 29, har virkning fra den 1. januar  

 1994.
Stk. 7. Uddannelsessøgende, der er omfattet af  

 overgangsbestemmelsen i § 2, stk. 8, 1. pkt., i lov nr. 412 af 6. juli 1991,  

 kan uanset fristen i samme lovs § 2, stk. 8, 2. pkt., fra den 1. januar 1994  

 blive indplaceret i støttesystemet, hvis de senest den 1. november 1994  

 indsender ansøgning herom.
De uddannelsessøgende kan søge om stipendium og  

 studielån for månederne januar, februar, marts og april 1994, hvis de  

 indsender ansøgning herom inden udgangen af maj måned 1994.  

 Uddannelsessøgende kan få slutlån, selv om de ikke er eller bliver  

 indplaceret i støttesystemet.
Efter 2. behandling den 16. maj 1995 § 1. Uddannelsessøgende kan få uddannelsesstøtte til uddannelse indtil kandidatgrad eller magisterkonferensgrad og til Ph.D.-studium.
 Stk. 2. Uddannelsesstøtte til uddannelse indtil kandidatgrad eller  

 magisterkonferensgrad administreres af Styrelsen for Statens  

 Uddannelsesstøtte (styrelsen).
 Stk. 3. Uddannelsesstøtte til Ph.D.-studium administreres af den  

 enkelte stipendiegiver.
Afsnit I Uddannelsesstøtte til uddannelse indtil kandidatgrad eller  

 magisterkonferensgrad Kapitel 1 Uddannelsessøgende, der har ret til uddannelsesstøtte § 2. Uddannelsessøgende kan efter ansøgning få uddannelsesstøtte,  

 når de 1) er danske statsborgere eller efter international overenskomst har ret  

 til uddannelsesstøtte på lige fod med danske statsborgere eller i  

 støttemæssig henseende ved uddannelser i Danmark ligestilles med danske  

 statsborgere af undervisningsministeren, 2) gennemgår en uddannelse, der giver ret til uddannelsesstøtte, 3) er fyldt 18 år, 4) er studieaktive og 5) ikke får anden offentlig støtte, der tilsigter at dække  

 leveomkostningerne, bortset fra stipendium efter afsnit II.
 Stk. 2. En uddannelsessøgende kan tidligst få uddannelsesstøtte  

 fra begyndelsen af det kvartal, der følger efter den dato, hvor den  

 uddannelsessøgende er fyldt 18 år.
 Stk. 3. Undervisningsministeren kan fastsætte regler om de  

 betingelser, der er nævnt i stk. 1, nr. 1, 2, 4 og 5. Undervisningsministeren  

 kan herunder bestemme, at kravet om studieaktivitet kan fraviges på grund af  

 sygdom, fødsel, adoption eller andre særlige forhold.
Kapitel 2 Uddannelser, der giver ret til uddannelsesstøtte § 3. En uddannelse i Danmark giver ret til uddannelsesstøtte, når  

 undervisningsministeren har godkendt dette og godkendelsen ikke senere er  

 tilbagekaldt.
Undervisningsministeren kan fastsætte regler om godkendelse og  

 tilbagekaldelse heraf.
 § 4. Undervisningsministeren kan fastsætte regler om, at  

 uddannelser i udlandet kan give ret til uddannelsesstøtte.
 Stk. 2. Styrelsen godkender efter disse regler, at en uddannelse  

 giver en uddannelsessøgende ret til uddannelsesstøtte.  

 Undervisningsministeren kan fastsætte regler om styrelsens godkendelse og  

 særlige regler om uddannelsesstøtten, herunder om i hvilke perioder der kan  

 gives uddannelsesstøtte.
§ 5. En uddannelse skal for at give ret til uddannelsesstøtte være 1) tilrettelagt som heltidsundervisning, 2) af mindst 3 måneders sammenhængende varighed og 3) ulønnet.
 Stk. 2. Undervisningsministeren kan fastsætte regler om, at der  

 dog kan gives uddannelsesstøtte til:
 1) Enkeltfagsundervisning.
 2) Supplering under 3 måneders varighed.
 3) Uddannelser, der omfatter lønnet praktik, herunder om i hvilke perioder  

 der gives støtte.
Kapitel 3 Støtteformer og støttebeløb § 6. Uddannelsesstøtte gives uden for og inden for et begrænset  

 støttesystem (klippekortet).
 § 7. Uddannelsesstøtte gives som:
 1) Stipendium.
 2) Studielån.
 3) Slutlån til afslutning af en uddannelse, der gives støtte til inden for  

 klippekortet.
 Stk. 2. Sammen med stipendium og studielån kan gives et  

 supplerende stipendium som tilskud til dækning af betaling for undervisning.  

 Undervisningsministeren kan bestemme, at godkendelsen af, at en uddannelse  

 giver ret til uddannelsesstøtte, ikke omfatter dette supplerende stipendium.
 Stk. 3. Uddannelsesstøtte gives med et beløb pr. kalendermåned  

 (støttemåned) i et kalenderår (støtteåret). Inden for klippekortet gives  

 stipendium og studielån med klip og slutlån med slutlånsrater.
 § 8. Det månedlige stipendium udgør, medmindre det udbetales med  

 dobbelt sats, højst:
 1) Hjemmeboendesats: 1.745 kr.
 2) Udeboendesats: 3.458 kr.
 Stk. 2. Det månedlige stipendium uden for klippekortet for  

 uddannelsessøgende på 18 og 19 år udgør, medmindre det udbetales med dobbelte  

 beløb, højst:
 1) Grundstipendium med hjemmeboendesats: 1.108 kr. med eventuelt tillæg  

 afhængigt af forældrenes indkomstgrundlag efter § 25, stk. 2.
 2) Grundstipendium med udeboendesats: 2.215 kr. med eventuelt tillæg  

 afhængigt af forældrenes indkomstgrundlag efter § 25, stk. 2.
Stk. 3. En uddannelsessøgende får stipendium med udeboendesats,  

 når den uddannelsessøgende dokumenterer at være udeboende og får stipendium 1) inden for klippekortet eller 2) uden for klippekortet og stipendiet vedrører en periode efter den  

 måned, hvor den uddannelsessøgende fylder 20 år.
Stk. 4. Undervisningsministeren kan fastsætte regler om, 1) hvornår en uddannelsessøgende betragtes som hjemmeboende og som  

 udeboende, og 2) at aldersbetingelsen i stk. 3, nr. 2, kan fraviges, når den  

 uddannelsessøgende ansøger herom.
Ved ansøgningen om stipendium med  

 udeboendesats skal den uddannelsessøgende oplyse forældrenes navn, adresse og  

 personnumre.
 § 9. Det månedlige studielån udgør, medmindre det udbetales med  

 dobbelt sats, højst 1.797 kr., jf. dog § 25, stk. 6.
 § 10. Det månedlige slutlån udgør 4.634 kr.
 § 11. Det månedlige supplerende stipendium som tilskud til dækning  

 af betaling for undervisning udgør højst 85 pct. af 1/12 af den faktiske  

 betaling for undervisningen beregnet på årsbasis, dog højst 1.370 kr. pr.  

 støttemåned.
§ 12. Uddannelsesstøtte kan tidligst gives fra begyndelsen af den  

 måned, hvor ansøgning om støtte er modtaget i uddannelsesinstitutionen eller  

 i styrelsen.
Undervisningsministeren kan fastsætte nærmere regler herom,  

 herunder om ansøgningsfrister.
Stk. 2. Uddannelsesstøtten udbetales forud i månedlige rater til  

 støttemodtagerens konto i et pengeinstitut i Danmark.
Første rate af  

 studielån og slutlån udbetales dog tidligst, når det underskrevne lånebevis  

 er modtaget i styrelsen.
Stk. 3. De beløb, der er nævnt i §§ 8-11, reguleres en gang årligt  

 den 1. januar.
Beløbene reguleres med 2,0 pct. tillagt eller fratrukket en  

 tilpasningsprocent for det pågældende finansår, jf. lov om en  

 satsreguleringsprocent.
Tilpasningsprocenten tillægges eller fratrækkes  

 afhængig af, om den til grund liggende lønudvikling for beregning af  

 tilpasningsprocenten er højere eller lavere end 2 pct.
Ved reguleringen er  

 det de aktuelle indtil da gældende beløb, der reguleres.
De regulerede beløb  

 afrundes til nærmeste kronebeløb.
Kapitel 4 Uddannelsesstøtte uden for klippekortet § 13. Uddannelsesstøtte gives uden for klippekortet til:
 1) Undervisning på folkeskoleniveau og almen voksenuddannelse på samme  

 niveau som folkeskolens afsluttende prøver.
 2) Ungdomsuddannelse, herunder studieforberedende enkeltfagsundervisning  

 for voksne.
 3) Supplering af en gymnasial uddannelse i fag, der indgår i  

 adgangskravene til en videregående uddannelse, når fagene ikke er gennemført  

 på det krævede niveau.
Stk. 2. Undervisningsministeren kan fastsætte regler om  

 uddannelsesstøtte til undervisning, uddannelse og supplering efter stk. 1,  

 herunder om, 1) hvilke uddannelser og hvilken supplering der er omfattet af stk. 1, og 2) at der ikke gives uddannelsesstøtte til en ungdomsuddannelse, når en  

 tidligere ungdomsuddannelse er gennemført.
Stk. 3. Uddannelsessøgende kan fravælge uddannelsesstøtte for en  

 eller flere måneder i hvert støtteår.
Undervisningsministeren kan fastsætte  

 regler om fravalg af støtte, herunder frister for fravalget.
 § 14. I forbindelse med fødsel eller adoption får moderen efter  

 ansøgning uddannelsesstøtte i indtil 12 måneder, jf. § 2, stk. 3, 2. pkt.  

 Støtten kan efter ansøgning udbetales med dobbelte beløb i indtil 6 måneder.
 Stk. 2. I forbindelse med fødsel eller adoption får faderen efter  

 ansøgning uddannelsesstøtte i indtil 6 måneder, jf. § 2, stk. 3, 2. pkt.  

 Støtten kan efter ansøgning udbetales med dobbelte beløb i indtil 3 måneder.
Stk. 3. Undervisningsministeren kan fastsætte regler om 1) støtte med dobbelte beløb, 2) i hvilket omfang støtten efter stk. 1 og 2 kan overføres til en ny  

 uddannelse, og 3) at der kan gives støtte, når fødslen eller adoptionen er sket inden for  

 12 måneder før uddannelsens start.
Kapitel 5 Uddannelsesstøtte inden for klippekortet § 15. Uddannelsesstøtte gives inden for klippekortet til  

 videregående uddannelse.
 § 16. Der kan højst gives 70 klip (rammen) til uddannelse, der  

 gives uddannelsesstøtte til inden for klippekortet.
 Stk. 2. Rammen udvides, i det omfang den normerede uddannelsestid  

 efter § 17, stk. 1, overstiger 58 måneder (klip).
 Stk. 3. Undervisningsministeren kan bestemme, at rammen udvides,  

 hvis den samlede normerede uddannelsestid for en bachelor- og en  

 kandidatuddannelse eller et lignende uddannelsesforløb, der består af flere  

 uddannelser, overstiger 58 måneder (klip).
 Stk. 4. Undervisningsministeren kan bestemme, at rammen udvides,  

 hvis adgangskravet på lige fod med en gymnasial uddannelse kan være en  

 videregående uddannelse og den uddannelsessøgende har gennemført den  

 adgangsgivende videregående uddannelse og ikke en gymnasial uddannelse.
 Stk. 5. Udvidelse af rammen efter stk. 2-4 gælder kun for den  

 uddannelse, den uddannelsessøgende er i gang med.
 Stk. 6. Undervisningsministeren kan fastsætte regler om udvidelsen  

 af rammen efter stk. 3 og 4 og herunder begrænse udvidelsen til et bestemt  

 antal klip.
 § 17. Til den enkelte uddannelse, der gives uddannelsesstøtte til  

 inden for klippekortet, gives et antal klip, der svarer til den normerede  

 uddannelsestid målt i måneder, med et tillæg på 12 klip (støttetiden).
 Stk. 2. Undervisningsministeren kan fastsætte regler om, at  

 støttetiden i en uddannelse kan forlænges med klip, der er valgt fra eller i  

 øvrigt sparet op i en tidligere gennemført uddannelse.
§ 18. I rammen fratrækkes et antal klip, der svarer til de  

 måneder, den uddannelsessøgende til en uddannelse, der gives  

 uddannelsesstøtte til inden for klippekortet, har modtaget 1) uddannelsesgodtgørelse efter lov om en aktiv arbejdsmarkedspolitik, 2) orlovsydelse til uddannelse efter lov om orlov, 3) fast revalideringsydelse efter lov om social bistand eller 4) uddannelsesydelse efter lov om arbejdstilbud til ledige, hvis den  

 uddannelsessøgende begyndte på uddannelsen efter 13. december 1988.
 Stk. 2. I støttetiden for en uddannelse fratrækkes på tilsvarende  

 måde de ydelser, der er nævnt i stk. 1, når de er modtaget til denne  

 uddannelse.
 Stk. 3. Undervisningsministeren kan bestemme, at der i rammen  

 fratrækkes et antal klip, der svarer til antallet af måneder, den  

 uddannelsessøgende til en uddannelse, der gives støtte til inden for  

 klippekortet, har modtaget støtte efter færøske og grønlandske regler.  

 Undervisningsministeren kan bestemme, at der i støttetiden for en uddannelse  

 på tilsvarende måde fratrækkes støtte efter færøske og grønlandske regler,  

 som den uddannelsessøgende har modtaget til denne uddannelse.
§ 19. Undervisningsministeren kan bestemme, at der efter ansøgning  

 gives ekstra klip som tillæg til rammen og støttetiden, hvis den  

 uddannelsessøgende er blevet forsinket i en uddannelse på grund af 1) deltagelse i institutionens styrelse eller arbejde vedrørende de  

 uddannelsessøgendes sociale og uddannelsesmæssige forhold eller 2) sygdom eller andre særlige forhold.
 Stk. 2. Undervisningsministeren kan bestemme, at der efter  

 ansøgning gives ekstra klip som tillæg til rammen og støttetiden, hvis sygdom  

 eller andre særlige forhold har medført, at den uddannelsessøgende ikke kan  

 gennemføre uddannelsen og derfor skifter til en ny uddannelse.
Stk. 3. I forbindelse med fødsel eller adoption får moderen efter  

 ansøgning indtil 12 ekstra klip som tillæg til rammen og støttetiden, hvis  

 hun har ret til uddannelsesstøtte.
Moderen kan overføre indtil 6 af de ekstra  

 klip til faderen, hvis han har ret til uddannelsesstøtte.
 Stk. 4. I forbindelse med fødsel eller adoption får faderen efter  

 ansøgning indtil 6 ekstra klip som tillæg til rammen og støttetiden, hvis han  

 har ret til uddannelsesstøtte.
 Stk. 5. De ekstra klip efter stk. 3 og 4 kan udbetales med 2 klip  

 om måneden eller sammen med et andet ekstra klip efter stk. 1 og 2 eller  

 sammen med klip efter § 17.
Stk. 6. Undervisningsministeren kan fastsætte regler om 1) ekstra klip, herunder i hvilket omfang ekstra klip kan overføres til en  

 ny uddannelse, og 2) at der kan gives klip efter stk. 3 og 4, når fødslen eller adoptionen  

 er sket inden for 12 måneder før uddannelsens start.
 § 20. Uddannelsessøgende kan vælge klip fra for en eller flere  

 måneder i et støtteår.
 Stk. 2. Klip, der vælges fra, og klip, der i øvrigt er sparet op i  

 en uddannelse, der gives uddannelsesstøtte til inden for klippekortet, kan  

 udbetales månedsvis sammen med sædvanlige klip (dobbeltklip).
Stk. 3. Der kan kun udbetales dobbeltklip inden for de sidste 12  

 måneder af en uddannelse.
Udbetalingen sker på grundlag af  

 uddannelsesinstitutionens vurdering af, om den uddannelsessøgende kan  

 afslutte uddannelsen inden for 12 måneder.
 Stk. 4. Der kan kun udbetales dobbeltklip, hvis det samlede antal  

 klip til uddannelsen inklusive klippene til dobbeltklip ikke i alt overstiger  

 klip, der er tildelt til uddannelsen efter § 17, stk. 1, med fradrag af 12  

 klip og med tillæg af klip efter § 17, stk. 2, og § 19, stk. 1-4.
 Stk. 5. Undervisningsministeren kan fastsætte regler om:
 1) Fravalg af klip, herunder frister for fravalget.
2) Udbetaling af dobbeltklip i en uddannelse på grundlag af klip, der er  

 valgt fra eller i øvrigt er sparet op i a) uddannelsen eller b) en forudgående gennemført uddannelse, og undervisningsministeren kan  

 herunder fravige stk. 4.
 Stk. 6. Undervisningsministeren kan fastsætte regler om, at  

 uddannelsesstøtte kan udbetales med dobbelt sats i uddannelser, der omfatter  

 lønnet praktik, uanset om den uddannelsessøgende har valgt uddannelsesstøtten  

 fra.
 § 21. Slutlån kan i alt gives i 12 måneder (slutlånstiden) inden  

 for de sidste 12 måneder af en uddannelse.
Stk. 2. Slutlån gives, når den uddannelsessøgende har brugt alle  

 de klip, der kan tildeles til uddannelsen.
Tildelingen sker på grundlag af  

 uddannelsesinstitutionens vurdering af, om den uddannelsessøgende kan  

 afslutte uddannelsen inden for 12 måneder.
 Stk. 3. Undervisningsministeren kan fastsætte regler om slutlån.
 Stk. 4. Undervisningsministeren kan bestemme, at slutlånstiden  

 efter ansøgning forlænges, hvis den uddannelsessøgende er blevet forsinket i  

 uddannelsen på grund af sygdom eller andre særlige forhold.  

 Undervisningsministeren kan fastsætte regler om forlængelsen.
Kapitel 6 Egenindkomst, fribeløb og forældreindkomst § 22. Uddannelsesstøtten i et støtteår nedsættes ved den endelige  

 tildeling for dette år, hvis den uddannelsessøgendes egenindkomst i  

 støtteåret, jf. § 23, overstiger et beløb, der er summen af de månedlige  

 fribeløb i støtteåret, jf. § 24 og § 25, stk. 6, (årsfribeløbet).
 Stk. 2. Når den uddannelsessøgendes egenindkomst er højere end det  

 beregnede årsfribeløb, nedsættes først stipendium, herunder supplerende  

 stipendium efter § 7, stk. 2, dernæst studielån og slutlån.  

 Undervisningsministeren kan fastsætte regler herom.
 § 23. Den uddannelsessøgendes egenindkomst opgøres for hele  

 støtteåret uanset støtteperiodens længde.
 Stk. 2. Egenindkomsten er enhver positiv indkomst, der henføres  

 til eller indgår i den personlige indkomst, kapitalindkomsten og  

 aktieindkomst, der beskattes efter personskattelovens § 8 a, stk. 2.
Stk. 3. I egenindkomsten fradrages 1) stipendium efter afsnit I i denne lov, 2) overskud af danske ejendomme, jf. personskattelovens § 4, stk. 1, nr.  

 6, 3) arbejdsmarkedsbidrag, der fragår ved opgørelse af den skattepligtige  

 indkomst efter ligningslovens § 8 M, og 4) tilskrevne renter af beløb, der er opsparet den 31. december 1993 på en  

 uddannelseskonto efter lov om uddannelsesopsparing og ikke senere er hævet.  

 Det opsparede beløb omfatter renter, der er tilskrevet senest den 31.  

 december 1993.
 Stk. 4. Styrelsen kan i enkelte tilfælde godkende andre særlige  

 fradrag i egenindkomsten.
 § 24. Fribeløbet er 3.493 kr. pr. måned (laveste fribeløb).
Stk. 2. Fribeløbet er 11.158 kr. pr. måned (mellemste fribeløb)  

 for hver måned i støtteåret, hvor den uddannelsessøgende har 1) valgt stipendium og studielån fra, 2) været indskrevet ved en uddannelse, der giver ret til  

 uddannelsesstøtte, men har haft orlov fra uddannelsen, 3) været indskrevet ved en uddannelse, der giver ret til  

 uddannelsesstøtte, men ikke har været studieaktiv, eller 4) været i praktik, der ikke giver ret til uddannelsesstøtte.
Stk. 3. Fribeløbet er 19.918 kr. pr. måned (højeste fribeløb) for  

 hver måned i støtteåret, hvor den uddannelsessøgende 1) ikke gennemgår en uddannelse i Danmark eller i udlandet, der giver ret  

 til uddannelsesstøtte efter afsnit I, 2) ikke opfylder aldersbetingelsen for at få uddannelsesstøtte, jf. § 2,  

 stk. 1, nr. 3, og stk. 2, 3) gennemgår en uddannelse, der giver ret til uddannelsesstøtte, men ikke  

 er dansk statsborger eller i støttemæssig henseende ligestillet med danske  

 statsborgere, jf. § 2, nr. 1, 4) får anden offentlig støtte, der tilsigter at dække leveomkostningerne,  

 jf. § 2, stk. 1, nr. 5, eller 5) i perioder, der giver ret til uddannelsesstøtte, ikke kan få stipendium  

 og studielån, fordi støttetiden, jf. § 17, er brugt, og ikke får udbetalt  

 slutlån.
 Stk. 4. Årsfribeløbet forhøjes med 16.135 kr. for hvert af den  

 uddannelsessøgendes børn, der er under 18 år.
 Stk. 5. Fribeløbet og beløbet i stk. 4 reguleres en gang årligt  

 efter bestemmelsen i § 12, stk. 3.
 Stk. 6. Årsfribeløbet forhøjes med det beløb, en  

 uddannelsessøgende får i stipendium til forskeruddannelse efter afsnit II,  

 hvis den uddannelsessøgende gennemgår forskeruddannelsen samtidig med  

 uddannelsen indtil kandidatgrad eller magisterkonferensgrad.
 Stk. 7. Årsfribeløbet kan efter ansøgning forhøjes med det beløb,  

 en uddannelsessøgende får som:
 1) Legater eller lignende, der gives med uddannelsesformål for øje, hvis  

 sådanne beløb indgår i egenindkomsten.
 2) Udbetalinger i henhold til lov om arbejdsskadeforsikring og lov om  

 erstatningsansvar, hvis sådanne beløb indgår i egenindkomsten.
Stk. 8. Årsfribeløbet forhøjes for uddannelsessøgende, der har  

 indgået kontrakt med forsvaret om deltagelse i konfliktforebyggende,  

 fredsbevarende, fredsskabende, humanitære og andre lignende opgaver i  

 udlandet.
Fribeløbet forhøjes med følgende særlige indtægter, hvis de indgår  

 i egenindkomsten:
 1) Løn og tillæg, der er indtjent under ovennævnte særlige tjenester i  

 udlandet.
 2) Eventuel særlig godtgørelse og bonus, der udbetales eller frigøres  

 samlet ved kontraktperiodens udløb.
 3) Feriegodtgørelse af de indtægter, der er nævnt i nr. 1 og 2.
 Stk. 9. Undervisningsministeren fastsætter regler om forhøjelse af  

 fribeløbet efter stk. 7.
§ 25. Uddannelsessøgende på 18 og 19 år får uden for klippekortet  

 et grundstipendium på 1.108 kr. om måneden.
For uddannelsessøgende, der får  

 stipendium med udeboendesats efter § 8, stk. 4, er grundstipendiet dog 2.215  

 kr. om måneden.
Grundstipendiet gives indtil udgangen af den måned, hvor den  

 uddannelsessøgende fylder 20 år, og er uafhængigt af forældrenes indkomst.
Stk. 2. De uddannelsessøgende får tillæg til grundstipendiet, hvis  

 forældrenes samlede indkomstgrundlag på grundlag af deres indkomst i det  

 andet kalenderår forud for støtteåret ikke overstiger 191.900 kr.
Tillægget  

 svarer til forskellen mellem maksimalt stipendium efter § 8, stk. 1, samt  

 eventuelt supplerende stipendium efter § 11 og grundstipendiet.
Tillægget  

 nedsættes ved et højere indkomstgrundlag og bortfalder helt ved et  

 indkomstgrundlag på 335.331 kr.
 Stk. 3. De uddannelsessøgende får dog uafhængig af forældrenes  

 indkomst stipendium med det maksimale beløb efter § 8, stk. 1, når de har et  

 barn.
 Stk. 4. Forældrenes samlede indkomstgrundlag nedsættes med 20.369  

 kr. for hver af ansøgers søskende, der er under 18 år.
 Stk. 5. Beløbene i stk. 1, 2 og 4 reguleres en gang årligt efter §  

 12, stk. 3.
Stk. 6. Uddannelsessøgende, hvis tillæg til grundstipendiet  

 nedsættes eller helt bortfalder efter stk. 2, kan 1) optage yderligere studielån med et beløb, der svarer til nedsættelsen, 2) få årsfribeløbet forhøjet med et beløb, der svarer til nedsættelsen,  

 eller 3) samtidig optage yderligere studielån og få forhøjet årsfribeløbet med  

 et beløb, der sammenlagt svarer til nedsættelsen.
 Stk. 7. De uddannelsessøgende skal ved ansøgning om  

 uddannelsesstøtte oplyse forældrenes navn, adresse og personnummer.
Stk. 8. Undervisningsministeren kan fastsætte regler 1) om, at forældrenes indkomstgrundlag ikke skal lægges sammen, 2) om nedsættelse af indkomstgrundlaget efter stk. 4, 3) om, hvilket indkomstgrundlag der skal anvendes, når indkomstgrundlaget  

 ændres, 4) om fravigelse af indkomstgrundlaget, når forældrenes indkomst er faldet  

 væsentligt, 5) om beregningsgrundlaget for forældre med indkomst og formuebeløb på  

 Færøerne og i Grønland og 6) om beregningsgrundlaget for forældre med indkomster og formuebeløb, der  

 ikke er skattepligtige i Danmark.
 § 26. Forældrenes indkomstgrundlag består af personlig indkomst  

 med tillæg af positiv kapitalindkomst, der anvendes til beregning af  

 indkomstskat efter personskattelovens § 7, dog før de deri nævnte bundfradrag  

 og fradrag for grundbeløb, samt med tillæg af aktieindkomst, der beskattes  

 efter personskattelovens § 8 a, stk. 2.
 Stk. 2. Skatteministeren stiller oplysninger til rådighed til brug  

 for opgørelse af indkomstgrundlaget.
Stk. 3. Skatteministeren træffer bestemmelse om, hvilke  

 myndigheder der skal opgøre indkomstgrundlaget.
Skatteministeren kan  

 fastsætte regler om adgangen til at påklage afgørelser om indkomstgrundlaget.
 § 27. Undervisningsministeren kan fastsætte regler om fradrag i  

 stipendiet for kost og logi, når den uddannelsessøgende har fået hel eller  

 delvis fritagelse for betaling af opholdsudgifter.
 Stk. 2. Undervisningsministeren kan fastsætte regler om minimal  

 tildeling af uddannelsesstøtte.
Kapitel 7 Foreløbig og endelig uddannelsesstøtte § 28. Uddannelsesstøtten udbetales med foreløbige beløb i  

 støtteåret.
Uddannelsesstøtten tildeles med endelige beløb efter støtteårets  

 afslutning.
 § 29. Den foreløbige støttetildeling sker på grundlag af de  

 oplysninger, der foreligger ved støttetildelingen.
 Stk. 2. De foreløbige beløb kan ændres, eller udbetalingen kan  

 standses, hvis der i løbet af støtteåret sker ændringer i forhold, der får  

 betydning for tildelingen af uddannelsesstøtte.
 Stk. 3. Foreløbige beløb, der er udbetalt for måneder, hvor den  

 uddannelsessøgende ikke opfylder betingelserne i §§ 2, 8, 11 og 25, kan  

 kræves tilbagebetalt, før den endelige tildeling finder sted.
 Stk. 4. Undervisningsministeren kan fastsætte regler om denne  

 foreløbige støttetildeling.
 § 30. Uddannelsesstøtten tildeles med endelige beløb på grundlag  

 af oplysninger om den uddannelsessøgendes egenindkomst, forældrenes  

 indkomstgrundlag, studieforhold, anden offentlig støtte, bopælsstatus m.v.
Stk. 2. Foreløbige beløb, der er udbetalt, men ikke kan tildeles  

 endeligt, skal betales tilbage.
Foreløbige beløb, der skal betales tilbage,  

 fordi egenindkomsten overstiger årsfribeløbet, skal dog betales tilbage med  

 halvdelen af beløbet, i det omfang det udgør op til forskellen mellem det  

 laveste og det mellemste fribeløb, og fuldt ud med beløb derover.
 Stk. 3. Uddannelsessøgende skal ved støtteårets afslutning give  

 alle de oplysninger, der er nødvendige for tildelingen af uddannelsesstøtten  

 med endelige beløb.
Stk. 4. Foreløbige beløb, der er udbetalt, kræves tilbage, hvis  

 den uddannelsessøgende ikke opfylder oplysningspligten.
Kravet kan frafaldes  

 helt eller delvis, bl.a. hvis den uddannelsessøgende senere opfylder  

 oplysningspligten og det fremgår af oplysningerne, at uddannelsesstøtte kan  

 tildeles.
 Stk. 5. Der lægges 7 pct. til de beløb, der kræves tilbage efter  

 stk. 3 og 4. Tillægget beregnes uden hensyn til, om beløbet helt eller delvis  

 er betalt tilbage.
 Stk. 6. Undervisningsministeren kan fastsætte regler om  

 opgørelsesmåden i stk. 1.
 § 31. Undervisningsministeren kan fastsætte regler om  

 tilbagebetalingen efter § 29, stk. 3, og efter § 30, stk. 2 og 4. Det kan  

 herunder fastsættes, at en afdragsordning bortfalder, hvis den  

 uddannelsessøgende trods påkrav udebliver med ydelser.
 Stk. 2. Beløb, der skal tilbagebetales, inklusive tillæg efter §  

 30, stk. 5, forrentes fra den første i den måned, der følger 2 måneder efter  

 den måned, kravet om tilbagebetaling er fremsat.
Stk. 3. De til enhver tid skyldige beløb, herunder misligholdt  

 gæld, forrentes med en årlig rente, der svarer til den, der følger af lov om  

 renter ved forsinket betaling.
Renten tilskrives månedligt.
Stk. 4. Styrelsen kan eftergive for meget udbetalt  

 uddannelsesstøtte, hvis støttemodtageren er tilkendt førtidspension eller  

 invaliditetsydelse efter lov om social pension.
Eftergivelse sker efter  

 reglerne om eftergivelse af studiegæld i lov om tilskud til afvikling af  

 studiegæld og om eftergivelse af studiegæld.
§ 32. Støttetiden efter § 17 og slutlånstiden efter § 21 betragtes  

 som brugt, selv om uddannelsesstøtte, der er udbetalt, 1) er modtaget med rette og betales helt eller delvis tilbage eller 2) søges tilbagebetalt ved den endelige tildeling af uddannelsesstøtte.
Kapitel 8 Forrentning og tilbagebetaling af studielån og slutlån samt  

 statslån § 33. Studielån og slutlån, der er endeligt tildelt efter den 1.  

 august 1988 efter denne lov og efter tidligere lovgivning om  

 uddannelsesstøtte, forrentes med virkning fra den første i måneden efter  

 udbetalingstidspunktet.
Stk. 2. I uddannelsesperioden forrentes den til enhver tid værende  

 gæld med 4 pct. årligt.
Renten kan ændres ved lov for den resterende del af  

 uddannelsesperioden, hvis udviklingen i renteniveauet taler for det.
Stk. 3. Efter uddannelsesperioden forrentes den til enhver tid  

 værende gæld med en årlig rente svarende til den til enhver tid fastsatte  

 officielle diskonto med et procenttillæg eller et procentfradrag, der  

 fastsættes på finansloven for det pågældende år.
Procenttillægget kan ikke  

 overstige 1.
 Stk. 4. Styrelsen afholder stempelafgiften for studielån og  

 slutlån.
 § 34. Styrelsen administrerer i overensstemmelse med den tidligere  

 lovgivning om uddannelsesstøtte statslån, der er givet efter denne, jf. dog §  

 36, stk. 2 og 3.
 Stk. 2. Statslån, der er endeligt tildelt efter den 1. august  

 1982, forrentes med virkning fra den 1. i måneden efter  

 udbetalingstidspunktet.
 Stk. 3. I uddannelsesperioden forrentes den til enhver tid værende  

 gæld med årligt 3 pct. under den til enhver tid fastsatte officielle  

 diskonto.
 Stk. 4. Efter uddannelsesperioden forrentes den til enhver tid  

 værende gæld årligt med en rente svarende til den til enhver tid fastsatte  

 officielle diskonto med et procenttillæg på 1.
 § 35. Undervisningsministeren kan fastsætte regler om  

 uddannelsesperioden, herunder om dens ophør, og om låntagers pligt til at  

 give meddelelse herom.
 Stk. 2. Renten tilskrives studielån, slutlån og statslån  

 månedligt.
Stk. 3. Tilbagebetaling af studielån, slutlån og statslån,  

 herunder betaling af renter, skal normalt begynde 1 år efter udløbet af det  

 støtteår, hvor uddannelsesperioden er ophørt.
Undervisningsministeren kan  

 fastsætte regler om tilbagebetalingen.
 § 36. Gælden kan efter påkrav opsiges til skadesløs betaling, hvis  

 låntageren ikke overholder studielånets, slutlånets eller statslånets vilkår,  

 herunder ikke betaler forfaldne ydelser.
 Stk. 2. Kravet administreres af Kongeriget Danmarks Hypotekbank og  

 Finansforvaltning (Hypotekbanken), der søger det inddrevet hos låntageren.
 Stk. 3. Finansministeren fastsætter renten for misligholdte  

 studielån, slutlån og statslån.
Kapitel 9 Lønindeholdelse § 37. Misligholdt gæld efter §§ 31 og 36 samt efter den tidligere  

 lovgivning om uddannelsesstøtte, herunder påløbne renter og omkostninger, kan  

 inddrives ved indeholdelse i løn m.v. hos den pågældende efter reglerne for  

 inddrivelse af personlige skatter i kildeskatteloven.
 Stk. 2. Undervisningsministeren kan fastsætte nærmere regler om  

 fremgangsmåden i forbindelse med lønindeholdelsen, herunder om klageadgang og  

 klagefrist.
Kapitel 10 Gebyrer § 38. Undervisningsministeren fastsætter regler om gebyr for  

 rykkerbrev og opsigelse efter udløbet af den betalingsfrist, der er fastsat  

 ved opkrævning af for meget udbetalt uddannelsesstøtte eller ydelser på lån,  

 der er givet efter denne lov eller tidligere lovgivning om uddannelsesstøtte.
Kapitel 11 Administration, klageadgang m.v.
 § 39. Styrelsen kan hos skattemyndighederne og andre offentlige  

 myndigheder indhente de oplysninger om den uddannelsessøgende og dennes  

 forældre, der er nødvendige for beregningen af uddannelsesstøtte og  

 tilbagebetaling af uddannelsesstøtte, herunder oplysninger om indkomst- og  

 formueforhold.
 Stk. 2. Styrelsen kan hos offentlige myndigheder og private  

 institutioner indhente oplysninger til brug ved afgørelse af, om en  

 uddannelsessøgende har ret til støtte til en uddannelse uden for  

 klippekortet.
Stk. 3. Undervisningsministeren kan fastsætte regler om 1) adgangen til at indhente oplysningerne efter stk. 1 og 2 og kan  

 herunder fastsætte, hvilke oplysninger der skal gives i elektronisk form, 2) indhold og udformning af ansøgninger, 3) indhold og udformning af lånedokumenter, 4) udbetaling af uddannelsesstøtte, 5) indbetaling til styrelsen, 6) hvilke oplysninger der kan kræves skriftligt, 7) frister for ansøgninger, 8) frister for indbetalinger og 9) frister for meddelelser.
§ 40. Hypotekbanken kan hos skattemyndighederne og andre  

 offentlige myndigheder indhente oplysninger om låntager, der er nødvendige  

 for at administrere krav efter § 36, herunder oplysninger om indkomst- og  

 formueforhold.
Oplysningerne skal efter anmodning overføres til Hypotekbanken  

 i elektronisk form.
 § 41. Den uddannelsessøgende skal oplyse navn, adresse og  

 personnummer ved ansøgning om uddannelsesstøtte og ved henvendelse i øvrigt i  

 en sag til styrelsen.
§ 42. De afgørelser, styrelsen kan træffe, kan efter  

 undervisningsministerens bestemmelse helt eller delvis henlægges til  

 vedkommende uddannelsesinstitution.
Uddannelsesinstitutionen kan indhente de  

 oplysninger, der er nævnt i § 39, stk. 1 og 2, jf. stk. 3, nr. 1, hvis  

 afgørelserne er henlagt til institutionen.
Stk. 2. Afgørelser, uddannelsesinstitutionen træffer efter stk. 1  

 eller efter styrelsens bestemmelse om støttetildelingen, kan inden 4 uger fra  

 meddelelsen af afgørelsen indbringes for Styrelsen for Statens  

 Uddannelsesstøtte af den, afgørelsen vedrører.
Undervisningsministeren kan  

 fastsætte regler om, at klagen stiles til styrelsen og sendes til  

 institutionen.
 Stk. 3. Undervisningsministeren kan bestemme, at afgørelser, der  

 træffes af uddannelsesinstitutionen efter stk. 1, ikke kan indbringes for  

 anden administrativ myndighed.
§ 43. Uddannelsesinstitutionerne bistår styrelsen ved tildeling af  

 uddannelsesstøtte.
Undervisningsministeren kan fastsætte regler om  

 institutionernes administration i forbindelse med tildelingen af støtten.
 Stk. 2. Styrelsen fører tilsyn med denne administration.  

 Undervisningsministeren kan fastsætte regler om, at styrelsen kan kræve  

 oplysninger, der er nødvendige for varetagelsen af opgaven, herunder  

 oplysninger om uddannelsessøgende, der ikke får uddannelsesstøtte, samt at  

 uddannelsesinstitutionerne skal registrere oplysningerne og efter anmodning  

 overføre dem til styrelsen i elektronisk form.
 Stk. 3. Styrelsen kan ændre uddannelsesinstitutionernes afgørelser  

 om uddannelsesstøtte efter klage eller på egen foranledning, jf. dog § 42,  

 stk. 3.
 Stk. 4. Styrelsen vejleder uddannelsesinstitutionerne om  

 uddannelsesstøtteordningen.
§ 44. Undervisningsministeren kan nedsætte et råd, SU-rådet.
Rådet  

 rådgiver ministeren i spørgsmål om uddannelsesstøtten.
 Stk. 2. Undervisningsministeren beskikker medlemmerne, herunder  

 formanden.
 § 45. Undervisningsministeren kan fastsætte regler om, at  

 styrelsen træffer den endelige administrative afgørelse om godkendelse af, om  

 uddannelser i udlandet giver ret til uddannelsesstøtte.
Stk. 2. Undervisningsministeren kan nedsætte et nævn, Nævn om  

 Støtteberettigende Uddannelser i Udlandet.
Nævnet skal efter anmodning fra  

 styrelsen fastlægge retningslinjer for godkendelse af, om uddannelser i  

 udlandet giver ret til uddannelsesstøtte.
Nævnet kan i særlige tilfælde  

 udtale sig om godkendelse af, at enkelte uddannelser i udlandet giver ret til  

 uddannelsesstøtte.
Undervisningsministeren kan fastsætte regler om nævnets  

 sammensætning og virke.
§ 46. Undervisningsministeren nedsætter et ankenævn, Ankenævnet  

 for Uddannelsesstøtten.
Følgende afgørelser truffet af Styrelsen for Statens  

 Uddannelsesstøtte kan indbringes for ankenævnet:
 1) Grundlaget for tildeling og beregning af uddannelsesstøtte til en  

 uddannelsessøgende.
 2) En støttemodtagers tilbagebetaling af uddannelsesstøtte.
 3) Eftergivelse af for meget udbetalt uddannelsesstøtte efter § 31, stk.  

 4.
Stk. 2. Klage over en afgørelse skal indbringes for ankenævnet  

 inden 4 uger efter meddelelsen af afgørelsen.
Klagen skal indbringes af den,  

 afgørelsen vedrører.
Ankenævnet kan indtil 6 måneder efter meddelelsen af  

 afgørelsen se bort fra overskridelse af fristen, når overskridelsen af  

 særlige grunde er undskyldelig.
Stk. 3. Klagen stiles til Ankenævnet for Uddannelsesstøtten og  

 sendes til Styrelsen for Statens Uddannelsesstøtte.
Hvis styrelsen fastholder  

 afgørelsen, sender styrelsen klagen til ankenævnet med en udtalelse.  

 Ankenævnet træffer den endelige administrative afgørelse.
Stk. 4. Ankenævnet består af en formand og to andre medlemmer.  

 Formanden skal opfylde de almindelige betingelser for at kunne blive dommer.  

 Undervisningsministeren beskikker medlemmerne for fire år.
Genbeskikkelse kan  

 finde sted.
 Stk. 5. Undervisningsministeren kan fastsætte forretningsorden for  

 ankenævnet.
Afsnit II Uddannelsesstøtte til Ph.D.-studiet Kapitel 12 Støtteform, støttebetingelser, støttebeløb, administration,  

 klageadgang m.v.
§ 47. Ph.D.-studerende kan få stipendium til Ph.D.-studiet  

 (Ph.D.-stipendium), når de 1) er indskrevet til et Ph.D.-studium på en højere uddannelsesinstitution  

 i Danmark eller i udlandet og 2) er danske statsborgere eller efter international overenskomst har ret  

 til Ph.D.-stipendium på lige fod med danske statsborgere eller i støttemæssig  

 henseende ved uddannelser i Danmark ligestilles med danske statsborgere af  

 undervisningsministeren.
Stk. 2. Ph.D.-stipendiet kan ikke gives eller bortfalder, hvis den  

 Ph.D.-studerende 1) får anden offentlig støtte, der tilsigter at dække leveomkostningerne,  

 bortset fra uddannelsesstøtte efter afsnit I i denne lov eller 2) har lønnet arbejde ved siden af studiet uden for de rammer,  

 stipendiegiver fastsætter efter § 55, nr. 4.
 § 48. Ph.D.-stipendiet bortfalder, hvis indskrivningen ophører  

 eller den Ph.D.-studerende afbryder Ph.D.-studiet.
 Stk. 2. Ph.D.-stipendiet bortfalder desuden, hvis en  

 Ph.D.-studerende, der er indskrevet til et Ph.D.-studium i udlandet, ikke er  

 studieaktiv eller kvalificeret til at gennemføre studiet.
 § 49. En højere uddannelsesinstitution i Danmark kan give  

 Ph.D.-stipendium til institutionens Ph.D.-studier.
 Stk. 2. Undervisningsministeren kan bestemme, at andre  

 institutioner, råd, m.v. kan give Ph.D.-stipendium til et Ph.D.-studium på en  

 dansk eller udenlandsk uddannelsesinstitution.
 § 50. Ph.D.-stipendiet gives som en eller flere stipendierater pr.  

 kalendermåned (støttemåned) i et kalenderår (støtteåret).
 Stk. 2. En stipendierate svarer til det månedlige stipendium med  

 udeboendesats efter afsnit I i denne lov.
Stk. 3. Stipendiegiver fastsætter, hvor mange tildelte  

 stipendierater en Ph.D.-studerende får udbetalt på de enkelte dele af  

 studiet.
Der kan ikke udbetales mindre end en stipendierate pr. måned.  

 Udbetaling sker månedsvis forud.
 Stk. 4. Stipendierater udbetales tidligst fra den måned,  

 stipendiegiver tildeler Ph.D.-stipendiet, og tidligst fra den måned,  

 Ph.D.-studiet efter indskrivningen begynder.
 § 51. Der kan i alt gives 149 stipendierater til Ph.D.-studier  

 bortset fra supplerende stipendierater efter § 53.
 § 52. Til Ph.D.-studerende, der indskrives til hele Ph.D.-studiet,  

 gives 149 stipendierater.
Stk. 2. Til Ph.D.-studerende, der kun indskrives til afsluttende  

 dele af Ph.D.-studiet, gives stipendierater til de dele af studiet, der  

 gennemgås.
Antallet af stipendierater efter stk. 1 nedsættes med 4  

 stipendierater for hver måned, studietiden er nedsat.
 Stk. 3. Stipendiegiver kan nedsætte antallet af stipendierater  

 efter stk. 1 og 2 i det omfang, den Ph.D.-studerende fra anden side har  

 modtaget bindende tilsagn om støtte, der ikke er omfattet af § 47, stk. 2,  

 nr. 1, eller løn til studiet.
§ 53. En Ph.D.-studerende kan få supplerende stipendierater ved  

 fravær fra Ph.D.-studiet på grund af sygdom, hvis studiet forsinkes på grund  

 af sygdommen.
Den studerende kan højst få supplerende stipendierater for 4  

 måneders fravær inden for en sammenhængende periode på 12 måneder.
 Stk. 2. En Ph.D.-studerende moder får i forbindelse med fødsel  

 eller adoption supplerende stipendierater i indtil 12 måneder.  

 Undervisningsministeren kan bestemme, at moderen kan overlade en eller flere  

 af de supplerende stipendierater til faderen, hvis han får Ph.D.-stipendium.
 Stk. 3. En Ph.D.-studerende fader får i forbindelse med fødsel  

 eller adoption supplerende stipendierater i indtil 6 måneder.
Stk. 4. For hver måned efter stk. 1-3 får den Ph.D.-studerende et  

 antal stipendierater, der svarer til det antal månedlige stipendierater, der  

 blev udbetalt umiddelbart før fraværet på grund af sygdom eller udbetalt  

 umiddelbart før fødslen eller adoptionen.
Den studerende kan dog højst få 4  

 stipendierater pr. måned.
 Stk. 5. Undervisningsministeren kan fastsætte nærmere regler om de  

 supplerende stipendierater.
 § 54. Den Ph.D.-studerende oplyser stipendiegiver om:
 1) Navn, adresse, personnummer og statsborgerskab.
 2) Lønnet arbejde ved siden af Ph.D.-studiet.
3) Bindende tilsagn om a) offentlig støtte, der tilsigter at dække leveomkostningerne, bortset  

 fra uddannelsesstøtte efter afsnit I i denne lov, b) støtte i øvrigt til studiet eller c) løn til studiet.
 4) Afbrydelse af studiet.
 Stk. 2. Den Ph.D.-studerende skal efter stipendiegivers anmodning  

 dokumentere, at fravær fra Ph.D.-studiet skyldes sygdom, eller dokumentere  

 fødsel eller adoption.
 § 55. Stipendiegiver bestemmer:
 1) Indhold og udformning af ansøgninger, dokumentation m.v.
 2) Frister for aflevering af ansøgninger, dokumentation m.v.
 3) Hvordan stipendiet udbetales.
 4) Rammerne for de studerendes lønnede arbejde ved siden af Ph.D.-studiet.
 5) Hvilke oplysninger m.v. der gives skriftligt.
 § 56. Stipendiegiver indhenter oplysning i styrelsen om den  

 studerendes tidligere forbrug af stipendierater til Ph.D.-studier, inden  

 Ph.D-stipendiet tildeles.
Stk. 2. Stipendiegiver kan hos offentlige myndigheder og private  

 institutioner indhente oplysninger til brug ved afgørelsen af, om en ansøger  

 er berettiget til Ph.D.-stipendium.
Stipendiegiver kan herunder fastsætte,  

 hvilke oplysninger der skal gives i elektronisk form.
§ 57. Stipendiegiver giver styrelsen oplysning om tildelte  

 Ph.D.-stipendier.
Stipendiegiver oplyser om den Ph.D.-studerendes navn og  

 personnummer og det antal stipendierater, der er tildelt.
 Stk. 2. Stipendiegiver giver ved hvert støtteårs udløb styrelsen  

 oplysning om:
 1) Den studerendes navn og personnummer.
 2) Det antal stipendierater, der er udbetalt i støtteåret.
 3) Perioder, hvor udbetaling er sket.
 4) Ændringer i antallet af tidligere tildelte stipendierater efter § 52,  

 stk. 2 og 3.
 5) Tildelte supplerende stipendierater efter § 53.
 Stk. 3. Stipendiegiver giver styrelsen oplysning om det antal  

 stipendierater, der er udbetalt i kalenderåret, når en Ph.D.-studerende  

 afbryder eller afslutter Ph.D.-studiet, og når indskrivningen ophører.
 Stk. 4. Styrelsen kan fastsætte frister for indsendelse af  

 oplysninger efter stk. 1-3.
 Stk. 5. Styrelsen kan bestemme, at oplysninger, der skal gives til  

 styrelsen, gives i elektronisk form.
§ 58. Når den højere uddannelsesinstitution, hvor den  

 Ph.D.-studerende er indskrevet til Ph.D.-studiet, ikke er stipendiegiver,  

 skal institutionen give oplysning til stipendiegiver, hvis 1) den Ph.-D.-studerendes indskrivning ophører, 2) den studerende afbryder studiet eller 3) den studerende er fraværende fra studiet på grund af sygdom, fødsel  

 eller adoption.
 § 59. Stipendierater, den Ph.D.-studerende har modtaget, skal  

 tilbagebetales, hvis den studerende har tilsidesat oplysningspligten efter §  

 54, stk. 1, eller i øvrigt modtaget stipendierater mod bedre vidende.
Stk. 2. Stipendiegiver kan indgå aftale om afdragsvis  

 tilbagebetaling.
Afdragsordningen bortfalder, hvis ydelserne trods påkrav  

 udebliver.
Stk. 3. Det til enhver tid skyldige beløb forrentes med en årlig  

 rente, der svarer til den, der følger af lov om renter ved forsinket  

 betaling.
Renten tilskrives en gang om året.
 Stk. 4. Inddrivelse kan ske efter bestemmelserne om  

 lønindeholdelse i afsnit I og III i denne lov.
§ 60. Stipendiegiver træffer afgørelse i alle spørgsmål i  

 forbindelse med tildeling og udbetaling af Ph.D.-stipendium.
Stipendiegivers  

 afgørelse kan ikke indbringes for anden administrativ myndighed.
Afsnit III Strafbestemmelse vedrørende overtrædelse af bestemmelserne om  

 lønindeholdelse § 61. Undervisningsministeren kan fastsætte regler om straf af  

 bøde for overtrædelse af regler fastsat efter § 37 om inddrivelse af  

 misligholdt gæld.
Stk. 2. Er en overtrædelse begået af et selskab, en forening, en  

 selvejende institution eller lignende, kan der pålægges den juridiske person  

 som sådan bødeansvar.
Er overtrædelsen begået af staten, en kommune eller et  

 kommunalt fællesskab, jf. § 60 i lov om kommunernes styrelse, kan der  

 pålægges staten, kommunen eller det kommunale fællesskab bødeansvar.
Afsnit IV Ikrafttrædelses- og overgangsbestemmelser § 62. Loven træder i kraft den 1. januar 1996. § 62, stk. 4,  

 træder i kraft dagen efter bekendtgørelsen i Lovtidende og har virkning fra  

 den 1. april 1995. § 23, stk. 3, nr. 3, og stk. 4, træder dog i kraft den 1.  

 juli 1995 og har virkning for opgørelsen af egenindkomsten for støtteåret  

 1994 og senere. § 30, stk. 2, har virkning for tilbagebetaling af foreløbige  

 beløb, der er udbetalt for støtteåret 1996 og senere. § 14 og § 19, stk. 3-6,  

 har virkning for fødsler, der finder sted den 1. januar 1996 og senere.  

 Regulering af beløb efter § 12, stk. 3, sker første gang med virkning fra den  

 1. januar 1996.
Stk. 2. Lov om statens uddannelsesstøtte, jf. lovbekendtgørelse  

 nr. 336 af 2. maj 1994, ophæves.
Bestemmelserne om den endelige  

 støttetildeling finder dog fortsat anvendelse for tildelingen for støtteåret  

 1995. Bestemmelsen om tilbagebetaling af for meget udbetalt  

 uddannelsesstøtte, der er tildelt før den 1. januar 1991, finder dog fortsat  

 anvendelse. § 23 i lov nr. 459 af 1. juni 1994 om den fri  

 ungdomsuddannelse ophæves.
Stk. 3. Regler, der er fastsat efter den hidtil gældende lov om  

 statens uddannelsesstøtte, der er nævnt i stk. 2, forbliver i kraft, indtil  

 de afløses af regler fastsat efter denne lov.
Overtrædelse af reglerne  

 straffes med bøde.
Stk. 4. En uddannelsessøgende moder, der har ret til  

 uddannelsesstøtte og får forlænget støtteperioden med 12 måneder efter § 3,  

 stk. 6, i den hidtil gældende lov om statens uddannelsesstøtte, kan efter  

 ansøgning få den ekstra støtte på 12 klip udbetalt med 2 klip om måneden i  

 forbindelse med fødslen eller adoptionen, hvis denne finder sted i perioden  

 1. april 1995-31. december 1995. Udbetaling af støtte med 2 klip om måneden  

 kan tidligst ske 2 måneder før fødslen eller adoptionen og tidligst med  

 virkning fra den 1. april 1995. Hvis moderen efter udløbet af perioden med  

 ekstra støtte ikke kan begynde på uddannelsen igen på grund af  

 uddannelsesinstitutionens forhold, kan styrelsen bestemme, at hun skal have  

 tildelt ekstra klip som følge af denne forsinkelse.
En uddannelsessøgende  

 moder, der har ret til uddannelsesstøtte uden for klippekortet og får  

 dispensation fra kravet om studieaktivitet, kan efter ansøgning få udbetalt  

 støtten med dobbelt beløb i 6 måneder i forbindelse med fødslen eller  

 adoptionen, hvis denne finder sted i perioden 1. april 1995-31. december  

 1995. Udbetaling af støtte med dobbelt beløb kan tidligst ske 2 måneder før  

 fødslen eller adoptionen og tidligst med virkning fra den 1. april 1995. Hvis  

 moderen efter udløbet af perioden med ekstra støtte ikke kan begynde på  

 uddannelsen igen på grund af uddannelsesinstitutionens forhold, kan styrelsen  

 bestemme, at hun skal have tildelt ekstra støtte som følge af denne  

 forsinkelse.
 Stk. 5. Undervisningsministeren kan fastsætte regler om overførsel  

 til det støttesystem, der gælder fra den 1. januar 1996, af  

 uddannelsessøgende, der er i gang med eller har været i gang med en  

 uddannelse før den 1. januar 1996.
Stk. 6. Uddannelsessøgende, der før den 1. juli 1993 begyndte på  

 en uddannelse i Danmark, der gav ret til uddannelsesstøtte, og stadig er i  

 gang med denne, kan fortsat få supplerende stipendium som tilskud til dækning  

 af betaling for undervisningen indtil denne uddannelses afslutning.  

 Uddannelsessøgende, der før den 1. august 1994 begyndte på en uddannelse på  

 Den Frie Lærerhøjskole i Ollerup og stadig er i gang med denne, kan dog  

 fortsat få supplerende stipendium som tilskud til dækning af betaling for  

 undervisningen indtil denne uddannelses afslutning.
Uddannelsessøgende, der  

 før den 1. juli 1992 begyndte på en uddannelse i udlandet, der giver ret til  

 uddannelsesstøtte, og stadig er i gang med denne, kan fortsat få supplerende  

 stipendium som tilskud til dækning af betaling for undervisningen til denne  

 uddannelse.
De uddannelsessøgende kan få stipendiet indtil udløbet af den  

 periode, hvor det er godkendt, at uddannelsen gav ret til uddannelsesstøtte  

 efter de regler, der var gældende før den 1. juli 1992.
 Stk. 7. Uddannelsessøgende, der før den 15. marts 1988 er begyndt  

 på en videregående uddannelse, der gav ret til uddannelsesstøtte, og som er  

 blevet indplaceret i klippekortsystemet med udgangspunkt i sædvanlig  

 studietid plus 1 år, kan få udbetalt dobbeltklip efter § 19 i det omfang,  

 klippene er opsparet efter den 1. august 1989.
 § 63. Loven finder ikke anvendelse for uddannelsessøgende ved  

 uddannelsesinstitutioner på Færøerne.
