Nr LSF 119 Forslag til Lov om ophavsret(* 1) Fremsat af kulturministeren (Jytte Hilden) den 18. januar 1995 Vedtaget ved tredjebehandling den 2. juni 1995 Lov nr. 395 af 14/06/1995 Kapitel 1 Ophavsrettens genstand og indhold Beskyttede værker § 1. Den, som frembringer et litterært eller kunstnerisk værk, har  

 ophavsret til værket, hvad enten dette fremtræder som en i skrift eller tale  

 udtrykt skønlitterær eller faglitterær fremstilling, som musikværk eller  

 sceneværk, som filmværk eller fotografisk værk, som værk af billedkunst,  

 bygningskunst eller brugskunst, eller det er kommet til udtryk på anden måde.
 Stk. 2. Kort samt tegninger og andre i grafisk eller plastisk form  

 udførte værker af beskrivende art henregnes til litterære værker.
 Stk. 3. Værker i form af edb-programmer henregnes til litterære  

 værker.
Beskyttelsens indhold § 2. Ophavsretten medfører, med de i denne lov angivne  

 indskrænkninger, eneret til at råde over værket ved at fremstille eksemplarer  

 af det og ved at gøre det tilgængeligt for almenheden i oprindelig eller  

 ændret skikkelse, i oversættelse, omarbejdelse i anden litteratur- eller  

 kunstart eller i anden teknik.
 Stk. 2. Som fremstilling af eksemplarer anses også det forhold, at  

 værket overføres på indretninger, som kan gengive det.
Stk. 3. Værket gøres tilgængeligt for almenheden, når 1) eksemplarer af værket udbydes til salg, udlejning eller udlån eller på  

 anden måde spredes til almenheden, 2) eksemplarer af værket vises offentligt, herunder udsendes i fjernsyn,  

 eller 3) værket fremføres offentligt, herunder udsendes i radio eller fjernsyn.
 Stk. 4. Som offentlig fremførelse efter stk. 3, nr. 3, anses også  

 fremførelse i en erhvervsvirksomhed, der finder sted for en større kreds, som  

 ellers måtte anses som ikkeoffentlig.
 § 3. Ophavsmanden har krav på at blive navngivet i  

 overensstemmelse med, hvad god skik kræver, såvel på eksemplarer af værket  

 som når dette gøres tilgængeligt for almenheden.
 Stk. 2. Værket må ikke ændres eller gøres tilgængeligt for  

 almenheden på en måde eller i en sammenhæng, der er krænkende for  

 ophavsmandens litterære eller kunstneriske anseelse eller egenart.
 Stk. 3. Sin ret efter denne paragraf kan ophavsmanden ikke  

 frafalde, medmindre det gælder en efter art og omfang afgrænset brug af  

 værket.
Bearbejdelser § 4. Den, som oversætter, omarbejder eller på anden måde  

 bearbejder et værk, herunder overfører det til en anden litteratur- eller  

 kunstart, har ophavsret til værket i denne skikkelse, men kan ikke råde over  

 det på en måde, som strider mod ophavsretten til det oprindelige værk.
 Stk. 2. Ophavsretten til et nyt og selvstændigt værk, som er  

 frembragt gennem fri benyttelse af et andet, er ikke afhængig af ophavsretten  

 til det oprindelige værk.
Samleværker § 5. Den, som ved at sammenstille værker eller dele af værker  

 frembringer et litterært eller kunstnerisk samleværk, har ophavsret til  

 dette, men retten gør ingen indskrænkning i ophavsretten til de enkelte  

 værker.
Fællesværker § 6. Har et værk to eller flere ophavsmænd, uden at de enkeltes  

 bidrag kan udskilles som selvstændige værker, har de ophavsret til værket i  

 fællesskab.
Enhver af dem kan dog påtale retskrænkelser.
 Formodning om ophavsrettens indehaver m.v.
 § 7. Som ophavsmand anses, når ikke andet er oplyst, den, hvis  

 navn eller alment kendte pseudonym eller mærke på sædvanlig måde er påført  

 eksemplarer af værket eller opgives, når det gøres tilgængeligt for  

 almenheden.
 Stk. 2. Er et værk udgivet, uden at ophavsmanden er angivet i  

 overensstemmelse med stk. 1, kan udgiveren, hvis denne er nævnt, og ellers  

 forlæggeren handle på ophavsmandens vegne, indtil denne bliver angivet på et  

 nyt oplag.
Offentliggørelse og udgivelse § 8. Et værk anses for offentliggjort, når det lovligt er gjort  

 tilgængeligt for almenheden.
 Stk. 2. Et værk anses for udgivet, når eksemplarer af værket med  

 ophavsmandens samtykke er bragt i handelen eller på anden måde spredt blandt  

 almenheden.
Offentlige aktstykker § 9. Love, administrative forskrifter, retsafgørelser og lignende  

 offentlige aktstykker er ikke genstand for ophavsret.
Stk. 2. Bestemmelsen i stk. 1 gælder ikke for værker, der  

 fremtræder som selvstændige bidrag i de i stk. 1 nævnte aktstykker.
Sådanne  

 værker må dog gengives i forbindelse med aktstykket.
Retten til videre  

 udnyttelse afhænger af de i øvrigt gældende regler.
Forholdet til beskyttelse efter anden lovgivning § 10. Beskyttelse efter lov om mønstre udelukker ikke ophavsret.
 Stk. 2. Halvlederprodukters udformning (topografi) nyder ikke  

 beskyttelse efter denne lov, men beskyttes efter reglerne i lov om  

 beskyttelse af halvlederprodukters udformning (topografi).
Kapitel 2 Indskrænkninger i ophavsretten Almindelige bestemmelser § 11. Bestemmelserne i dette kapitel gør ikke indskrænkninger i  

 ophavsmandens ret i henhold til § 3 ud over, hvad der følger af § 29.
 Stk. 2. Når et værk anvendes i henhold til dette kapitel, må  

 værket ikke ændres i videre udstrækning, end den tilladte brug kræver.  

 Gengives værket offentligt, skal kilden angives i overensstemmelse med, hvad  

 god skik kræver.
Eksemplarfremstilling til privat brug § 12. Af et offentliggjort værk må enhver fremstille eller lade  

 fremstille enkelte eksemplarer til sin private brug.
Sådanne eksemplarer må  

 ikke udnyttes på anden måde.
Stk. 2. Bestemmelsen i stk. 1 giver ikke ret til at 1) opføre et bygningsværk, 2) fremstille et eksemplar af et kunstværk ved afstøbning, ved aftryk fra  

 original plade eller stok eller på nogen anden måde, som indebærer, at  

 eksemplaret kan opfattes som en original, 3) fremstille eksemplarer af edb-programmer i digitaliseret form eller 4) fremstille eksemplarer i digital form af andre værker, når  

 eksemplarfremstillingen sker på grundlag af en gengivelse af værket i  

 digitaliseret form.
Stk. 3. Bestemmelsen i stk. 1 giver ikke ret til at benytte  

 fremmed medhjælp ved eksemplarfremstillingen, når der er tale om 1) musikværker, 2) filmværker, 3) værker af brugskunst eller 4) kunstværker, såfremt eksemplarfremstillingen har form af en kunstnerisk  

 gengivelse.
 Stk. 4. Bestemmelsen i stk. 1 giver ikke brugeren ret til ved  

 eksemplarfremstilling af musikværker og filmværker at anvende teknisk udstyr,  

 der er stillet til rådighed for almenheden på biblioteker, i  

 forretningslokaler eller på andre offentligt tilgængelige steder.
Eksemplarfremstilling inden for undervisningsvirksomhed § 13. Til brug i undervisningsvirksomhed kan der ved fotokopiering  

 eller lignende fremstilles eksemplarer af udgivne værker samt ved optagelse  

 foretages eksemplarfremstilling af værker, som udsendes i radio eller  

 fjernsyn, såfremt betingelserne for aftalelicens efter § 50 er opfyldt.
De  

 nævnte eksemplarer må kun udnyttes inden for undervisningsvirksomhed, som  

 omfattes af den i § 50 forudsatte aftale.
 Stk. 2. Bestemmelsen i stk. 1 om optagelse gælder ikke for  

 filmværker, som indgår i biografernes almindelige repertoire af spillefilm,  

 medmindre der ved udsendelsen i fjernsyn kun er benyttet mindre dele af  

 værket.
Stk. 3. Lærere og elever må som led i undervisningsvirksomhed  

 foretage optagelser af deres egne fremførelser af værker.
Optagelserne må  

 ikke udnyttes på anden måde.
 Eksemplarfremstilling inden for erhvervsvirksomhed m.v.
§ 14. Offentlige eller private institutioner, organisationer og  

 erhvervsvirksomheder kan til intern brug i deres virksomhed ved fotokopiering  

 eller lignende fremstille eller lade fremstille eksemplarer af fagmæssige  

 artikler i aviser, tidsskrifter og samleværker, af korte afsnit af andre  

 udgivne værker af fagmæssig art samt af illustrationer, som er gengivet i  

 tilslutning til teksten, såfremt betingelserne for aftalelicens efter § 50 er  

 opfyldt.
Sådanne eksemplarer må kun udnyttes inden for virksomhed, som  

 omfattes af den i § 50 forudsatte aftale.
 Eksemplarfremstilling på sygehuse m.v.
§ 15. Sygehuse, plejehjem, fængsler og andre døgninstitutioner  

 inden for social- og sundhedsområdet, kriminalforsorgen og lignende må til  

 kortvarig brug for institutionens beboere m.fl. foretage optagelser af  

 værker, der udsendes i radio eller fjernsyn.
Sådanne optagelser må kun  

 udnyttes inden for den pågældende institution.
Eksemplarfremstilling på arkiver, biblioteker og museer § 16. Kulturministeren kan fastsætte nærmere regler, hvorefter  

 arkiver, biblioteker og museer på nærmere fastsatte vilkår kan fremstille  

 enkelte eksemplarer af værker til brug i deres virksomhed.
Sker  

 eksemplarfremstillingen i form af lyd- og billedoptagelse eller i digital  

 form, må eksemplarerne ikke uden ophavsmandens samtykke udlånes eller på  

 anden måde gøres tilgængelige for almenheden uden for arkivet, biblioteket  

 eller museet.
Eksemplarfremstilling til syns- og hørehandicappede § 17. Af udgivne litterære eller musikalske værker må der  

 fremstilles eksemplarer i blindeskrift.
Eksemplarer af sådanne værker må  

 endvidere affotograferes til brug ved undervisningen på skoler for døve og  

 talelidende.
Kulturministeren kan fastsætte nærmere regler om, at  

 bestemmelsen i 1. pkt. kan udvides til også at omfatte andre former for  

 eksemplarfremstilling.
Stk. 2. Af udgivne litterære værker må der, når det ikke sker i  

 erhvervsøjemed, ved lydoptagelse fremstilles eksemplarer med henblik på udlån  

 til blinde, svagtseende, ordblinde, læsehandicappede og andre, som er ude af  

 stand til at læse almindelige bøger.
Ophavsmanden har krav på vederlag.
Stk. 3. Statslige eller kommunale institutioner og andre sociale  

 eller almennyttige institutioner kan til brug for syns- og hørehandicappede  

 ved lyd- eller billedoptagelse fremstille eksemplarer af værker, der udsendes  

 i radio eller fjernsyn, såfremt betingelserne for aftalelicens efter § 50 er  

 opfyldt.
Sådanne optagelser må kun udnyttes inden for virksomhed, som  

 omfattes af den i § 50 forudsatte aftale.
 Fremstilling af antologier til brug i undervisningsvirksomhed m.v.
§ 18. Mindre dele af litterære værker og musikværker eller sådanne  

 værker af ringe omfang må til brug i undervisningsvirksomhed gengives i  

 samleværker sammenstillet af bidrag fra et større antal ophavsmænd, når 5 år  

 er forløbet efter det år, da værket blev udgivet.
I tilslutning til teksten  

 kan også kunstværker og værker af beskrivende art, jf. § 1, stk. 2, gengives,  

 når 5 år er forløbet efter det år, da værket blev offentliggjort.  

 Ophavsmanden har krav på vederlag.
 Stk. 2. Bestemmelsen i stk. 1 finder ikke anvendelse på værker,  

 der er udarbejdet til brug i undervisningsvirksomhed.
Stk. 3. Enkelte udgivne sangtekster må gengives i sanghæfter til  

 brug for deltagerne i et møde.
Der må dog ikke fremstilles mere end 300  

 eksemplarer af hvert sanghæfte.
Spredning af eksemplarer § 19. Når et eksemplar af et værk med ophavsmandens samtykke er  

 solgt eller på anden måde overdraget til andre, må eksemplaret spredes  

 videre.
Stk. 2. Uanset bestemmelsen i stk. 1 er det ikke tilladt uden  

 ophavsmandens samtykke til almenheden at sprede eksemplarer af værker gennem  

 udlejning.
Dette gælder dog ikke for bygningsværker og brugskunst.
Stk. 3. Uanset bestemmelsen i stk. 1 er det ikke tilladt uden  

 ophavsmandens samtykke til almenheden at sprede eksemplarer af filmværker og  

 eksemplarer af edb-programmer i digitaliseret form gennem udlån.
Dette gælder  

 dog ikke, når et eksemplar af et edb-program i digitaliseret form udgør en  

 del af et litterært værk og udlånes sammen med dette.
 Stk. 4. Bestemmelsen i stk. 1 medfører ingen indskrænkning i  

 retten til at modtage afgift m.v. efter lov om biblioteksafgift.
Visning af eksemplarer § 20. Når et værk er udgivet, eller når et eksemplar af et  

 kunstværk af ophavsmanden er overdraget til andre, må de udgivne eller  

 overdragne eksemplarer vises offentligt.
Stk. 2. Bestemmelsen i stk. 1 gælder ikke for visning af  

 eksemplarer af kunstværker i fjernsyn eller film.
Det samme gælder for  

 visning af eksemplarer af litterære eller musikalske værker, hvis værkets  

 indhold derved gøres tilgængeligt for almenheden.
Offentlig fremførelse § 21. Et udgivet værk, som ikke er et sceneværk eller et filmværk,  

 må fremføres offentligt 1) ved lejligheder, hvor tilhørerne eller tilskuerne har adgang uden  

 betaling, hvis fremførelsen ikke er det væsentlige ved den pågældende  

 foranstaltning, og hvis denne ikke finder sted i erhvervsøjemed, og 2) når fremførelsen sker til brug ved gudstjeneste eller undervisning.
 Stk. 2. Bestemmelsen i stk. 1, nr. 2, gælder ikke for fremførelse  

 i radio eller fjernsyn.
Stk. 3. Udgivne eksemplarer af filmværker, musikværker og værker i  

 digital form kan stilles til rådighed for enkeltpersoner på offentlige  

 biblioteker til personligt gennemsyn eller studium på stedet ved hjælp af  

 teknisk udstyr.
Eksemplarfremstilling er ikke tilladt.
Citat § 22. Af et offentliggjort værk er det tilladt at citere i  

 overensstemmelse med god skik og i det omfang, som betinges af formålet.
 Gengivelse af kunstværker m.v.
 § 23. Offentliggjorte kunstværker og værker af beskrivende art,  

 jf. § 1, stk. 2, må gengives i kritiske eller videnskabelige fremstillinger i  

 tilslutning til teksten, når det sker i overensstemmelse med god skik og i  

 det omfang, som betinges af formålet.
Stk. 2. Offentliggjorte kunstværker må gengives ved omtale af  

 dagsbegivenheder i aviser og tidsskrifter, når det sker i overensstemmelse  

 med god skik og i det omfang, som betinges af formålet.
Bestemmelsen i 1.  

 pkt. finder ikke anvendelse på værker, der er frembragt med henblik på  

 gengivelse i aviser eller tidsskrifter.
 Stk. 3. Udgivne kunstværker eller eksemplarer af kunstværker, der  

 af ophavsmanden er overdraget til andre, må gengives i aviser, tidsskrifter,  

 film og fjernsyn, når gengivelsen er af underordnet betydning i den  

 pågældende sammenhæng.
 § 24. Kunstværker, der indgår i en samling, eller som udstilles  

 eller udbydes til salg, må gengives i kataloger over samlingen og i  

 meddelelser om udstilling eller salg.
Stk. 2. Kunstværker må afbildes, når de er varigt anbragt på eller  

 ved en for almenheden tilgængelig plads eller vej.
Bestemmelsen i 1. pkt.  

 finder ikke anvendelse, såfremt kunstværket er hovedmotivet og gengivelsen  

 udnyttes erhvervsmæssigt.
 Stk. 3. Bygninger må frit afbildes.
Reportage af dagsbegivenheder § 25. Når fremførelse eller visning af et værk indgår i en  

 dagsbegivenhed og denne gengives i film, radio eller fjernsyn, må værket  

 medtages i det omfang, det sker som et naturligt led i gengivelsen af  

 dagsbegivenheden.
 Offentlige forhandlinger, aktindsigt m.v.
§ 26. Forhandlinger i Folketinget, kommunalbestyrelserne og andre  

 valgte offentlige myndigheder, i retssager samt på offentlige møder, som  

 afholdes til drøftelse af almene spørgsmål, må gengives uden ophavsmandens  

 samtykke.
Ophavsmanden har dog eneret til at udgive samlinger af sine egne  

 indlæg.
§ 27. Når eksemplarer af værker beskyttet efter denne lov er  

 indgået til en forvaltningsmyndighed i forbindelse med dens virksomhed, er  

 ophavsretten ikke til hinder for, at andre forlanger aktindsigt i eksemplarer  

 af værker, herunder forlanger afskrift eller kopi, i overensstemmelse med  

 lovgivningens bestemmelser herom.
Det samme gælder for værker, som er  

 frembragt inden for den pågældende forvaltningsmyndighed.
Stk. 2. Ophavsretten er ikke til hinder for, at arkivalier, der er  

 afleveret til et offentligt arkiv, gøres tilgængelige for almenheden i  

 overensstemmelse med arkivlovgivningens bestemmelser herom.
Der må dog ikke  

 udleveres afskrifter eller fremstilles kopier af private arkivalier.
 Stk. 3. Retten til videre udnyttelse af værker, hvortil der i  

 henhold til stk. 1 eller 2 er givet adgang, eller hvoraf der er udleveret  

 afskrifter eller kopier, afhænger af de i øvrigt gældende regler.
§ 28. Det er tilladt at gengive værker i forbindelse med retssager  

 og sager i administrative nævn og lignende i det omfang, som betinges af  

 formålet.
Retten til videre udnyttelse afhænger af de i øvrigt gældende  

 regler.
Ændring af bygninger og brugsgenstande § 29. Bygninger kan ændres af ejeren uden ophavsmandens samtykke,  

 når det sker af tekniske grunde eller af hensyn til deres praktiske  

 anvendelighed.
 Stk. 2. Brugsgenstande kan ændres af ejeren uden ophavsmandens  

 samtykke.
Særlige bestemmelser om radio og fjernsyn § 30. Danmarks Radio, TV 2 samt Færøernes Radio (Utvarp Føroya),  

 Færøernes Fjernsyn (Sjonvarp Føroya) og Grønlands Radio (Kalaallit Nunaata  

 Radioa) kan i radio eller fjernsyn udsende udgivne værker, såfremt  

 betingelserne for aftalelicens efter § 50 er opfyldt.
Bestemmelsen i 1. pkt.  

 gælder ikke for sceneværker og filmværker.
 Stk. 2. Ophavsmanden kan over for radio- eller  

 fjernsynsforetagendet nedlægge forbud mod værkets udsendelse i henhold til  

 stk. 1.
 Stk. 3. Kulturministeren kan fastsætte, at bestemmelserne i stk. 1  

 og 2 skal finde tilsvarende anvendelse på aftaler, der er indgået af andre  

 radio- og fjernsynsforetagender.
 Stk. 4. Bestemmelsen i stk. 1 finder tilsvarende anvendelse, når  

 ophavsmanden til et kunstværk har overdraget et eller flere eksemplarer til  

 andre.
 Stk. 5. Bestemmelsen i stk. 1, 1. pkt., finder ikke anvendelse på  

 udsendelser i radio og fjernsyn via satellit, medmindre der samtidig af det  

 pågældende radio- eller fjernsynsforetagende foretages udsendelse over et  

 jordsendenet.
§ 31. Radio- og fjernsynsforetagender må til brug i deres  

 udsendelser optage værker på bånd, film eller anden indretning, der kan  

 gengive dem, under forudsætning af, at de har ret til at udsende de  

 pågældende værker.
Retten til at gøre således optagne værker tilgængelige for  

 almenheden afhænger af de i øvrigt gældende regler.
 Stk. 2. Kulturministeren kan fastsætte nærmere regler om vilkårene  

 for at foretage sådanne optagelser og om brugen og opbevaringen af disse.
§ 32. Diskussionsudsendelser i radio og fjernsyn, hvorunder almene  

 spørgsmål drøftes, må gengives uden ophavsmandens samtykke.
Ophavsmanden har  

 dog eneret til at udgive samlinger af sine egne indlæg.
§ 33. Værker, som udsendes i radio eller fjernsyn, må optages på  

 bånd, film eller anden indretning, der kan gengive dem, og opbevares i  

 Statens Mediesamling, såfremt udsendelsen er af dokumentarisk værdi.  

 Mediesamlingen må fremstille enkelte eksemplarer af udsendelserne i  

 sikkerheds- og beskyttelsesøjemed samt til forskningsformål.
Retten til  

 videre udnyttelse afhænger af de i øvrigt gældende regler.
 Stk. 2. Kulturministeren kan fastsætte, at bestemmelsen i stk. 1  

 skal finde tilsvarende anvendelse på andre offentlige arkiver.
§ 34. Radio- og fjernsynsforetagender kan efter anmodning udlevere  

 optagelser af radio- og fjernsynsudsendelser til personer og institutioner,  

 der har medvirket i de pågældende udsendelser, eller som anser sig for  

 krænket gennem omtale i en bestemt udsendelse eller gennem offentlig omtale  

 af den pågældende udsendelse.
Optagelser, der er udleveret i henhold til 1.  

 pkt., må kun benyttes til intern brug.
 § 35. Værker, som udsendes i radio eller fjernsyn, må fordeles  

 over kabelanlæg og videreudsendes til almenheden ved hjælp af radioanlæg, når  

 dette sker uden ændringer og samtidig med, at udsendelsen finder sted.
Stk. 2. Ophavsmanden har krav på vederlag.
Dette gælder dog ikke,  

 når radio- eller fjernsynsudsendelser modtages ved hjælp af egen  

 fællesantenne og fordeles over kabelanlæg, som ikke omfatter mere end 25  

 tilslutninger i en bygning eller i en gruppe af nærliggende bygninger.
 Stk. 3. Vederlagskravet kan kun gøres gældende af en af  

 kulturministeren godkendt fællesorganisation, som omfatter ophavsmænd,  

 udøvende kunstnere og andre rettighedshavere, herunder radio- og  

 fjernsynsforetagender og fotografer, hvis værker, præstationer,  

 frembringelser og billeder anvendes i radio- og fjernsynsudsendelser i  

 Danmark.
Stk. 4. Vederlagskravet påhviler ejeren af anlægget.
Er det  

 vederlag, som ejeren skal betale, fastsat som et beløb pr. tilslutning, er  

 brugeren af den enkelte tilslutning pligtig at betale ejeren et beløb, som  

 svarer dertil.
 Stk. 5. Bestemmelsen i stk. 1 finder ikke anvendelse på  

 udsendelser i radio og fjernsyn, som foretages via kommunikationssatellitter,  

 medmindre der samtidig sker direkte udsendelse til almenheden, samt på  

 udsendelser, som sker i kodet form.
 Særlige bestemmelser om edb-programmer m.v.
§ 36. Den, der har ret til at benytte et edb-program, må 1) fremstille sådanne eksemplarer af programmet og foretage sådanne  

 ændringer i programmet, som er nødvendige for, at erhververen kan benytte det  

 efter dets formål, herunder foretage rettelse af fejl, 2) fremstille et sikkerhedseksemplar af programmet, for så vidt det er  

 nødvendigt for benyttelsen af det, og 3) besigtige, undersøge eller afprøve edb-programmet for at fastslå,  

 hvilke ideer og principper der ligger til grund for de enkelte elementer i  

 programmet, hvis dette sker i forbindelse med sådan indlæsning, visning på  

 skærm, kørsel, overførsel, lagring eller lignende af programmet, som  

 vedkommende er berettiget til at udføre.
Stk. 2. Bestemmelserne i stk. 1, nr. 1 og 2, finder tilsvarende  

 anvendelse på andre værker i digitaliseret form, hvis anvendelse styres af et  

 edb-program.
Det er dog ikke tilladt at foretage ændringer i værkerne.
 Stk. 3. Bestemmelserne i stk. 1, nr. 2 og 3, kan ikke fraviges ved  

 aftale.
§ 37. Eksemplarfremstilling af et edb-programs kode og  

 oversættelse af kodens form er tilladt, når dette er en forudsætning for at  

 skaffe de oplysninger, der er nødvendige for at tilvejebringe  

 interoperabilitet mellem et selvstændigt udviklet edb-program og andre  

 edbprogrammer, såfremt 1) handlingerne udføres af licenshaveren eller af en anden person, der har  

 ret til at benytte et eksemplar af et edb-program, eller på disses vegne af  

 en person, der har tilladelse hertil, 2) de oplysninger, der er nødvendige for at tilvejebringe  

 interoperabilitet, ikke tidligere har været let og hurtigt tilgængelige for  

 de i nr. 1 nævnte personer, og 3) handlingerne er begrænset til de dele af det oprindelige edb-program,  

 der er nødvendige for at opnå interoperabilitet.
Stk. 2. De oplysninger, der er indhentet i forbindelse med  

 anvendelsen af stk. 1, må ikke 1) benyttes til andre formål end at gøre det selvstændigt udviklede  

 edb-program interoperabelt, 2) videregives til tredjemand, undtagen når dette er nødvendigt for at  

 gøre det selvstændigt udviklede edb-program interoperabelt, eller 3) benyttes til udvikling, fremstilling eller markedsføring af et  

 edb-program, der i sin udtryksform i vid udstrækning svarer til det  

 oprindelige, eller til nogen anden handling, som krænker ophavsretten.
 Stk. 3. Bestemmelserne i stk. 1 og 2 kan ikke fraviges ved aftale.
Vederlag for erhvervsmæssigt videresalg af kunstværker § 38. Ved erhvervsmæssigt videresalg af eksemplarer af kunstværker  

 har ophavsmanden ret til et vederlag på 5 pct. af salgsprisen ekskl. moms.
Stk. 2. Bestemmelsen i stk. 1 omfatter ikke bygningsværker.
Værker  

 af brugskunst er ikke omfattet, hvis de er fremstillet i flere identiske  

 eksemplarer.
 Stk. 3. Kulturministeren kan fastsætte nærmere regler om  

 vederlagets beregning, herunder bestemmelser om mindstebeløb for den  

 salgspris, som skal medføre ret til vederlag.
Stk. 4. Retten til vederlag består indtil ophavsrettens udløb, jf.  

 § 63. Retten er personlig og uoverdragelig.
Efter ophavsmandens død falder  

 retten dog i arv til ophavsmandens ægtefælle og livsarvinger.
Efterlader  

 ophavsmanden sig ikke ægtefælle eller livsarvinger, tilfalder vederlagsretten  

 den organisation, som er nævnt i stk. 5.
Stk. 5. Retten til vederlag kan kun gøres gældende af en  

 organisation, som er godkendt af kulturministeren.
Organisationen forestår  

 opkrævningen og foretager udlodningen til de berettigede.
Den berettigedes  

 krav mod organisationen består, indtil 3 år er forløbet fra udgangen af det  

 år, i hvilket videresalget fandt sted.
Forældelsen afbrydes ved skriftligt  

 påkrav fra den berettigede.
 Stk. 6. Ved erhvervsmæssigt videresalg som nævnt i stk. 1 er  

 sælgeren forpligtet til at fremsende en årlig opgørelse over salget af  

 kunstværker attesteret af en statsautoriseret eller registreret revisor til  

 den organisation, som er nævnt i stk. 5.
Vederlag for eksemplarfremstilling til privat brug § 39. Den, der erhvervsmæssigt fremstiller eller indfører lyd-  

 eller videobånd eller andre indretninger, hvorpå lyd eller billeder kan  

 optages, skal betale vederlag til ophavsmændene til de i stk. 2 nævnte  

 værker.
 Stk. 2. Vederlaget skal betales for bånd m.v., der er egnet til  

 fremstilling af eksemplarer til privat brug, og kun for værker, som er  

 udsendt i radio eller fjernsyn, eller som er udgivet på fonogram, film,  

 videogram eller lignende.
Stk. 3. Administrationen og kontrollen, herunder opkrævningen,  

 udøves af en fællesorganisation, som repræsenterer en væsentlig del af danske  

 ophavsmænd, udøvende kunstnere og andre rettighedshavere, herunder  

 fremstillere af grammofonplader m.v. og fotografer, og som af  

 kulturministeren er godkendt hertil.
Ministeren kan forlange at få meddelt  

 alle oplysninger om opkrævningen, forvaltningen og fordelingen af vederlaget.
Stk. 4. Organisationen fastsætter retningslinjer for udbetalingen  

 af vederlaget til de berettigede, så fordelingen i videst muligt omfang sker  

 i overensstemmelse med den kopiering, som finder sted.
En tredjedel af det  

 årlige beløb til udbetaling skal dog anvendes til støtte af formål, der er  

 fælles for ophavsmændene m.fl. inden for de grupper, som repræsenteres af  

 organisationen, jf. stk. 3.
§ 40. Vederlaget udgør for 1993 pr. minut spilletid for lydbånd  

 0,045 kr. og for videobånd 0,0625 kr.
Vederlaget reguleres årligt med  

 satsreguleringsprocenten, jf. lov om en satsreguleringsprocent.
 § 41. Virksomheder, der erhvervsmæssigt fremstiller eller indfører  

 lyd- eller videobånd, skal anmeldes hos fællesorganisationen.
 Stk. 2. Organisationen udsteder et bevis for anmeldelsen.
 Stk. 3. Anmeldte virksomheder er berettigede til, uden at  

 vederlaget er berigtiget, at indføre eller fra anden anmeldt virksomhed at  

 modtage lyd- eller videobånd, der er vederlagspligtige efter § 39.
 § 42. Vederlagsperioden er måneden.
 Stk. 2. Anmeldte virksomheder skal opgøre det vederlagspligtige  

 antal lyd- og videobånd, der i perioden er udleveret fra virksomheden, samt  

 disses spilletid.
 Stk. 3. Anmeldte virksomheder, der udtager lyd- eller videobånd  

 til brug i virksomheden, skal medregne forbruget til udleveringen efter stk.  

 2.
 Stk. 4. Opgørelsen specificeres efter retningslinjer, som  

 fastsættes af kulturministeren efter forhandling med fællesorganisationen.  

 Kulturministeren kan endvidere efter forhandling med fællesorganisationen  

 fastsætte retningslinjer for kontrol med den i 1. pkt. nævnte opgørelse.
 § 43. I det vederlagspligtige antal opgjort efter § 42, stk. 2,  

 fradrages:
 1) Antallet af lyd- og videobånd, der er udleveret til en anden anmeldt  

 virksomhed efter § 41, stk. 3.
 2) Antallet af lyd- og videobånd, der er udført.
 3) Antallet af lyd- og videobånd, der vil blive anvendt til professionelle  

 formål, herunder undervisningsformål.
 4) Antallet af lyd- og videobånd, der vil blive anvendt til fremstilling  

 af optagelser til brug for syns- og hørehandicappede.
 5) Antallet af lyd- eller videobånd, der vil blive anvendt til særlige  

 formål, som af kulturministeren er undtaget fra vederlaget.
 Stk. 2. Kulturministeren kan efter forhandling med  

 fællesorganisationen fastsætte retningslinjer for kontrol med fradrag efter  

 stk. 1.
§ 44. Vederlaget tilbagebetales ved 1) erhvervsmæssig udførsel af vederlagsberigtigede lyd- eller videobånd, 2) anvendelse af vederlagsberigtigede lyd- eller videobånd til  

 professionelle formål, herunder undervisning, 3) anvendelse af vederlagsberigtigede lyd- eller videobånd til  

 fremstilling af optagelser, som anvendes af syns- eller hørehandicappede,  

 eller 4) anvendelse af vederlagsberigtigede lyd- eller videobånd til særlige  

 formål, som af kulturministeren er undtaget fra vederlaget.
 Stk. 2. Kulturministeren fastsætter efter forhandling med  

 fællesorganisationen de nærmere retningslinjer for vederlagsgodtgørelse efter  

 stk. 1.
 § 45. Anmeldte virksomheder skal føre regnskab over fremstilling,  

 indførsel og udlevering m.v. af vederlagspligtige lyd- og videobånd.
 Stk. 2. Kulturministeren fastsætter efter forhandling med  

 fællesorganisationen de nærmere retningslinjer for de anmeldte virksomheders  

 regnskabsførelse, herunder udstedelse af fakturaer m.v.
 Stk. 3. Anmeldte virksomheder skal opbevare regnskabsmateriale i 5  

 år efter regnskabsårets udløb.
§ 46. Anmeldte virksomheder skal efter udløbet af hver  

 vederlagsperiode og senest ved udgangen af den følgende måned til  

 fællesorganisationen angive mængden af udleverede lyd- og videokassettebånd  

 og disses spilletid, jf. §§ 42 og 43. Virksomheden skal senest samtidig med  

 angivelsen indbetale vederlaget til organisationen.
Angivelsen skal  

 underskrives af virksomhedens ledelse.
Fælles bestemmelser om tvangslicens § 47. Kan der ikke opnås enighed om størrelsen af vederlag i  

 henhold til § 17, stk. 2, § 18, stk. 1, § 35, § 51, stk. 2, og § 68, kan hver  

 af parterne forelægge spørgsmålet for et af kulturministeren nedsat nævn,  

 Ophavsretslicensnævnet.
Nævnets afgørelse kan ikke indbringes for anden  

 administrativ myndighed.
Kulturministeren fastsætter de nærmere regler for  

 nævnets virksomhed.
 Stk. 2. Kulturministeren kan fastsætte nærmere regler om  

 opkrævning af vederlag i henhold til § 17, stk. 2, § 18, stk. 1, § 35 og §  

 68.
 Stk. 3. Såfremt brugeren af et værk i henhold til § 35 eller § 68  

 ikke betaler det vederlag, der er fastsat ved parternes aftale eller ved  

 Ophavsretslicensnævnets afgørelse, kan det ved dom fastslås, at den  

 pågældende værksudnyttelse kun kan foretages med ophavsmandens samtykke,  

 indtil betaling er sket.
§ 48. Nægter et radio- eller fjernsynsforetagende uden rimelig  

 grund at give samtykke til, at dets udsendelser samtidig og uden ændringer  

 fordeles over kabelanlæg, eller tilbydes en sådan fordeling på urimelige  

 vilkår, kan Ophavsretslicensnævnet på begæring meddele den fornødne  

 tilladelse og fastsætte nærmere vilkår herfor.
Afgørelse om fastsættelse af  

 vederlag kan dog, for så vidt angår udsendelser, som omfattes af § 35, stk.  

 1, kun træffes på grundlag af krav fremsat af foretagendet gennem den i § 35,  

 stk. 3, nævnte fællesorganisation.
Bestemmelserne i § 35, stk. 4, og § 49  

 finder tilsvarende anvendelse på de i 2. pkt. nævnte vederlagskrav.
 Stk. 2. Nægter et radio- eller fjernsynsforetagende efter § 69 at  

 give samtykke til, at foretagendets radio- eller fjernsynsudsendelser optages  

 på en måde, som er omhandlet i § 13, stk. 1, 1. pkt., 2. led, eller § 17,  

 stk. 3, eller kan der ikke opnås enighed om vilkårene for en sådan optagelse,  

 kan Ophavsretslicensnævnet på begæring af hver af parterne meddele den  

 fornødne tilladelse og fastsætte nærmere vilkår herfor.
 Stk. 3. Bestemmelsen i stk. 2 finder kun anvendelse, hvis en  

 organisation af ophavsmænd har indgået en aftale, som omfattes af § 50, jf. §  

 13, stk. 1, 1. pkt., 2. led, eller § 17, stk. 3. Bestemmelsen i § 49 finder  

 tilsvarende anvendelse.
 § 49. Vederlagskrav i henhold til § 17, stk. 2, § 18, stk. 1, § 35  

 og § 68 forældes efter 3 år fra udgangen af det år, i hvilket  

 værksudnyttelsen fandt sted.
 Stk. 2. Såfremt vederlagskravet gøres gældende af en organisation,  

 gælder bestemmelsen i stk. 1 også for ophavsmandens krav mod organisationen.
 Stk. 3. Forældelsen afbrydes ved skriftligt påkrav.
Fælles bestemmelser om aftalelicens § 50. Aftalelicens efter §§ 13 og 14, § 17, stk. 3, og § 30 kan  

 påberåbes af brugere, der har indgået en aftale om den pågældende  

 værksudnyttelse med en organisation, som omfatter en væsentlig del af danske  

 ophavsmænd til en bestemt art af værker.
Aftalelicensen giver brugeren ret  

 til at udnytte andre værker af samme art, selv om ophavsmændene til disse  

 værker ikke repræsenteres af organisationen.
 Stk. 2. Aftalelicensen giver kun brugeren ret til at benytte de  

 ikkerepræsenterede ophavsmænds værker på den måde og på de vilkår, som følger  

 af den indgåede aftale med organisationen og af de i stk. 1 nævnte  

 bestemmelser.
 § 51. For værksudnyttelse i henhold til §§ 13 og 14, § 17, stk. 3,  

 og § 30 skal de regler, som organisationen har fastsat med hensyn til  

 fordelingen af vederlag mellem de af organisationen repræsenterede  

 ophavsmænd, finde tilsvarende anvendelse over for ikkerepræsenterede  

 ophavsmænd.
Stk. 2. Ikkerepræsenterede ophavsmænd kan gøre krav på individuelt  

 vederlag, selv om en sådan ret hverken fremgår af aftalen med brugeren eller  

 af organisationens vederlagsregler.
Størrelsen af det individuelle vederlag  

 kan fastsættes efter bestemmelsen i § 47, stk. 1. Vederlagskravet kan kun  

 rettes mod organisationen.
 Stk. 3. Bestemmelsen i § 49 finder tilsvarende anvendelse på  

 vederlagskrav i henhold til de i stk. 1 og 2 nævnte bestemmelser.
 § 52. Hvis forhandlinger om indgåelse af aftaler som nævnt i § 13,  

 stk. 1, § 14 og § 17, stk. 3, ikke fører til noget resultat, kan hver af  

 parterne kræve mægling.
Stk. 2. Krav om mægling rettes til kulturministeren.
Kravet kan  

 fremsættes, når en af parterne har afbrudt forhandlingerne eller afvist et  

 ønske om forhandlinger, eller når forhandlingerne ikke synes at ville føre  

 til noget resultat.
Stk. 3. Mæglingen foretages af en forligsmand, der udpeges af  

 kulturministeren.
Forligsforhandlingerne skal baseres på parternes eventuelle  

 løsningsforslag.
Forligsmanden kan foreslå parterne at lade tvisten afgøre  

 ved voldgift og kan medvirke ved udpegningen af voldgiftsmænd.
 Stk. 4. Forligsmanden kan fremsætte forslag til tvistens løsning  

 og kan kræve, at et sådant forslag forelægges parternes kompetente organer  

 til vedtagelse eller forkastelse inden en af forligsmanden fastsat frist.  

 Forligsmanden underretter kulturministeren om mæglingens udfald.
Stk. 5. Forligsmanden kan bestemme, at aftaler skal forblive i  

 kraft, selv om aftaleperioden er udløbet eller vil udløbe under  

 forhandlingerne.
Aftalen kan dog ikke forlænges i mere end to uger efter, at  

 parterne har taget stilling til et endeligt mæglingsforslag eller forslag til  

 voldgiftsbehandling, eller efter at forligsmanden har meddelt, at der ikke er  

 basis for at fremsætte sådanne forslag.
 Stk. 6. Den, der er eller har været forligsmand, må ikke ubeføjet  

 røbe eller udnytte, hvad denne har fået kendskab til som forligsmand.
Kapitel 3 Ophavsrettens overgang til andre Almindelige bestemmelser § 53. Ophavsmanden kan med de begrænsninger, der følger af §§ 3 og  

 38, helt eller delvis overdrage sine rettigheder efter denne lov.
 Stk. 2. Overdragelse af eksemplarer indbefatter ikke overdragelse  

 af ophavsretten.
 Stk. 3. Har ophavsmanden overdraget en ret til at udnytte værket  

 på en bestemt måde eller ved bestemte midler, giver overdragelsen ikke  

 erhververen ret til at udnytte værket på andre måder eller ved andre midler.
 Stk. 4. Bestemmelserne i §§ 54-59 om overdragelse af ophavsret kan  

 fraviges ved aftale mellem parterne, medmindre andet er fastsat i de enkelte  

 bestemmelser.
§ 54. Erhververen har pligt til at udnytte værket.
Ophavsmanden  

 kan hæve aftalen, hvis erhververen ikke har udnyttet værket inden en rimelig  

 tid eller senest inden 5 år efter det tidspunkt, hvor aftalen er opfyldt fra  

 ophavsmandens side.
 § 55. Hvis aftalen ikke udtrykkeligt specificerer enkelte  

 udnyttelsesformer, som omfattes af overdragelsen, kan ophavsmanden med  

 rimeligt varsel opsige overdragelsen af rettighederne til de uspecificerede  

 udnyttelsesformer, der ikke er iværksat af erhververen, inden 3 år er  

 forløbet fra det tidspunkt, hvor aftalen er opfyldt fra ophavsmandens side.
Ændringer og videreoverdragelse § 56. Overdragelse af ophavsret giver ikke erhververen ret til at  

 ændre værket, medmindre ændringen er sædvanlig eller åbenbart forudsat.
Stk. 2. Overdragelse af ophavsret giver ikke erhververen ret til  

 at videreoverdrage ophavsretten, medmindre videreoverdragelsen er sædvanlig  

 eller åbenbart forudsat.
Overdrageren vedbliver at være ansvarlig for, at  

 aftalen med ophavsmanden bliver opfyldt.
Afregning og kontrol § 57. Hvis ophavsmandens vederlag afhænger af erhververens  

 omsætning, salgstal eller lignende, kan ophavsmanden kræve, at der sker  

 afregning mindst en gang om året.
Ophavsmanden kan ligeledes kræve, at  

 afregningen ledsages af fyldestgørende oplysninger om de forhold, der har  

 ligget til grund for vederlagsberegningen.
Stk. 2. Ophavsmanden kan kræve, at erhververens regnskaber,  

 bogføring og lagerbeholdning samt attestationer fra den, som har udnyttet  

 værket, ved den årlige afregning efter stk. 1 stilles til rådighed for en af  

 ophavsmanden udpeget statsautoriseret eller registreret revisor.
Revisoren må  

 oplyse ophavsmanden om den foretagne afregnings rigtighed og om eventuelle  

 uregelmæssigheder.
Revisoren har i øvrigt tavshedspligt om alle andre  

 forhold, som denne bliver bekendt med ved gennemgangen.
 Stk. 3. Bestemmelserne i stk. 1 og 2 kan ikke fraviges til skade  

 for ophavsmanden.
Særlige bestemmelser om aftaler om indspilning af film § 58. En aftale om at medvirke ved indspilningen af en film  

 indebærer, at ophavsmanden ikke kan modsætte sig, at 1) der fremstilles eksemplarer af filmen, 2) eksemplarer af filmen spredes til almenheden, 3) filmen fremføres offentligt eller 4) filmen forsynes med tekster eller tale på et andet sprog.
Stk. 2. Bestemmelsen i stk. 1 finder ikke anvendelse på 1) allerede eksisterende værker, 2) drejebøger, dialoger og musikværker, som er frembragt med henblik på  

 fremstillingen af filmen, eller 3) filmens hovedinstruktør.
Særlige bestemmelser om edb-programmer frembragt i  

 ansættelsesforhold § 59. Ophavsretten til et edb-program, der er frembragt af en  

 arbejdstager under udførelsen af dennes arbejde eller efter arbejdsgiverens  

 anvisninger, overgår til arbejdsgiveren.
Bestilte portrætbilleder § 60. Ophavsmanden kan ikke udøve sine rettigheder til et bestilt  

 portrætbillede uden samtykke fra bestilleren.
Arv og kreditorforfølgning § 61. Ved ophavsmandens død finder arvelovgivningens almindelige  

 regler anvendelse på ophavsretten.
 Stk. 2. Ved testamente kan ophavsmanden med bindende virkning også  

 for ægtefælle og livsarvinger give forskrifter om udøvelse af ophavsretten  

 eller overlade det til en anden at give sådanne forskrifter.
 § 62. Ophavsmandens ret til at råde over sit værk kan ikke gøres  

 til genstand for kreditorforfølgning hverken hos ophavsmanden eller hos  

 nogen, til hvem retten er overgået ifølge ægteskab eller arv.
Stk. 2. Kreditorforfølgning i eksemplarer af værket kan heller  

 ikke foretages hos ophavsmanden selv eller hos nogen, til hvem eksemplarer er  

 overgået ifølge ægteskab eller arv, hvis forfølgningen retter sig mod 1) manuskripter, 2) stokke, plader, forme eller lignende, hvorved et kunstværk kan udføres,  

 eller 3) eksemplarer af kunstværker, som ikke er udstillet, udbudt til salg  

 eller på anden måde godkendt til offentliggørelse.
Kapitel 4 Ophavsrettens gyldighedstid § 63. Ophavsretten til et værk varer, indtil 70 år er forløbet  

 efter ophavsmandens dødsår eller for de i § 6 omhandlede værker efter  

 længstlevendes dødsår.
For filmværker varer ophavsretten dog, indtil 70 år er  

 forløbet efter dødsåret for den længstlevende af følgende personer:
1) Den ledende instruktør, 2) drejebogsforfatteren, 3) dialogforfatteren og 4) komponisten til musik, som er specielt frembragt til brug i filmværket.
Stk. 2. Når et værk er offentliggjort uden angivelse af  

 ophavsmandens navn, alment kendte pseudonym eller mærke, varer ophavsretten,  

 indtil 70 år er forløbet efter udgangen af det år, da værket blev  

 offentliggjort.
Består værket af flere dele, bind, hæfter, numre eller  

 serier, gælder der en særskilt beskyttelsestid for hver enkelt del.
 Stk. 3. Hvis ophavsmanden i løbet af det nævnte tidsrum bliver  

 angivet i overensstemmelse med § 7, eller hvis det bliver oplyst, at han er  

 død, før værket blev offentliggjort, regnes gyldighedstiden efter stk. 1.
 Stk. 4. For værker, som ikke er offentliggjort, og hvis ophavsmand  

 ikke er kendt, varer ophavsretten i 70 år efter udgangen af det år, hvor  

 værket blev skabt.
§ 64. Når et værk ikke tidligere har været udgivet, har den, som  

 for første gang lovligt offentliggør eller udgiver værket efter udløbet af  

 den ophavsretlige beskyttelse, rettigheder til værket svarende til de  

 økonomiske rettigheder, der i loven er tillagt den, der frembringer et  

 litterært eller kunstnerisk værk.
Beskyttelsen varer, indtil 25 år er  

 forløbet efter udgangen af det år, hvor offentliggørelsen eller udgivelsen  

 fandt sted.
Kapitel 5 Andre rettigheder Udøvende kunstnere § 65. En udøvende kunstners fremførelse af et litterært eller  

 kunstnerisk værk må ikke uden kunstnerens samtykke 1) optages på bånd, film eller anden indretning, der kan gengive den,  

 eller 2) gøres tilgængelig for almenheden.
Stk. 2. Er fremførelsen optaget som anført i stk. 1, nr. 1, må den  

 ikke uden den udøvende kunstners samtykke overføres til anden indretning, der  

 kan gengive den, eller gøres tilgængelig for almenheden, før 50 år er  

 forløbet efter udgangen af det år, da fremførelsen fandt sted.
Hvis en  

 optagelse af en fremførelse udgives eller offentliggøres inden for dette  

 tidsrum, varer beskyttelsen dog, indtil 50 år er forløbet efter udgangen af  

 det år, hvor den første udgivelse eller offentliggørelse fandt sted, alt  

 efter hvilket tidspunkt der er det første.
 Stk. 3. En aftale mellem en udøvende kunstner og en filmproducent  

 om at medvirke ved indspilningen af en film indebærer, at den udøvende  

 kunstner i mangel af modstående aftale formodes at have overdraget sin ret  

 til udlejning af filmen til producenten.
 Stk. 4. Bestemmelserne i § 2, stk. 3, §§ 3 og 11, § 12, stk. 1 og  

 stk. 2, nr. 4, § 12, stk. 3, nr. 1, og § 12, stk. 4, §§ 13, 15 og 16, § 17,  

 stk. 3, § 18, stk. 1 og 2, § 19, stk. 1 og 2, §§ 21, 22, 25, 27, 28, 31 og  

 33-35, § 36, stk. 2, §§ 39-47, 49-57 samt §§ 61 og 62 finder tilsvarende  

 anvendelse på udøvende kunstneres fremførelser og optagelser heraf.  

 Bestemmelsen i § 19, stk. 1, finder kun anvendelse på en optagelse efter stk.  

 1 og 2, når denne for første gang er solgt eller på anden måde overdraget af  

 rettighedshaveren eller med dennes samtykke inden for Det Europæiske  

 Økonomiske Samarbejdsområde.
 Stk. 5. Uanset bestemmelserne i stk. 1 kan Det Kongelige Teater  

 lade teatrets festforestillinger eller forestillinger i anledning af  

 officielle besøg udsende af Danmarks Radio eller TV 2 i radio eller fjernsyn.
Fremstillere af lydoptagelser § 66. Lydoptagelser må ikke uden fremstillerens samtykke  

 eftergøres eller gøres tilgængelige for almenheden, før 50 år er forløbet  

 efter udgangen af det år, da optagelsen fandt sted.
Hvis en lydoptagelse  

 udgives eller offentliggøres inden for dette tidsrum, varer beskyttelsen dog,  

 indtil 50 år er forløbet efter udgangen af det år, hvor den første udgivelse  

 eller offentliggørelse fandt sted, alt efter hvilket tidspunkt der er det  

 første.
Som eftergørelse betragtes også det forhold, at en optagelse  

 overføres fra en optagelse til en anden.
Stk. 2. Bestemmelserne i § 2, stk. 3, § 11, stk. 2, § 12, stk. 1  

 og stk. 2, nr. 4, § 12, stk. 3, nr. 1, § 12, stk. 4, §§ 13, 15 og 16, § 17,  

 stk. 3, § 18, stk. 1 og 2, § 19, stk. 1 og 2, §§ 21, 22, 25, 27, 28, 31, 33,  

 34, § 35, stk. 1, § 36, stk. 2, §§ 39-47 samt §§ 49-52 finder tilsvarende  

 anvendelse på lydoptagelser.
Bestemmelsen i § 19, stk. 1, finder kun  

 anvendelse på en optagelse efter stk. 1, når denne for første gang er solgt  

 eller på anden måde overdraget af rettighedshaveren eller med dennes samtykke  

 inden for Det Europæiske Økonomiske Samarbejdsområde.
Fremstillere af billedoptagelser § 67. Billedoptagelser må ikke uden fremstillerens samtykke  

 eftergøres eller gøres tilgængelige for almenheden, før 50 år er forløbet  

 efter udgangen af det år, da optagelsen fandt sted.
Hvis en billedoptagelse  

 udgives eller offentliggøres inden for dette tidsrum, varer beskyttelsen dog,  

 indtil 50 år er forløbet efter udgangen af det år, hvor den første udgivelse  

 eller offentliggørelse fandt sted, alt efter hvilket tidspunkt der er det  

 første.
Som eftergørelse betragtes også det forhold, at en optagelse  

 overføres fra en optagelse til en anden.
Stk. 2. Bestemmelserne i § 2, stk. 3, § 11, stk. 2, § 12, stk. 1  

 og stk. 2, nr. 4, § 12, stk. 3, nr. 2, § 12, stk. 4, §§ 13, 15 og 16, § 17,  

 stk. 3, § 18, stk. 1 og 2, § 19, stk. 1 og 2, § 21, stk. 3, §§ 22, 25, 27, 28  

 og 31-34, § 35, stk. 1, § 36, stk. 2, § 47 samt §§ 49-52 finder tilsvarende  

 anvendelse på billedoptagelser.
Bestemmelsen i § 19, stk. 1, finder kun  

 anvendelse på en optagelse efter stk. 1, når denne for første gang er solgt  

 eller på anden måde overdraget af rettighedshaveren eller med dennes samtykke  

 inden for Det Europæiske Økonomiske Samarbejdsområde.
 Vederlag for brug af lydoptagelser i radio og fjernsyn m.v.
 § 68. Uanset bestemmelserne i § 65, stk. 2, og § 66, stk. 1, må  

 udgivne lydoptagelser anvendes til radio- og fjernsynsudsendelse og til andre  

 offentlige fremførelser.
Stk. 2. De udøvende kunstnere og fremstillerne af lydoptagelser  

 har krav på vederlag.
Vederlagskravet kan kun gøres gældende gennem en af  

 kulturministeren godkendt fællesorganisation, som omfatter såvel udøvende  

 kunstnere som fremstillere af lydoptagelser.
 Stk. 3. Bestemmelserne i stk. 1 og 2 gælder ikke for udsendelse i  

 fjernsyn og andre offentlige fremførelser af filmværker, såfremt lyd og  

 billede udsendes eller fremføres samtidigt.
Radio- og fjernsynsforetagender § 69. En radio- eller fjernsynsudsendelse må ikke uden radio-  

 eller fjernsynsforetagendets samtykke udsendes af andre eller på anden måde  

 fremføres offentligt.
Udsendelsen må heller ikke uden samtykke affotograferes  

 eller optages på bånd, film eller anden indretning, der kan gengive den.
 Stk. 2. Er en udsendelse affotograferet eller optaget som anført i  

 stk. 1, må den ikke uden foretagendets samtykke overføres til anden  

 indretning, der kan gengive den, eller spredes til almenheden, før 50 år er  

 forløbet efter udgangen af det år, da udsendelsen fandt sted.
Stk. 3. Bestemmelserne i § 11, stk. 2, § 12, stk. 1 og stk. 2, nr.  

 4, § 15, § 19, stk. 1 og 2, §§ 21, 22 og 25, § 27, stk. 1 og 3, §§ 28, 31,  

 32, 33 og § 36, stk. 2, finder tilsvarende anvendelse på radio- og  

 fjernsynsudsendelser.
Bestemmelsen i § 19, stk. 1, finder kun anvendelse på  

 de i stk. 2 nævnte udsendelser, når disse for første gang er solgt eller på  

 anden måde overdraget af rettighedshaveren eller med dennes samtykke inden  

 for Det Europæiske Økonomiske Samarbejdsområde.
Fremstillere af fotografiske billeder § 70. Den, som fremstiller et fotografisk billede (fotografen),  

 har eneret til at råde over billedet ved at fremstille eksemplarer af det og  

 ved at gøre det tilgængeligt for almenheden.
 Stk. 2. Retten til et fotografisk billede varer, indtil 50 år er  

 forløbet efter udgangen af det år, da billedet blev fremstillet.
Stk. 3. Bestemmelserne i § 2, stk. 2 og 3, §§ 3, 7, 9 og 11, § 12,  

 stk. 1 og stk. 2, nr. 4, §§ 13-16, § 17, stk. 3, § 18, stk. 1 og 2, § 19,  

 stk. 1 og 2, §§ 20, 21 og 23, § 24, stk. 1 og 2, §§ 25, 27, 28, 30, 31,  

 33-35, § 36, stk. 2, §§ 39-47, 49-58 og §§ 60-62 finder tilsvarende  

 anvendelse på fotografiske billeder.
Er et fotografisk billede genstand for  

 ophavsret efter § 1, kan denne også gøres gældende.
 Fremstillere af kataloger m.v.
§ 71. Kataloger, tabeller og lignende arbejder, der sammenstiller  

 et større antal oplysninger, må ikke eftergøres uden samtykke fra den, som  

 har fremstillet dem, før 10 år er forløbet efter udgangen af det år, da  

 arbejdet blev offentliggjort.
Beskyttelsen ophører dog senest, når 15 år er  

 forløbet efter udgangen af det år, da arbejdet blev fremstillet.
 Stk. 2. Er arbejder af den nævnte art eller dele deraf genstand  

 for ophavsret eller anden beskyttelse, kan denne også gøres gældende.
 Stk. 3. Bestemmelserne i §§ 6-9, § 11, stk. 2, § 12, stk. 1 og  

 stk. 2, nr. 4, §§ 13-17, § 18, stk. 1 og 2, §§ 22, 27, 28, 30-35, § 36, stk.  

 2, §§ 47 og 49-52 finder tilsvarende anvendelse på kataloger m.v.
Pressemeddelelser § 72. Pressemeddelelser, som efter aftale leveres fra udenlandske  

 nyhedsbureauer eller fra korrespondenter i udlandet, må ikke uden modtagerens  

 samtykke gøres tilgængelige for almenheden gennem presse, radio eller på  

 anden lignende måde før 12 timer efter, at de er blevet offentliggjort i  

 Danmark.
Kapitel 6 Forskellige bestemmelser Titelbeskyttelse m.v.
 § 73. Et litterært eller kunstnerisk værk må ikke gøres  

 tilgængeligt for almenheden under en titel, et pseudonym eller et mærke, som  

 er egnet til at fremkalde forveksling med et tidligere offentliggjort værk  

 eller dets ophavsmand.
 Stk. 2. Har offentliggørelsen af det tidligere offentliggjorte  

 værk fundet sted mindre end 3 måneder forud for en udgivelse af det andet  

 værk, finder bestemmelsen i stk. 1 ikke anvendelse, medmindre forveksling må  

 antages at være tilsigtet.
Signering af kunstværker § 74. På et kunstværk må kunstnerens navn eller mærke ikke  

 anbringes af andre end kunstneren selv, medmindre denne har givet sit  

 samtykke hertil.
 Stk. 2. Kunstnerens navn eller mærke må ikke i noget tilfælde  

 påføres et eftergjort eksemplar, således at det kan forveksles med  

 originalen.
Ideelle rettigheder efter ophavsrettens udløb § 75. Selv om ophavsretten er udløbet, må et litterært eller  

 kunstnerisk værk ikke ændres eller gøres tilgængeligt for almenheden i strid  

 med § 3, stk. 1 og 2, hvis kulturelle interesser herved krænkes.
Kapitel 7 Retshåndhævelse Straf § 76. Med bøde straffes den, som forsætligt eller groft uagtsomt 1) overtræder § 2 eller § 3, 2) overtræder §§ 65, 66, 67, 69, 70 eller 71, 3) overtræder § 11, stk. 2, § 60 eller §§ 72-75, 4) undlader at fremsende opgørelse efter § 38, stk. 6, 5) undlader at lade sig anmelde eller undlader at meddele oplysninger til  

 fællesorganisationen efter § 41, stk. 1, og § 46, 1. pkt., eller undlader at  

 føre eller opbevare regnskaber i henhold til § 45 eller 6) overtræder forskrifter, der er givet efter § 61, stk. 2.
Stk. 2. Er en forsætlig overtrædelse af de i stk. 1, nr. 1 og 2,  

 nævnte bestemmelser begået ved erhvervsmæssigt at fremstille eller blandt  

 almenheden sprede eksemplarer af værker eller frembringelser, der beskyttes  

 efter §§ 65-71, kan straffen under særlig skærpende omstændigheder stige til  

 hæfte eller fængsel indtil 1 år.
Særlig skærpende omstændigheder anses  

 navnlig for at foreligge, hvis overtrædelsen vedrører et betydeligt antal  

 eksemplarer, eller hvis der ved overtrædelsen tilsigtes en betydelig vinding.
 § 77. Når eksemplarer af værker eller frembringelser, der  

 beskyttes efter §§ 65-71, er fremstillet uden for Danmark under sådanne  

 omstændigheder, at en tilsvarende fremstilling i Danmark ville være i strid  

 med loven, straffes med bøde den, som forsætligt eller groft uagtsomt  

 indfører sådanne eksemplarer med henblik på at gøre dem tilgængelige for  

 almenheden.
 Stk. 2. Bestemmelsen i § 76, stk. 2, finder tilsvarende anvendelse  

 på forsætlige overtrædelser af bestemmelsen i stk. 1.
 § 78. Med bøde straffes den, som forsætligt eller groft uagtsomt  

 omsætter eller i kommercielt øjemed besidder midler, hvis eneste formål er at  

 lette ulovlig fjernelse eller omgåelse af tekniske indretninger, som måtte  

 være anvendt til at beskytte et edb-program.
 Stk. 2. Bestemmelsen i stk. 1 finder tilsvarende anvendelse på  

 andre værker i digitaliseret form.
 § 79. I forskrifter, der udstedes efter § 16, § 31, stk. 2, § 42,  

 stk. 4, § 43, stk. 2, § 44, stk. 2, § 45, stk. 2, og § 47, stk. 2, kan der  

 fastsættes straf af bøde for overtrædelse af bestemmelser i forskrifterne.
§ 80. Er en overtrædelse begået af et selskab, en forening, en  

 fond eller lignende, kan der pålægges den juridiske person som sådan  

 bødeansvar.
Er overtrædelsen begået af staten, en kommune eller et kommunalt  

 fællesskab, jf. § 60 i lov om kommunernes styrelse, kan der pålægges staten,  

 kommunen eller det kommunale fællesskab bødeansvar.
Påtale § 81. Overtrædelser, som omfattes af § 76, stk. 1, § 77, stk. 1,  

 eller § 79, påtales af den forurettede.
 Stk. 2. Efter ophavsmandens død kan overtrædelser af § 3 og af de  

 i medfør af § 61, stk. 2, givne forskrifter endvidere påtales af  

 ophavsmandens ægtefælle, slægtning i ret op- eller nedstigende linje eller  

 søskende.
Stk. 3. Efter ophavsmandens død kan overtrædelser af §§ 3 og 73-74  

 endvidere påtales af det offentlige.
Ved overtrædelser af § 3 kan offentlig  

 påtale dog kun finde sted, når kulturelle interesser må anses for krænket ved  

 overtrædelsen.
 Stk. 4. Overtrædelser af §§ 75 og 78 påtales af det offentlige.
 § 82. Overtrædelser, som omfattes af § 76, stk. 2, eller § 77,  

 stk. 2, påtales af det offentlige, når den forurettede begærer det.
 Stk. 2. Ransagning i sager om overtrædelse af bestemmelser i denne  

 lov sker i overensstemmelse med retsplejelovens regler om ransagning i sager,  

 som efter loven kan medføre frihedsstraf.
Erstatning og godtgørelse § 83. Den, som forsætligt eller uagtsomt overtræder en af de i §§  

 76 og 77 nævnte bestemmelser, har pligt til at udrede rimeligt vederlag for  

 udnyttelsen samt erstatning for den yderligere skade, som overtrædelsen måtte  

 have medført.
Stk. 2. Selv om overtrædelsen er begået i god tro, kan der  

 tilkendes den forurettede vederlag og erstatning efter bestemmelsen i stk. 1,  

 i det omfang det skønnes rimeligt.
Vederlaget og erstatningen kan dog ikke  

 overstige den ved overtrædelsen indvundne fortjeneste.
 Stk. 3. En ophavsmand, fotograf eller udøvende kunstner, hvis ret  

 er krænket ved retsstridigt forhold, har krav på godtgørelse for  

 ikkeøkonomisk skade.
 Inddragelse m.v.
 § 84. Når eksemplarer af værker eller frembringelser, der  

 beskyttes efter §§ 65-71, er fremstillet, indført eller gjort tilgængelige  

 for almenheden i Danmark i strid med denne lov eller med forskrifter givet  

 efter § 61, stk. 2, kan det ved dom bestemmes, at eksemplarerne skal  

 inddrages til fordel for den forurettede eller overdrages til ham mod et  

 vederlag, der ikke overstiger fremstillingsomkostningerne.
Stk. 2. I stedet for inddragelse eller overdragelse kan det  

 bestemmes, at eksemplarerne helt eller delvis skal tilintetgøres eller på  

 anden måde gøres uanvendelige til ulovlig brug.
Hvis det under hensyn til  

 eksemplarernes kunstneriske eller økonomiske værdi eller omstændighederne i  

 øvrigt skønnes rimeligt, kan retten tillade, at de fremstillede eksemplarer  

 gøres tilgængelige for almenheden mod erstatning og godtgørelse til den  

 forurettede.
 Stk. 3. Bestemmelserne i stk. 1 og 2 finder tilsvarende anvendelse  

 på tryksatser, klicheer, forme og andet, som kan tjene til ulovlig  

 fremstilling eller brug af værket eller frembringelsen.
 Stk. 4. Bestemmelserne i stk. 1-3 kan ikke bringes i anvendelse  

 over for den, som i god tro har erhvervet eksemplarer til privat brug.
 Stk. 5. Bygninger kan ikke kræves inddraget eller tilintetgjort i  

 medfør af stk. 1 og 2.
Kapitel 8 Lovens anvendelsesområde Ophavsret § 85. Lovens bestemmelser om ophavsret gælder for 1) værker af danske statsborgere eller personer, der er bosat i Danmark, 2) værker, som er udgivet første gang i Danmark, eller som er udgivet  

 første gang samtidig i Danmark og i et andet land, 3) filmværker, hvis producent har sit hovedsæde eller er bosat i Danmark, 4) bygningsværker, som er beliggende i Danmark, og 5) kunstværker, som er indføjet i bygninger eller anlæg i Danmark.
 Stk. 2. Ved anvendelsen af stk. 1, nr. 2, anses samtidig udgivelse  

 at have fundet sted, såfremt værket efter udgivelse i et andet land inden 30  

 dage udgives i Danmark.
 Stk. 3. Ved anvendelsen af stk. 1, nr. 3, anses, når andet ikke er  

 oplyst, den som producent, hvis navn på sædvanlig måde er angivet på filmen.
 Stk. 4. Bestemmelsen i § 38 gælder for værker af personer, der er  

 statsborgere i eller bosat i et land inden for Det Europæiske Økonomiske  

 Samarbejdsområde.
Stk. 5. Bestemmelsen i § 64 gælder for offentliggørelser eller  

 udgivelser, som er foretaget af 1) personer, der er statsborgere i eller bosat i et land inden for Det  

 Europæiske Økonomiske Samarbejdsområde, eller 2) selskaber, der har hovedsæde i et land inden for Det Europæiske  

 Økonomiske Samarbejdsområde.
 Stk. 6. Bestemmelserne i §§ 73-75 gælder for ethvert værk.
Andre rettigheder § 86. Bestemmelserne i §§ 65, 66 og 68 gælder for fremførelser og  

 lydoptagelser, som har fundet sted i Danmark.
 Stk. 2. Bestemmelserne i §§ 65 og 66 om optagelse og eftergørelse  

 gælder dog for alle lydoptagelser.
 Stk. 3. Bestemmelsen i § 67 gælder for billedoptagelser, der har  

 fundet sted i et land inden for Det Europæiske Økonomiske Samarbejdsområde.
Stk. 4. Bestemmelsen i § 69 gælder for 1) radio- og fjernsynsudsendelser, som har fundet sted i Danmark, og 2) radio- og fjernsynsforetagender, der har hovedsæde i Danmark.
Stk. 5. Bestemmelsen i § 70 finder anvendelse på 1) fotografier fremstillet af personer, der er statsborgere i eller bosat  

 i et land inden for Det Europæiske Økonomiske Samarbejdsområde, og 2) fotografier, som er indføjet i bygninger eller anlæg i et land inden  

 for Det Europæiske Økonomiske Samarbejdsområde.
Stk. 6. Bestemmelsen i § 71 gælder for kataloger m.v., som er  

 fremstillet af 1) personer, der er statsborgere i eller bosat i et land inden for Det  

 Europæiske Økonomiske Samarbejdsområde, eller 2) selskaber, der har hovedsæde i et land inden for Det Europæiske  

 Økonomiske Samarbejdsområde.
 Stk. 7. Bestemmelserne i stk. 6 finder tilsvarende anvendelse på  

 pressemeddelelser som nævnt i § 72.
Særlige bestemmelser om radio- og fjernsynsudsendelser via  

 satellit § 87. Radio- og fjernsynsudsendelser via satellit anses for at  

 finde sted i Danmark, hvis de programbærende signaler, som er bestemt til  

 modtagning af almenheden, under et radio- eller fjernsynsforetagendes kontrol  

 og ansvar her i landet indføres i en ubrudt sendekæde, der leder til  

 satellitten og ned mod Jorden.
 Stk. 2. Udsendelser via satellit anses også for at finde sted i  

 Danmark, hvis indførelsen i sendekæden sker i et land, som ikke er medlem af  

 Det Europæiske Økonomiske Samarbejdsområde, og som ikke har det  

 beskyttelsesniveau, der er fastlagt i kapitel II i Rådets direktiv 93/83/EØF  

 af 27. september 1993 om samordning af visse bestemmelser vedrørende  

 ophavsrettigheder og ophavsretsbeslægtede rettigheder i forbindelse med  

 radio- og tv-udsendelse via satellit og viderespredning pr. kabel, i følgende  

 tilfælde:
1) Hvis de programbærende signaler sendes til satellitten fra en  

 uplinkstation her i landet.
Rettigheder efter §§ 2, 64 og 65-73 kan da gøres  

 gældende over for den, som driver stationen.
2) Hvis der ikke benyttes en uplinkstation i en EØS-medlemsstat, og et  

 radio- eller fjernsynsforetagende, der har sit hovedsæde her i landet, har  

 foranlediget indførelsen i sendekæden.
Rettigheder efter §§ 2, 64 og 65-73  

 kan da gøres gældende over for foretagendet.
 Lovens anvendelse i forhold til andre lande m.v.
 § 88. Under forudsætning af gensidighed kan ved kgl. anordning  

 anvendelsen af lovens bestemmelser udvides i forhold til andre lande.
 Stk. 2. Endvidere kan loven ved kgl. anordning gøres anvendelig på  

 værker, som først er udgivet af mellemfolkelige organisationer, samt på  

 ikkeudgivne værker, som sådanne organisationer har ret til at udgive.
Kapitel 9 Ikrafttrædelses- og overgangsbestemmelser § 89. Loven træder i kraft den 1. juli 1995.
Stk. 2. Samtidig ophæves 1) lov om ophavsretten til litterære og kunstneriske værker, jf.  

 lovbekendtgørelse nr. 1170 af 21. december 1994, og 2) lov om retten til fotografiske billeder, jf. lovbekendtgørelse nr. 715  

 af 8. september 1993.
 Stk. 3. Regler, der er udstedt efter de hidtidige love, forbliver  

 i kraft, indtil de ophæves eller afløses af regler udstedt efter denne lov.  

 Overtrædelse af reglerne straffes efter de hidtil gældende regler.
 Stk. 4. Forslag til revision af lovens §§ 39-46 fremsættes for  

 Folketinget i folketingsåret 1995-96.
 § 90. Loven gælder også for værker og frembringelser m.v., som er  

 frembragt før lovens ikrafttræden.
Stk. 2. Loven gælder ikke for udnyttelseshandlinger, der er  

 afsluttet, eller rettigheder, der er erhvervet før lovens ikrafttræden.  

 Eksemplarer af værker eller frembringelser m.v. kan fortsat spredes til  

 almenheden og vises offentligt, hvis de lovligt er fremstillet på et  

 tidspunkt, da en sådan spredning eller visning var tilladt.
Bestemmelserne i  

 § 19, stk. 2 og 3, skal dog altid finde anvendelse på udlejning og udlån, som  

 foretages efter lovens ikrafttræden.
 Stk. 3. Er der før lovens ikrafttræden påbegyndt en  

 eksemplarfremstilling eller foretaget væsentlige forberedelser til at  

 fremstille eksemplarer af værker eller frembringelser m.v., som ikke var  

 beskyttet efter de hidtil gældende bestemmelser, kan eksemplarfremstilling i  

 nødvendig og sædvanlig udstrækning afsluttes inden for de planlagte rammer,  

 dog senest den 1. januar år 2000. Eksemplarer, som fremstilles på grundlag af  

 bestemmelsen i 1. pkt., kan spredes til almenheden og vises offentligt.  

 Bestemmelsen i stk. 2, 3. pkt., finder tilsvarende anvendelse.
 Stk. 4. Indgår værker og frembringelser m.v. i en optagelse, der  

 er foretaget med henblik på udsendelse i radio og fjernsyn, og som er  

 fremstillet på et tidspunkt, hvor de nævnte værker og frembringelser ikke var  

 beskyttet, eller som er fremstillet i henhold til stk. 3, kan sådanne  

 optagelser fortsat anvendes til udsendelse i radio og fjernsyn indtil den 1.  

 januar år 2000. Bestemmelsen i 1. pkt. finder tilsvarende anvendelse på  

 offentlig fremførelse af filmoptagelser.
Stk. 5. Hvis beskyttelsestiden for et værk eller en frembringelse  

 m.v. ved anvendelse af de nye bestemmelser bliver kortere, end den ville have  

 været efter de hidtil gældende bestemmelser, anvendes de hidtil gældende  

 bestemmelser.
Bestemmelsen i § 63, stk. 4, skal dog altid finde anvendelse.
 § 91. Bestemmelserne i §§ 54, 55, 56 og 58 finder ikke anvendelse  

 på aftaler, der er indgået før den 1. juli 1995.
 Stk. 2. Bestemmelsen i § 65, stk. 3, finder også anvendelse på  

 aftaler, der er indgået før den 1. juli 1995.
 Stk. 3. Bestemmelserne i § 30, stk. 5, og § 87, stk. 2, finder  

 ikke anvendelse på aftaler, som er indgået før den 1. januar 1995, førend den  

 1. januar 2000.
 Stk. 4. Bestemmelsen i § 59 gælder ikke for edb-programmer, der er  

 frembragt før den 1. januar 1993.
 Stk. 5. Bestemmelsen i § 70 finder ikke anvendelse på fotografiske  

 billeder, der er fremstillet før den 1. januar 1970.
 § 92. De i henhold til ældre lovgivning givne særlige privilegier  

 og forbud forbliver i kraft.
 § 93. Loven gælder ikke for Færøerne og Grønland, men kan ved kgl.  

 anordning sættes helt eller delvis i kraft for Færøerne og Grønland med de  

 afvigelser, som de særlige færøske eller grønlandske forhold tilsiger.
Oprindeligt fremsat forslag Kapitel 1 Ophavsrettens genstand og indhold Beskyttede værker § 1. Den, som frembringer et litterært eller kunstnerisk værk, har  

 ophavsret til værket, hvad enten dette fremtræder som en i skrift eller tale  

 udtrykt skønlitterær eller faglitterær fremstilling, som musikværk eller  

 sceneværk, som filmværk eller fotografisk værk, som værk af billedkunst,  

 bygningskunst eller brugskunst, eller det er kommet til udtryk på anden måde.
 Stk. 2. Kort samt tegninger og andre i grafisk eller plastisk form  

 udførte værker af beskrivende art henregnes til litterære værker.
 Stk. 3. Værker i form af edb-programmer henregnes til litterære  

 værker.
Beskyttelsens indhold § 2. Ophavsretten medfører, med de i denne lov angivne  

 indskrænkninger, eneret til at råde over værket ved at fremstille eksemplarer  

 af det og ved at gøre det tilgængeligt for almenheden, i oprindelig eller  

 ændret skikkelse, i oversættelse, omarbejdelse i anden litteratur- eller  

 kunstart eller i anden teknik.
 Stk. 2. Som fremstilling af eksemplarer anses også det forhold, at  

 værket overføres på indretninger, som kan gengive det.
Stk. 3. Værket gøres tilgængeligt for almenheden, når 1) eksemplarer af værket udbydes til salg, udlejning, udlån eller på anden  

 måde spredes til almenheden, 2) eksemplarer af værket vises offentligt, herunder udsendes i fjernsyn,  

 eller 3) værket fremføres offentligt, herunder udsendes i radio eller fjernsyn.
 Stk. 4. Som offentlig fremførelse efter stk. 3, nr. 3, anses også  

 fremførelse i en erhvervsvirksomhed, der finder sted for en større kreds, som  

 ellers måtte anses som ikke-offentlig.
 § 3. Ophavsmanden har krav på at blive navngivet i  

 overensstemmelse med, hvad god skik kræver, såvel på eksemplarer af værket  

 som når dette gøres tilgængeligt for almenheden.
 Stk. 2. Værket må ikke ændres eller gøres tilgængeligt for  

 almenheden på en måde eller i en sammenhæng, der er krænkende for  

 ophavsmandens litterære eller kunstneriske anseelse eller egenart.
 Stk. 3. Sin ret efter denne paragraf kan ophavsmanden ikke  

 frafalde, medmindre det gælder en efter art og omfang afgrænset brug af  

 værket.
Bearbejdelser § 4. Den, som oversætter, omarbejder eller på anden måde  

 bearbejder et værk, herunder overfører det til en anden litteratur- eller  

 kunstart, har ophavsret til værket i denne skikkelse, men kan ikke råde over  

 det på en måde, som strider mod ophavsretten til det oprindelige værk.
 Stk. 2. Ophavsretten til et nyt og selvstændigt værk, som er  

 frembragt gennem fri benyttelse af et andet, er ikke afhængig af ophavsretten  

 til det oprindelige værk.
Samleværker § 5. Den, som ved at sammenstille værker eller dele af værker  

 frembringer et litterært eller kunstnerisk samleværk, har ophavsret til  

 dette, men retten gør ingen indskrænkning i ophavsretten til de enkelte  

 værker.
Fællesværker § 6. Har et værk to eller flere ophavsmænd, uden at de enkeltes  

 bidrag kan udskilles som selvstændige værker, har de ophavsret til værket i  

 fællesskab.
Enhver af dem kan dog påtale retskrænkelser.
 Formodning om ophavsrettens indehaver mv.
 § 7. Som ophavsmand anses, når ikke andet er oplyst, den, hvis  

 navn eller alment kendte pseudonym eller mærke på sædvanlig måde er påført  

 eksemplarer af værket eller opgives, når det gøres tilgængeligt for  

 almenheden.
 Stk. 2. Er et værk udgivet, uden at ophavsmanden er angivet i  

 overensstemmelse med stk. 1, kan udgiveren, hvis denne er nævnt, og ellers  

 forlæggeren handle på ophavsmandens vegne, indtil denne bliver angivet på et  

 nyt oplag.
Offentliggørelse og udgivelse § 8. Et værk anses for offentliggjort, når det lovligt er gjort  

 tilgængeligt for almenheden.
 Stk. 2. Et værk anses for udgivet, når eksemplarer af værket med  

 ophavsmandens samtykke er bragt i handelen eller på anden måde spredt blandt  

 almenheden.
Offentlige aktstykker § 9. Love, administrative forskrifter, retsafgørelser og lignende  

 offentlige aktstykker er ikke genstand for ophavsret.
Stk. 2. Bestemmelsen i stk. 1 gælder ikke for værker, der  

 fremtræder som selvstændige bidrag i de i stk. 1 nævnte aktstykker.
Sådanne  

 værker må dog gengives i forbindelse med aktstykket.
Retten til videre  

 udnyttelse afhænger af de i øvrigt gældende regler.
Forholdet til beskyttelse efter anden lovgivning § 10. Beskyttelse efter lov om mønstre udelukker ikke ophavsret.
 Stk. 2. Halvlederprodukters udformning (topografi) nyder ikke  

 beskyttelse efter denne lov, men beskyttes efter reglerne i lov om  

 beskyttelse af halvlederprodukters udformning (topografi).
Kapitel 2 Indskrænkninger i ophavsretten Almindelige bestemmelser § 11. Bestemmelserne i dette kapitel gør ikke indskrænkninger i  

 ophavsmandens ret i henhold til § 3 ud over, hvad der følger af § 29.
 Stk. 2. Når et værk anvendes i henhold til dette kapitel, må  

 værket ikke ændres i videre udstrækning, end den tilladte brug kræver.  

 Gengives værket offentligt, skal kilden angives i overensstemmelse med, hvad  

 god skik kræver.
Eksemplarfremstilling til privat brug § 12. Af et offentliggjort værk må enhver fremstille eller lade  

 fremstille enkelte eksemplarer til sin private brug.
Sådanne eksemplarer må  

 ikke udnyttes på anden måde.
Stk. 2. Bestemmelsen i stk. 1 giver ikke ret til at 1) opføre et bygningsværk, 2) fremstille et eksemplar af et kunstværk ved afstøbning, ved aftryk fra  

 original plade eller stok eller på nogen anden måde, som indebærer, at  

 eksemplaret kan opfattes som en original, 3) fremstille eksemplarer af edb-programmer i digitaliseret form, eller 4) fremstille eksemplarer i digital form af andre værker, når  

 eksemplarfremstillingen sker på grundlag af en gengivelse af værket i  

 digitaliseret form.
Stk. 3. Bestemmelsen i stk. 1 giver ikke ret til at benytte  

 fremmed medhjælp ved eksemplarfremstillingen, når der er tale om 1) musikværker, 2) filmværker, 3) værker af brugskunst eller 4) kunstværker, såfremt eksemplarfremstillingen har form af en kunstnerisk  

 gengivelse.
 Stk. 4. Bestemmelsen i stk. 1 giver ikke brugeren ret til ved  

 eksemplarfremstilling af musikværker og filmværker at anvende teknisk udstyr,  

 der er stillet til rådighed for almenheden på biblioteker, i  

 forretningslokaler eller på andre offentligt tilgængelige steder.
Eksemplarfremstilling inden for undervisningsvirksomhed § 13. Til brug i undervisningsvirksomhed kan der ved fotokopiering  

 eller lignende fremstilles eksemplarer af udgivne værker, samt ved optagelse  

 foretages eksemplarfremstilling af værker, som udsendes i radio eller  

 fjernsyn, såfremt betingelserne for aftalelicens efter § 50 er opfyldt.
De  

 nævnte eksemplarer må kun udnyttes inden for undervisningsvirksomhed, som  

 omfattes af den i § 50 forudsatte aftale.
 Stk. 2. Bestemmelsen i stk. 1 om optagelse gælder ikke for  

 filmværker, som indgår i biografernes almindelige repertoire af spillefilm,  

 medmindre der ved udsendelsen i fjernsyn kun er benyttet mindre dele af  

 værket.
Stk. 3. Lærere og elever må som led i undervisningsvirksomhed  

 foretage optagelser af deres egne fremførelser af værker.
Optagelserne må  

 ikke udnyttes på anden måde.
 Eksemplarfremstilling inden for erhvervsvirksomhed mv.
 § 14. Offentlige eller private institutioner, organisationer og  

 erhvervsvirksomheder kan til intern brug i deres virksomhed ved fotokopiering  

 eller lignende fremstille eksemplarer af fagmæssige artikler i aviser,  

 tidsskrifter og samleværker, af korte afsnit af andre udgivne værker af  

 fagmæssig art samt af illustrationer, som er gengivet i tilslutning til  

 teksten, såfremt betingelserne for aftalelicens efter § 50 er opfyldt.  

 Sådanne eksemplarer må kun udnyttes inden for virksomhed, som omfattes af den  

 i § 50 forudsatte aftale.
 Eksemplarfremstilling på sygehuse mv.
§ 15. Sygehuse, plejehjem, fængsler og andre døgninstitutioner  

 inden for social- og sundhedsområdet, kriminalforsorgen og lignende må til  

 kortvarig brug for institutionens beboere m.fl. foretage optagelser af  

 værker, der udsendes i radio eller fjernsyn.
Sådanne optagelser må kun  

 udnyttes inden for den pågældende institution.
Eksemplarfremstilling på arkiver, biblioteker og museer § 16. Kulturministeren kan fastsætte nærmere regler, hvorefter  

 arkiver, biblioteker og museer på nærmere fastsatte vilkår kan fremstille  

 enkelte eksemplarer af værker til brug i deres virksomhed.
Sker  

 eksemplarfremstillingen i form af lyd- og billedoptagelse eller i digital  

 form, må eksemplarerne ikke uden ophavsmandens samtykke udlånes eller på  

 anden måde gøres tilgængelige for almenheden uden for arkivet, biblioteket  

 eller museet.
Eksemplarfremstilling til syns- og hørehandicappede § 17. Af udgivne litterære eller musikalske værker må der  

 fremstilles eksemplarer i blindeskrift.
Eksemplarer af sådanne værker må  

 endvidere affotograferes til brug ved undervisningen på skoler for døve og  

 talelidende.
Kulturministeren kan fastsætte nærmere regler om, at  

 bestemmelsen i 1. pkt. kan udvides til også at omfatte andre former for  

 eksemplarfremstilling.
Stk. 2. Af udgivne litterære værker må der ved lydoptagelse  

 fremstilles eksemplarer med henblik på udlån til blinde, svagtseende,  

 ordblinde, læsehandicappede og andre, som er ude af stand til at læse  

 almindelige bøger, når det ikke sker i erhvervsøjemed.
Ophavsmanden har krav  

 på vederlag.
Stk. 3. Statslige eller kommunale institutioner og andre sociale  

 eller almennyttige institutioner kan til brug for syns- og hørehandicappede  

 ved lyd- eller billedoptagelse fremstille eksemplarer af værker, der udsendes  

 i radio eller fjernsyn, såfremt betingelserne for aftalelicens efter § 50 er  

 opfyldt.
Sådanne optagelser må kun udnyttes inden for virksomhed, som  

 omfattes af den i § 50 forudsatte aftale.
 Fremstilling af antologier til brug i undervisningsvirksomhed mv.
§ 18. Mindre dele af litterære værker og musikværker eller sådanne  

 værker af ringe omfang må til brug i undervisningsvirksomhed gengives i  

 samleværker, sammenstillet af bidrag fra et større antal ophavsmænd, når 5 år  

 er forløbet efter det år, da værket blev udgivet.
I tilslutning til teksten  

 kan også kunstværker og værker af beskrivende art, jf. § 1, stk. 2, gengives,  

 når 5 år er forløbet efter det år, da værket blev offentliggjort.  

 Ophavsmanden har krav på vederlag.
 Stk. 2. Bestemmelsen i stk. 1 finder ikke anvendelse på værker,  

 der er udarbejdet til brug i undervisningsvirksomhed.
Stk. 3. Enkelte udgivne sangtekster må gengives i sanghæfter til  

 brug for deltagerne i et møde.
Der må dog ikke fremstilles mere end 300  

 eksemplarer af hvert sanghæfte.
Spredning af eksemplarer § 19. Når et eksemplar af et værk med ophavsmandens samtykke er  

 solgt eller på anden måde overdraget til andre, må eksemplaret spredes  

 videre.
Stk. 2. Uanset bestemmelsen i stk. 1 er det ikke tilladt uden  

 ophavsmandens samtykke til almenheden at sprede eksemplarer af værker gennem  

 udlejning.
Dette gælder dog ikke for bygningsværker og brugskunst.
 Stk. 3. Uanset bestemmelsen i stk. 1 er det ikke tilladt uden  

 ophavsmandens samtykke til almenheden at sprede eksemplarer af filmværker og  

 eksemplarer af edb-programmer i digitaliseret form gennem udlån.
 Stk. 4. Bestemmelsen i stk. 1 medfører ingen indskrænkning i  

 retten til at modtage afgift mv. efter lov om biblioteksafgift.
Visning af eksemplarer § 20. Når et værk er udgivet, eller når et eksemplar af et  

 kunstværk af ophavsmanden er overdraget til andre, må de udgivne eller  

 overdragne eksemplarer vises offentligt.
Stk. 2. Bestemmelsen i stk. 1 gælder ikke for visning af  

 eksemplarer af kunstværker i fjernsyn eller film.
Det samme gælder for  

 visning af eksemplarer af litterære eller musikalske værker, hvis værkets  

 indhold derved gøres tilgængeligt for almenheden.
Offentlig fremførelse § 21. Et udgivet værk, som ikke er et sceneværk eller et filmværk,  

 må fremføres offentligt 1) ved lejligheder, hvor tilhørerne eller tilskuerne har adgang uden  

 betaling, hvis fremførelsen ikke er det væsentlige ved den pågældende  

 foranstaltning, og hvis denne ikke finder sted i erhvervsøjemed, og 2) når fremførelsen sker til brug ved gudstjeneste eller undervisning.
 Stk. 2. Bestemmelsen i stk. 1, nr. 2, gælder ikke for fremførelse  

 i radio eller fjernsyn.
Citat § 22. Af et offentliggjort værk er det tilladt at citere i  

 overensstemmelse med god skik og i det omfang, som betinges af formålet.
 Gengivelse af kunstværker mv.
 § 23. Offentliggjorte kunstværker og værker af beskrivende art,  

 jf. § 1, stk. 2, må gengives i kritiske eller videnskabelige fremstillinger i  

 tilslutning til teksten, når det sker i overensstemmelse med god skik og i  

 det omfang, som betinges af formålet.
Stk. 2. Offentliggjorte kunstværker må gengives ved omtale af  

 dagsbegivenheder i aviser og tidsskrifter, når det sker i overensstemmelse  

 med god skik og i det omfang, som betinges af formålet.
Bestemmelsen i 1.  

 pkt. finder ikke anvendelse på værker, der er frembragt med henblik på  

 gengivelse i aviser eller tidsskrifter.
 Stk. 3. Udgivne kunstværker eller eksemplarer af kunstværker, der  

 af ophavsmanden er overdraget til andre, må gengives i aviser, tidsskrifter,  

 film og fjernsyn, når gengivelsen er af underordnet betydning i den  

 pågældende sammenhæng.
 § 24. Kunstværker, der indgår i en samling, eller som udstilles  

 eller udbydes til salg, må gengives i kataloger over samlingen og i  

 meddelelser om udstilling eller salg.
Stk. 2. Kunstværker må afbildes, når de er varigt anbragt på eller  

 ved en for almenheden tilgængelig plads eller vej.
Bestemmelsen i 1. pkt.  

 finder ikke anvendelse, såfremt kunstværket er hovedmotivet, og gengivelsen  

 udnyttes erhvervsmæssigt.
 Stk. 3. Bygninger må frit afbildes.
Reportage af dagsbegivenheder § 25. Når fremførelse eller visning af et værk indgår i en  

 dagsbegivenhed, og denne gengives i film, radio eller fjernsyn, må værket  

 medtages i det omfang, det sker som et naturligt led i gengivelsen af  

 dagsbegivenheden.
 Offentlige forhandlinger, aktindsigt mv.
§ 26. Forhandlinger i Folketinget, kommunalbestyrelserne og andre  

 valgte offentlige myndigheder, i retssager samt på offentlige møder, som  

 afholdes til drøftelse af almene spørgsmål, må gengives uden ophavsmandens  

 samtykke.
Ophavsmanden har dog eneret til at udgive samlinger af sine egne  

 indlæg.
§ 27. Når eksemplarer af værker beskyttet efter denne lov er  

 indgået til en forvaltningsmyndighed i forbindelse med dens virksomhed, er  

 ophavsretten ikke til hinder for, at andre forlanger aktindsigt i eksemplarer  

 af værker, herunder forlanger afskrift eller kopi, i overensstemmelse med  

 lovgivningens bestemmelser herom.
Det samme gælder for værker, som er  

 frembragt inden for den pågældende forvaltningsmyndighed.
Stk. 2. Ophavsretten er ikke til hinder for, at arkivalier, der er  

 afleveret til et offentligt arkiv, gøres tilgængelige for almenheden i  

 overensstemmelse med arkivlovgivningens bestemmelser herom.
Der må dog ikke  

 udleveres afskrifter eller fremstilles kopier af private arkivalier.
 Stk. 3. Retten til videre udnyttelse af værker, hvortil der i  

 henhold til stk. 1 eller 2 er givet adgang, eller hvoraf der er udleveret  

 afskrifter eller kopier, afhænger af de i øvrigt gældende regler.
§ 28. Det er tilladt at gengive værker i forbindelse med retssager  

 og sager i administrative nævn og lignende i det omfang, som betinges af  

 formålet.
Retten til videre udnyttelse afhænger af de i øvrigt gældende  

 regler.
Ændring af bygninger og brugsgenstande § 29. Bygninger kan ændres af ejeren uden ophavsmandens samtykke,  

 når det sker af tekniske grunde eller af hensyn til deres praktiske  

 anvendelighed.
 Stk. 2. Brugsgenstande kan ændres af ejeren uden ophavsmandens  

 samtykke.
Særlige bestemmelser om radio og fjernsyn § 30. Danmarks Radio, TV 2 samt Færøernes Radio (Utvarp Føroya),  

 Færøernes Fjernsyn (Sjonvarp Føroya) og Grønlands Radio (Kalaallit Nunaata  

 Radioa) kan i radio eller fjernsyn udsende udgivne værker, såfremt  

 betingelserne for aftalelicens efter § 50 er opfyldt.
Bestemmelsen i 1. pkt.  

 gælder ikke for sceneværker og filmværker.
 Stk. 2. Ophavsmanden kan over for radio- eller  

 fjernsynsforetagendet nedlægge forbud mod værkets udsendelse i henhold til  

 stk. 1.
 Stk. 3. Kulturministeren kan fastsætte, at bestemmelserne i stk. 1  

 og 2 skal finde tilsvarende anvendelse på aftaler, der er indgået af andre  

 radio- og fjernsynsforetagender.
 Stk. 4. Bestemmelsen i stk. 1 finder tilsvarende anvendelse, når  

 ophavsmanden til et kunstværk har overdraget et eller flere eksemplarer til  

 andre.
 Stk. 5. Bestemmelsen i stk. 1, 1. pkt., finder ikke anvendelse på  

 udsendelser i radio og fjernsyn via satellit, medmindre der samtidig af det  

 pågældende radio- eller fjernsynsforetagende foretages udsendelse over et  

 jordsendenet.
§ 31. Radio- og fjernsynsforetagender må til brug i deres  

 udsendelser optage værker på bånd, film eller anden indretning, der kan  

 gengive dem, under forudsætning af, at de har ret til at udsende de  

 pågældende værker.
Retten til at gøre således optagne værker tilgængelige for  

 almenheden afhænger af de i øvrigt gældende regler.
 Stk. 2. Kulturministeren kan fastsætte nærmere regler om vilkårene  

 for at foretage sådanne optagelser og om brugen og opbevaringen af disse.
§ 32. Diskussionsudsendelser i radio og fjernsyn, hvorunder almene  

 spørgsmål drøftes, må gengives uden ophavsmandens samtykke.
Ophavsmanden har  

 dog eneret til at udgive samlinger af sine egne indlæg.
§ 33. Værker, som udsendes i radio eller fjernsyn, må optages på  

 bånd, film eller anden indretning, der kan gengive dem, og opbevares i  

 Statens Mediesamling, såfremt udsendelsen er af dokumentarisk værdi.  

 Mediesamlingen må fremstille enkelte eksemplarer af udsendelserne i  

 sikkerheds- og beskyttelsesøjemed samt til forskningsformål.
Retten til  

 videre udnyttelse afhænger af de i øvrigt gældende regler.
 Stk. 2. Kulturministeren kan fastsætte, at bestemmelsen i stk. 1  

 skal finde tilsvarende anvendelse på andre offentlige arkiver.
§ 34. Radio- og fjernsynsforetagender kan efter anmodning udlevere  

 optagelser af radio- og fjernsynsudsendelser til personer og institutioner,  

 der har medvirket i de pågældende udsendelser, eller som anser sig for  

 krænket gennem omtale i en bestemt udsendelse eller gennem offentlig omtale  

 af den pågældende udsendelse.
Optagelser, der er udleveret i henhold til 1.  

 pkt., må kun benyttes til intern brug.
 § 35. Værker, som udsendes i radio eller fjernsyn, må fordeles  

 over kabelanlæg og videreudsendes til almenheden ved hjælp af radioanlæg, når  

 dette sker uden ændringer og samtidig med, at udsendelsen finder sted.
Stk. 2. Ophavsmanden har krav på vederlag.
Dette gælder dog ikke,  

 når radio- eller fjernsynsudsendelser modtages ved hjælp af egen  

 fællesantenne og fordeles over kabelanlæg, som ikke omfatter mere end 25  

 tilslutninger i en bygning eller i en gruppe af nærliggende bygninger.
 Stk. 3. Vederlagskravet kan kun gøres gældende af en af  

 kulturministeren godkendt fællesorganisation, som omfatter ophavsmænd,  

 udøvende kunstnere og andre rettighedshavere, herunder radio- og  

 fjernsynsforetagender og fotografer, hvis værker, præstationer,  

 frembringelser og billeder anvendes i radio- og fjernsynsudsendelser i  

 Danmark.
Stk. 4. Vederlagskravet påhviler ejeren af anlægget.
Er det  

 vederlag, som ejeren skal betale, fastsat som et beløb pr. tilslutning, er  

 brugeren af den enkelte tilslutning pligtig at betale ejeren et beløb, som  

 svarer dertil.
 Stk. 5. Bestemmelsen i stk. 1 finder ikke anvendelse på  

 udsendelser i radio og fjernsyn, som foretages via kommunikationssatellitter,  

 medmindre der samtidig sker direkte udsendelse til almenheden, samt på  

 udsendelser som sker i kodet form.
 Særlige bestemmelser om edb-programmer mv.
§ 36. Den, der har ret til at benytte et edb-program, må 1) fremstille sådanne eksemplarer af programmet og foretage sådanne  

 ændringer i programmet, som er nødvendige for, at erhververen kan benytte det  

 efter dets formål, herunder foretage rettelse af fejl, 2) fremstille et sikkerhedseksemplar af programmet, for så vidt det er  

 nødvendigt for benyttelsen af det, og 3) besigtige, undersøge eller afprøve edb-programmet for at fastslå,  

 hvilke ideer og principper der ligger til grund for de enkelte elementer i  

 programmet, hvis dette sker i forbindelse med sådan indlæsning, visning på  

 skærm, kørsel, overførsel, lagring eller lignende af programmet, som  

 vedkommende er berettiget til at udføre.
Stk. 2. Bestemmelserne i stk. 1, nr. 1 og 2, finder tilsvarende  

 anvendelse på andre værker i digitaliseret form, hvis anvendelse styres af et  

 edb-program.
Det er dog ikke tilladt at foretage ændringer i værkerne.
 Stk. 3. Bestemmelserne i stk. 1, nr. 2 og 3, kan ikke fraviges ved  

 aftale.
§ 37. Eksemplarfremstilling af et edb-programs kode og  

 oversættelse af kodens form er tilladt, når dette er en forudsætning for at  

 skaffe de oplysninger, der er nødvendige for at tilvejebringe  

 interoperabilitet mellem et selvstændigt udviklet edb-program og andre  

 edbprogrammer, såfremt 1) handlingerne udføres af licenshaveren eller af en anden person, der har  

 ret til at benytte et eksemplar af et edb-program, eller på disses vegne af  

 en person, der har tilladelse hertil, 2) de oplysninger, der er nødvendige for at tilvejebringe  

 interoperabilitet, ikke tidligere har været let og hurtigt tilgængelige for  

 de i nr. 1 nævnte personer, og 3) handlingerne er begrænset til de dele af det oprindelige edb-program,  

 der er nødvendige for at opnå interoperabilitet.
Stk. 2. De oplysninger, der er indhentet i forbindelse med  

 anvendelsen af stk. 1 må ikke 1) benyttes til andre formål end at gøre det selvstændigt udviklede  

 edb-program interoperabelt, 2) videregives til tredjemand, undtagen når dette er nødvendigt for at  

 gøre det selvstændigt udviklede edb-program interoperabelt, eller 3) benyttes til udvikling, fremstilling eller markedsføring af et  

 edb-program, der i sin udtryksform i vid udstrækning svarer til det  

 oprindelige, eller til nogen anden handling, som krænker ophavsretten.
 Stk. 3. Bestemmelserne i stk. 1 og 2 kan ikke fraviges ved aftale.
Vederlag for erhvervsmæssigt videresalg af kunstværker § 38. Ved erhvervsmæssigt videresalg af eksemplarer af kunstværker  

 har ophavsmanden ret til et vederlag på 5 pct. af salgsprisen, ekskl. moms.
Stk. 2. Bestemmelsen i stk. 1 omfatter ikke fotografiske værker og  

 bygningsværker.
Værker af brugskunst er ikke omfattet, hvis de er fremstillet  

 i flere identiske eksemplarer.
 Stk. 3. Kulturministeren kan fastsætte nærmere regler om  

 vederlagets beregning, herunder bestemmelser om mindstebeløb for den  

 salgspris, som skal medføre ret til vederlag.
Stk. 4. Retten til vederlag består indtil ophavsrettens udløb, jf.  

 § 63. Retten er personlig og uoverdragelig.
Efter ophavsmandens død falder  

 retten dog i arv til ophavsmandens ægtefælle og livsarvinger.
Efterlader  

 ophavsmanden sig ikke ægtefælle eller livsarvinger, tilfalder vederlagsretten  

 den organisation, som er nævnt i stk. 5.
Stk. 5. Retten til vederlag kan kun gøres gældende af en  

 organisation, som er godkendt af kulturministeren.
Organisationen forestår  

 opkrævningen og foretager udlodningen til de berettigede.
Den berettigedes  

 krav mod organisationen består, indtil 3 år er forløbet fra udgangen af det  

 år, i hvilket videresalget fandt sted.
Forældelsen afbrydes ved skriftligt  

 påkrav fra den berettigede.
 Stk. 6. Ved erhvervsmæssigt videresalg som nævnt i stk. 1, er  

 sælgeren forpligtet til at fremsende en årlig opgørelse over salget af  

 kunstværker, attesteret af en statsautoriseret eller registreret revisor, til  

 den organisation, som er nævnt i stk. 5.
Vederlag for eksemplarfremstilling til privat brug § 39. Den, der erhvervsmæssigt fremstiller eller indfører lyd-  

 eller videobånd eller andre indretninger, hvorpå lyd eller billeder kan  

 optages, skal betale vederlag til ophavsmændene til de i stk. 2 nævnte  

 værker.
 Stk. 2. Vederlaget skal betales for bånd mv., der er egnet til  

 fremstilling af eksemplarer til privat brug, og kun for værker, som er  

 udsendt i radio eller fjernsyn, eller som er udgivet på fonogram, film,  

 videogram eller lignende.
Stk. 3. Administrationen og kontrollen, herunder opkrævningen,  

 udøves af en fællesorganisation, som repræsenterer en væsentlig del af danske  

 ophavsmænd, udøvende kunstnere og andre rettighedshavere, herunder  

 fremstillere af grammofonplader mv. og fotografer, og som af kulturministeren  

 er godkendt hertil.
Ministeren kan forlange at få meddelt alle oplysninger om  

 opkrævningen, forvaltningen og fordelingen af vederlaget.
Stk. 4. Organisationen fastsætter retningslinier for udbetalingen  

 af vederlaget til de berettigede, så fordelingen i videst muligt omfang sker  

 i overensstemmelse med den kopiering, som finder sted.
En tredjedel af det  

 årlige beløb til udbetaling skal dog anvendes til støtte af formål, der er  

 fælles for ophavsmændene m.fl. inden for de grupper, som repræsenteres af  

 organisationen, jf. stk. 3.
§ 40. Vederlaget udgør for 1993 pr. minut spilletid for lydbånd  

 0,045 kr. og for videobånd 0,0625 kr.
Vederlaget reguleres årligt med  

 satsreguleringsprocenten, jf. lov om en satsreguleringsprocent.
 § 41. Virksomheder, der erhvervsmæssigt fremstiller eller indfører  

 lyd- eller videobånd, skal anmeldes hos fællesorganisationen.
 Stk. 2. Organisationen udsteder et bevis for anmeldelsen.
 Stk. 3. Anmeldte virksomheder er berettigede til, uden at  

 vederlaget er berigtiget, at indføre eller fra anden anmeldt virksomhed at  

 modtage lyd- eller videobånd, der er vederlagspligtige efter § 39.
 § 42. Vederlagsperioden er måneden.
 Stk. 2. Anmeldte virksomheder skal opgøre det vederlagspligtige  

 antal lyd- og videobånd, der i perioden er udleveret fra virksomheden, samt  

 disses spilletid.
 Stk. 3. Anmeldte virksomheder, der udtager lyd- eller videobånd  

 til brug i virksomheden, skal medregne forbruget til udleveringen efter stk.  

 2.
 Stk. 4. Opgørelsen specificeres efter retningslinier, som  

 fastsættes af kulturministeren efter forhandling med fællesorganisationen.  

 Kulturministeren kan endvidere efter forhandling med fællesorganisationen  

 fastsætte retningslinier for kontrol med den i 1. pkt. nævnte opgørelse.
 § 43. I det vederlagspligtige antal, opgjort efter § 42, stk. 2,  

 fradrages:
 1) Antallet af lyd- og videobånd, der er udleveret til en anden anmeldt  

 virksomhed efter § 41, stk. 3.
 2) Antallet af lyd- og videobånd, der er udført.
 3) Antallet af lyd- og videobånd, der vil blive anvendt til professionelle  

 formål, herunder undervisningsformål.
 4) Antallet af lyd- og videobånd, der vil blive anvendt til fremstilling  

 af optagelser til brug for syns- og hørehandicappede.
 5) Antallet af lyd- eller videobånd, der vil blive anvendt til særlige  

 formål, som af kulturministeren er undtaget fra vederlaget.
 Stk. 2. Kulturministeren kan efter forhandling med  

 fællesorganisationen fastsætte retningslinier for kontrol med fradrag efter  

 stk. 1.
§ 44. Vederlaget tilbagebetales ved 1) erhvervsmæssig udførsel af vederlagsberigtigede lyd- eller videobånd, 2) anvendelse af vederlagsberigtigede lyd- eller videobånd til  

 eksemplarfremstilling, som ikke omfattes af bestemmelsen i § 12, 3) anvendelse af vederlagsberigtigede lyd- eller videobånd til  

 fremstilling af optagelser, som anvendes af syns- eller hørehandicappede,  

 eller 4) anvendelse af vederlagsberigtigede lyd- eller videobånd til særlige  

 formål, som af kulturministeren er undtaget fra vederlaget.
 Stk. 2. Kulturministeren fastsætter efter forhandling med  

 fællesorganisationen de nærmere retningslinier for vederlagsgodtgørelse efter  

 stk. 1.
 § 45. Anmeldte virksomheder skal føre regnskab over fremstilling,  

 indførsel og udlevering mv. af vederlagspligtige lyd- og videobånd.
 Stk. 2. Kulturministeren fastsætter efter forhandling med  

 fællesorganisationen de nærmere retningslinier for de anmeldte virksomheders  

 regnskabsførelse, herunder udstedelse af fakturaer mv.
 Stk. 3. Anmeldte virksomheder skal opbevare regnskabsmateriale i 5  

 år efter regnskabsårets udløb.
§ 46. Anmeldte virksomheder skal efter udløbet af hver  

 vederlagsperiode og senest ved udgangen af den følgende måned til  

 fællesorganisationen angive mængden af udleverede lyd- og videokassettebånd  

 og disses spilletid, jf. §§ 42 og 43. Virksomheden skal senest samtidig med  

 angivelsen indbetale vederlaget til organisationen.
Angivelsen skal  

 underskrives af virksomhedens ledelse.
Fælles bestemmelser om tvangslicens § 47. Kan der ikke opnås enighed om størrelsen af vederlag i  

 henhold til § 17, stk. 2, § 18, stk. 1, § 35, § 51, stk. 2, og § 68, kan hver  

 af parterne forelægge spørgsmålet for et af kulturministeren nedsat nævn,  

 Ophavsretslicensnævnet.
Nævnets afgørelse kan ikke indbringes for anden  

 administrativ myndighed.
Kulturministeren fastsætter de nærmere regler for  

 nævnets virksomhed.
 Stk. 2. Kulturministeren kan fastsætte nærmere regler om  

 opkrævning af vederlag i henhold § 17, stk. 2, § 18, stk. 1, § 35 og § 68.
 Stk. 3. Såfremt brugeren af et værk i henhold til § 35 eller § 68  

 ikke betaler det vederlag, der er fastsat ved parternes aftale eller ved  

 Ophavsretslicensnævnets afgørelse, kan det ved dom fastslås, at den  

 pågældende værksudnyttelse kun kan foretages med ophavsmandens samtykke,  

 indtil betaling er sket.
§ 48. Nægter et radio- eller fjernsynsforetagende uden rimelig  

 grund at give samtykke til, at dets udsendelser samtidig og uden ændringer  

 fordeles over kabelanlæg, eller tilbydes en sådan fordeling på urimelige  

 vilkår, kan Ophavsretslicensnævnet på begæring meddele den fornødne  

 tilladelse og fastsætte nærmere vilkår herfor.
Afgørelse om fastsættelse af  

 vederlag kan dog, for så vidt angår udsendelser, som omfattes af § 35, stk.  

 1, kun træffes på grundlag af krav fremsat af foretagendet gennem den i § 35,  

 stk. 3, nævnte fællesorganisation.
Bestemmelserne i § 35, stk. 4, og § 49  

 finder tilsvarende anvendelse på de i 2. pkt. nævnte vederlagskrav.
 Stk. 2. Nægter et radio- eller fjernsynsforetagende efter § 69 at  

 give samtykke til, at foretagendets radio- eller fjernsynsudsendelser optages  

 på en måde, som er omhandlet i § 13, stk. 1, 2. led, eller § 17, stk. 3,  

 eller kan der ikke opnås enighed om vilkårene for en sådan optagelse, kan  

 Ophavsretslicensnævnet på begæring af hver af parterne meddele den fornødne  

 tilladelse og fastsætte nærmere vilkår herfor.
 Stk. 3. Bestemmelsen i stk. 2 finder kun anvendelse, hvis en  

 organisation af ophavsmænd har indgået en aftale, som omfattes af § 50, jf. §  

 13, stk. 1, 2. led, eller § 17, stk. 3. Bestemmelsen i § 49 finder  

 tilsvarende anvendelse.
 § 49. Vederlagskrav i henhold til § 17, stk. 2, § 18, stk. 1, § 35  

 og § 68 forældes efter 3 år fra udgangen af det år, i hvilket  

 værksudnyttelsen fandt sted.
 Stk. 2. Såfremt vederlagskravet gøres gældende af en organisation,  

 gælder bestemmelsen i stk. 1 også for ophavsmandens krav mod organisationen.
 Stk. 3. Forældelsen afbrydes ved skriftligt påkrav.
Fælles bestemmelser om aftalelicens § 50. Aftalelicens efter §§ 13, 14, § 17, stk. 3, og § 30 kan  

 påberåbes af brugere, der har indgået en aftale om den pågældende  

 værksudnyttelse med en organisation, som omfatter en væsentlig del af danske  

 ophavsmænd til en bestemt art af værker.
Aftalelicensen giver brugeren ret  

 til at udnytte andre værker af samme art, selv om ophavsmændene til disse  

 værker ikke repræsenteres af organisationen.
 Stk. 2. Aftalelicensen giver kun brugeren ret til at benytte de  

 ikke-repræsenterede ophavsmænds værker på den måde og på de vilkår, som  

 følger af den indgåede aftale med organisationen og af de i stk. 1 nævnte  

 bestemmelser.
 § 51. For værksudnyttelse i henhold til §§ 13, 14, § 17, stk. 3,  

 og § 30 skal de regler, som organisationen har fastsat med hensyn til  

 fordelingen af vederlag mellem de af organisationen repræsenterede  

 ophavsmænd, finde tilsvarende anvendelse over for ikke-repræsenterede  

 ophavsmænd.
Stk. 2. Ikke-repræsenterede ophavsmænd kan gøre krav på  

 individuelt vederlag, selv om en sådan ret hverken fremgår af aftalen med  

 brugeren eller af organisationens vederlagsregler.
Størrelsen af det  

 individuelle vederlag kan fastsættes efter bestemmelsen i § 47, stk. 1.  

 Vederlagskravet kan kun rettes mod organisationen.
 Stk. 3. Bestemmelsen i § 49 finder tilsvarende anvendelse på  

 vederlagskrav i henhold til de i stk. 1 og 2 nævnte bestemmelser.
 § 52. Hvis forhandlinger om indgåelse af aftaler, som nævnt i §  

 13, stk. 1, § 14 og § 17, stk. 3, ikke fører til noget resultat, kan hver af  

 parterne kræve mægling.
Stk. 2. Krav om mægling rettes til kulturministeren.
Kravet kan  

 fremsættes, når en af parterne har afbrudt forhandlingerne eller afvist et  

 ønske om forhandlinger, eller når forhandlingerne ikke synes at ville føre  

 til noget resultat.
Stk. 3. Mæglingen foretages af en forligsmand, der udpeges af  

 kulturministeren.
Forligsforhandlingerne skal baseres på parternes eventuelle  

 løsningsforslag.
Forligsmanden kan foreslå parterne at lade tvisten afgøre  

 ved voldgift og kan medvirke ved udpegningen af voldgiftsmænd.
 Stk. 4. Forligsmanden kan fremsætte forslag til tvistens løsning  

 og kan kræve, at et sådant forslag forelægges parternes kompetente organer  

 til vedtagelse eller forkastelse inden en af forligsmanden fastsat frist.  

 Forligsmanden underretter kulturministeren om mæglingens udfald.
Stk. 5. Forligsmanden kan bestemme, at aftaler skal forblive i  

 kraft, selv om aftaleperioden er udløbet eller vil udløbe under  

 forhandlingerne.
Aftalen kan dog ikke forlænges i mere end to uger efter, at  

 parterne har taget stilling til et endeligt mæglingsforslag eller forslag til  

 voldgiftsbehandling, eller efter at forligsmanden har meddelt, at der ikke er  

 basis for at fremsætte sådanne forslag.
 Stk. 6. Den, der er eller har været forligsmand, må ikke ubeføjet  

 røbe eller udnytte, hvad denne har fået kendskab til som forligsmand.
Kapitel 3 Ophavsrettens overgang til andre Almindelige bestemmelser § 53. Ophavsmanden kan med de begrænsninger, der følger af §§ 3 og  

 38, helt eller delvis overdrage sine rettigheder efter denne lov.
 Stk. 2. Overdragelse af eksemplarer indbefatter ikke overdragelse  

 af ophavsretten.
 Stk. 3. Har ophavsmanden overdraget en ret til at udnytte værket  

 på en bestemt måde eller ved bestemte midler, giver overdragelsen ikke  

 erhververen ret til at udnytte værket på andre måder eller ved andre midler.
 Stk. 4. Bestemmelserne i §§ 54-59 om overdragelse af ophavsret kan  

 fraviges ved aftale mellem parterne, medmindre andet er fastsat i de enkelte  

 bestemmelser.
§ 54. Erhververen har pligt til at udnytte værket.
Ophavsmanden  

 kan hæve aftalen, hvis erhververen ikke har udnyttet værket inden en rimelig  

 tid eller senest inden 5 år efter det tidspunkt, hvor aftalen er opfyldt fra  

 ophavsmandens side.
 § 55. Hvis aftalen ikke udtrykkeligt specificerer enkelte  

 udnyttelsesformer, som omfattes af overdragelsen, kan ophavsmanden med  

 rimeligt varsel opsige overdragelsen af rettighederne til de uspecificerede  

 udnyttelsesformer, der ikke er iværksat af erhververen inden 3 år er forløbet  

 fra det tidspunkt, hvor aftalen er opfyldt fra ophavsmandens side.
Ændringer og videreoverdragelse § 56. Overdragelse af ophavsret giver ikke erhververen ret til at  

 ændre værket, medmindre ændringen er sædvanlig eller åbenbart forudsat.
Stk. 2. Overdragelse af ophavsret giver ikke erhververen ret til  

 at videreoverdrage ophavsretten, medmindre videreoverdragelsen er sædvanlig  

 eller åbenbart forudsat.
Overdrageren vedbliver at være ansvarlig for, at  

 aftalen med ophavsmanden bliver opfyldt.
Afregning og kontrol § 57. Hvis ophavsmandens vederlag afhænger af erhververens  

 omsætning, salgstal eller lignende, kan ophavsmanden kræve, at der sker  

 afregning mindst en gang om året.
Ophavsmanden kan ligeledes kræve, at  

 afregningen ledsages af fyldestgørende oplysninger om de forhold, der har  

 ligget til grund for vederlagsberegningen.
Stk. 2. Ophavsmanden kan kræve, at erhververens regnskaber,  

 bogføring og lagerbeholdning samt attestationer fra den, som har udnyttet  

 værket, ved den årlige afregning efter stk. 1 stilles til rådighed for en af  

 ophavsmanden udpeget statsautoriseret eller registreret revisor.
Revisoren må  

 oplyse ophavsmanden om den foretagne afregnings rigtighed og om eventuelle  

 uregelmæssigheder.
Revisoren har i øvrigt tavshedspligt om alle andre  

 forhold, som denne bliver bekendt med ved gennemgangen.
 Stk. 3. Bestemmelserne i stk. 1 og 2 kan ikke fraviges til skade  

 for ophavsmanden.
Særlige bestemmelser om aftaler om indspilning af film § 58. En aftale om at medvirke ved indspilningen af en film  

 indebærer, at ophavsmanden ikke kan modsætte sig, at 1) der fremstilles eksemplarer af filmen, 2) eksemplarer af filmen spredes til almenheden, 3) filmen fremføres offentligt, eller 4) filmen forsynes med tekster eller tale på et andet sprog.
Stk. 2. Bestemmelsen i stk. 1 finder ikke anvendelse på 1) allerede eksisterende værker, 2) drejebøger, dialoger og musikværker, som er frembragt med henblik på  

 fremstillingen af filmen, eller 3) filmens hovedinstruktør.
Særlige bestemmelser om edb-programmer frembragt i  

 ansættelsesforhold § 59. Ophavsretten til et edb-program, der er frembragt af en  

 arbejdstager under udførelsen af dennes arbejde eller efter arbejdsgiverens  

 anvisninger, overgår til arbejdsgiveren.
Bestilte portrætbilleder § 60. Ophavsmanden kan ikke udøve sine rettigheder til et bestilt  

 portrætbillede uden samtykke fra bestilleren.
Arv og kreditorforfølgning § 61. Ved ophavsmandens død finder arvelovgivningens almindelige  

 regler anvendelse på ophavsretten.
 Stk. 2. Ved testamente kan ophavsmanden med bindende virkning også  

 for ægtefælle og livsarvinger give forskrifter om udøvelse af ophavsretten  

 eller overlade det til en anden at give sådanne forskrifter.
 § 62. Ophavsmandens ret til at råde over sit værk kan ikke gøres  

 til genstand for kreditorforfølgning, hverken hos ophavsmanden eller hos  

 nogen, til hvem retten er overgået ifølge ægteskab eller arv.
Stk. 2. Kreditorforfølgning i eksemplarer af værket kan heller  

 ikke foretages hos ophavsmanden selv eller hos nogen, til hvem eksemplarer er  

 overgået ifølge ægteskab eller arv, hvis forfølgningen retter sig mod 1) manuskripter, 2) stokke, plader, forme eller lignende, hvorved et kunstværk kan udføres,  

 eller 3) eksemplarer af kunstværker, som ikke er udstillet, udbudt til salg  

 eller på anden måde godkendt til offentliggørelse.
Kapitel 4 Ophavsrettens gyldighedstid § 63. Ophavsretten til et værk varer, indtil 70 år er forløbet  

 efter ophavsmandens dødsår eller for de i § 6 omhandlede værker efter  

 længstlevendes dødsår.
For filmværker varer ophavsretten dog, indtil 70 år er  

 forløbet efter dødsåret for den længstlevende af følgende personer:
1) den ledende instruktør, 2) drejebogsforfatteren, 3) dialogforfatteren og 4) komponisten til musik, som er specielt frembragt til brug i filmværket.
Stk. 2. Når et værk er offentliggjort uden angivelse af  

 ophavsmandens navn, alment kendte pseudonym eller mærke, varer ophavsretten,  

 indtil 70 år er forløbet efter udgangen af det år, da værket blev  

 offentliggjort.
Består værket af flere dele, bind, hæfter, numre eller  

 serier, gælder der en særskilt beskyttelsestid for hver enkelt del.
 Stk. 3. Hvis ophavsmanden i løbet af det nævnte tidsrum bliver  

 angivet i overensstemmelse med § 7, eller hvis det bliver oplyst, at han er  

 død, før værket blev offentliggjort, regnes gyldighedstiden efter stk. 1.
 Stk. 4. For værker, som ikke er offentliggjort, og hvis ophavsmand  

 ikke er kendt, varer ophavsretten i 70 år efter udgangen af det år, hvor  

 værket blev skabt.
§ 64. Når et værk ikke tidligere har været udgivet, har den, som  

 for første gang lovligt offentliggør eller udgiver værket efter udløbet af  

 den ophavsretlige beskyttelse, rettigheder til værket svarende til de  

 økonomiske rettigheder, der i loven er tillagt den, der frembringer et  

 litterært eller kunstnerisk værk.
Beskyttelsen varer, indtil 25 år er  

 forløbet efter udgangen af det år, hvor offentliggørelsen eller udgivelsen  

 fandt sted.
Kapitel 5 Andre rettigheder Udøvende kunstnere § 65. En udøvende kunstners fremførelse af et litterært eller  

 kunstnerisk værk må ikke uden kunstnerens samtykke 1) optages på bånd, film eller anden indretning, der kan gengive den,  

 eller 2) gøres tilgængelig for almenheden.
Stk. 2. Er fremførelsen optaget som anført i stk. 1, nr. 1, må den  

 ikke uden den udøvende kunstners samtykke overføres til anden indretning, der  

 kan gengive den, eller gøres tilgængelig for almenheden, før 50 år er  

 forløbet efter udgangen af det år, da fremførelsen fandt sted.
Hvis en  

 optagelse af en fremførelse udgives eller offentliggøres inden for dette  

 tidsrum, varer beskyttelsen dog, indtil 50 år er forløbet efter udgangen af  

 det år, hvor den første udgivelse eller offentliggørelse fandt sted, alt  

 efter hvilket tidspunkt der er det første.
 Stk. 3. En aftale mellem en udøvende kunstner og en filmproducent  

 om at medvirke ved indspilningen af en film indebærer, at den udøvende  

 kunstner, i mangel af modstående aftale, formodes at have overdraget sin ret  

 til udlejning af filmen til producenten.
Stk. 4. Bestemmelserne i § 2, stk. 3, §§ 3 og 11, § 12, stk. 1 og  

 stk. 2, nr. 4, § 12, stk. 3, nr. 1, og § 12, stk. 4, §§ 13, 15 og 16, § 17,  

 stk. 3, § 18, stk. 1 og 2, § 19, stk. 1 og 2, §§ 21, 22, 25, 27, 28, 31 og  

 33-35, § 36, stk. 2, §§ 39-46, 47, 49-52, 53-57 samt §§ 61-62 finder  

 tilsvarende anvendelse på udøvende kunstneres fremførelser og optagelser  

 heraf.
Bestemmelsen i § 19, stk. 1, finder kun anvendelse på en optagelse  

 efter stk. 1 og 2, når denne for første gang er solgt eller på anden måde  

 overdraget af rettighedshaveren eller med dennes samtykke inden for Det  

 Europæiske Økonomiske Samarbejdsområde.
 Stk. 5. Uanset bestemmelserne i stk. 1 kan Det Kongelige Teater  

 lade teatrets festforestillinger eller forestillinger i anledning af  

 officielle besøg udsende af Danmarks Radio eller TV 2 i radio eller fjernsyn.
Fremstillere af lydoptagelser § 66. Lydoptagelser må ikke uden fremstillerens samtykke  

 eftergøres eller gøres tilgængelige for almenheden, før 50 år er forløbet  

 efter udgangen af det år, da optagelsen fandt sted.
Hvis en lydoptagelse  

 udgives eller offentliggøres inden for dette tidsrum, varer beskyttelsen dog,  

 indtil 50 år er forløbet efter udgangen af det år, hvor den første udgivelse  

 eller offentliggørelse fandt sted, alt efter hvilket tidspunkt der er det  

 første.
Som eftergørelse betragtes også det forhold, at en optagelse  

 overføres fra en optagelse til en anden.
Stk. 2. Bestemmelserne i § 2, stk. 3, § 11, stk. 2, § 12, stk. 1  

 og stk. 2, nr. 4, § 12, stk. 3, nr. 1, og § 12, stk. 4, §§ 13, 15 og 16, §  

 17, stk. 3, § 18, stk. 1 og 2, § 19, stk. 1 og 2, §§ 21, 22, 25, 27, 28, 31,  

 33, 34, § 35, stk. 1, § 36, stk. 2, §§ 39-46, 47 samt §§ 49-52 finder  

 tilsvarende anvendelse på lydoptagelser.
Bestemmelsen i § 19, stk. 1, finder  

 kun anvendelse på en optagelse efter stk. 1, når denne for første gang er  

 solgt eller på anden måde overdraget af rettighedshaveren eller med dennes  

 samtykke inden for Det Europæiske Økonomiske Samarbejdsområde.
Fremstillere af billedoptagelser § 67. Billedoptagelser må ikke uden fremstillerens samtykke  

 eftergøres eller gøres tilgængelige for almenheden, før 50 år er forløbet  

 efter udgangen af det år, da optagelsen fandt sted.
Hvis en billedoptagelse  

 udgives eller offentliggøres inden for dette tidsrum, varer beskyttelsen dog,  

 indtil 50 år er forløbet efter udgangen af det år, hvor den første udgivelse  

 eller offentliggørelse fandt sted, alt efter hvilket tidspunkt der er det  

 første.
Som eftergørelse betragtes også det forhold, at en optagelse  

 overføres fra en optagelse til en anden.
Stk. 2. Bestemmelserne i § 2, stk. 3, § 11, stk. 2, § 12, stk. 1  

 og stk. 2, nr. 4, § 12, stk. 3, nr. 2, og § 12, stk. 4, §§ 13, 15 og 16, §  

 17, stk. 3, § 18, stk. 1 og 2, § 19, stk. 1 og 2, §§ 22, 25, 27, 28 og 31-34,  

 § 35, stk. 1, § 36, stk. 2, §§ 47, 49-52 og 58 finder tilsvarende anvendelse  

 på billedoptagelser.
Bestemmelsen i § 19, stk. 1, finder kun anvendelse på en  

 optagelse efter stk. 1, når denne for første gang er solgt eller på anden  

 måde overdraget af rettighedshaveren eller med dennes samtykke inden for Det  

 Europæiske Økonomiske Samarbejdsområde.
 Vederlag for brug af lydoptagelser i radio og fjernsyn mv.
 § 68. Uanset bestemmelserne i § 65, stk. 2, og § 66, stk. 1, må  

 udgivne lydoptagelser anvendes til radio- og fjernsynsudsendelse og til andre  

 offentlige fremførelser.
Stk. 2. De udøvende kunstnere og fremstillerne af lydoptagelser  

 har krav på vederlag.
Vederlagskravet kan kun gøres gældende gennem en af  

 kulturministeren godkendt fællesorganisation, som omfatter såvel udøvende  

 kunstnere som fremstillere af lydoptagelser.
Radio- og fjernsynsforetagender § 69. En radio- eller fjernsynsudsendelse må ikke uden radio-  

 eller fjernsynsforetagendets samtykke udsendes af andre eller på anden måde  

 fremføres offentligt.
Udsendelsen må heller ikke uden samtykke affotograferes  

 eller optages på bånd, film eller anden indretning, der kan gengive den.
 Stk. 2. Er en udsendelse affotograferet eller optaget som anført i  

 stk. 1, må den ikke uden foretagendets samtykke overføres til anden  

 indretning, der kan gengive den, eller spredes til almenheden, før 50 år er  

 forløbet efter udgangen af det år, da udsendelsen fandt sted.
Stk. 3. Bestemmelserne i § 11, stk. 2, § 12, stk. 1 og 2, nr. 4, §  

 15, § 19, stk. 1 og 2, §§ 21, 22 og 25, § 27, stk. 1 og 3, samt §§ 28, 31,  

 32, 33 og § 36, stk. 2, finder tilsvarende anvendelse på radio- og  

 fjernsynsudsendelser.
Bestemmelsen i § 19, stk. 1, finder kun anvendelse på  

 de i stk. 2 nævnte udsendelser, når disse for første gang er solgt eller på  

 anden måde overdraget af rettighedshaveren eller med dennes samtykke inden  

 for Det Europæiske Økonomiske Samarbejdsområde.
Fremstillere af fotografiske billeder § 70. Den, som fremstiller et fotografisk billede (fotografen),  

 har eneret til at råde over billedet ved at fremstille eksemplarer af det og  

 ved at gøre det tilgængeligt for almenheden.
 Stk. 2. Retten til et fotografisk billede varer, indtil 50 år er  

 forløbet efter udgangen af det år, da billedet blev fremstillet.
Stk. 3. Bestemmelserne i § 2, stk. 2 og 3, §§ 3, 7, 9 og 11, § 12,  

 stk. 1 og stk. 2, nr. 4, §§ 13-16, § 17, stk. 3, § 18, stk. 1 og 2, § 19,  

 stk. 1 og 2, §§ 20, 21 og 23, § 24, stk. 1 og 2, §§ 25, 27, 28, 30, 31,  

 33-35, § 36, stk. 2, §§ 39-46, 47, 49-52, 53-58 samt §§ 60-62 finder  

 tilsvarende anvendelse på fotografiske billeder.
Er et fotografisk billede  

 genstand for ophavsret efter § 1, kan denne også gøres gældende.
 Fremstillere af kataloger mv.
§ 71. Kataloger, tabeller og lignende arbejder, der sammenstiller  

 et større antal oplysninger, må ikke eftergøres uden samtykke fra den, som  

 har fremstillet dem, før 10 år er forløbet efter udgangen af det år, da  

 arbejdet blev offentliggjort.
Beskyttelsen ophører dog senest, når 15 år er  

 forløbet efter udgangen af det år, da arbejdet blev fremstillet.
 Stk. 2. Er arbejder af den nævnte art eller dele deraf genstand  

 for ophavsret eller anden beskyttelse, kan denne også gøres gældende.
 Stk. 3. Bestemmelserne i §§ 6-9, § 11, stk. 2, § 12, stk. 1 og  

 stk. 2, nr. 4, §§ 13-17, § 18, stk. 1 og 2, § 20, stk. 1, §§ 22, 27, 28,  

 30-35, § 36, stk. 2, §§ 47 og 49-52 finder tilsvarende anvendelse på  

 kataloger mv.
Pressemeddelelser § 72. Pressemeddelelser, som efter aftale leveres fra udenlandske  

 nyhedsbureauer eller fra korrespondenter i udlandet, må ikke uden modtagerens  

 samtykke gøres tilgængelige for almenheden gennem presse, radio eller på  

 anden lignende måde før 12 timer efter, at de er blevet offentliggjort i  

 Danmark.
Kapitel 6 Forskellige bestemmelser Titelbeskyttelse mv.
 § 73. Et litterært eller kunstnerisk værk må ikke gøres  

 tilgængeligt for almenheden under en titel, et pseudonym eller et mærke, som  

 er egnet til at fremkalde forveksling med et tidligere offentliggjort værk  

 eller dets ophavsmand.
 Stk. 2. Har offentliggørelsen af det tidligere offentliggjorte  

 værk fundet sted mindre end 3 måneder forud for en udgivelse af det andet  

 værk, finder bestemmelsen i stk. 1 ikke anvendelse, medmindre forveksling må  

 antages at være tilsigtet.
Signering af kunstværker § 74. På et kunstværk må kunstnerens navn eller mærke ikke  

 anbringes af andre end kunstneren selv, medmindre denne har givet sit  

 samtykke hertil.
 Stk. 2. Kunstnerens navn eller mærke må ikke i noget tilfælde  

 påføres et eftergjort eksemplar, således at det kan forveksles med  

 originalen.
Ideelle rettigheder efter ophavsrettens udløb § 75. Selv om ophavsretten er udløbet, må et litterært eller  

 kunstnerisk værk ikke ændres eller gøres tilgængeligt for almenheden i strid  

 med § 3, stk. 1 og 2, hvis kulturelle interesser herved krænkes.
Kapitel 7 Retshåndhævelse Straf § 76. Med bøde straffes den, som forsætligt eller groft uagtsomt 1) overtræder § 2 eller § 3, 2) overtræder §§ 65, 66, 67, 69, 70 eller 71, 3) overtræder § 11, stk. 2, § 60 eller §§ 72-75, 4) undlader at fremsende opgørelse efter § 38, stk. 6, 5) undlader at lade sig anmelde eller undlader at meddele oplysninger til  

 fællesorganisationen efter § 41, stk. 1, og § 46, 1. pkt., eller undlader at  

 føre eller opbevare regnskaber i henhold til § 45, eller 6) overtræder forskrifter, der er givet efter § 61, stk. 2.
Stk. 2. Er en forsætlig overtrædelse af de i stk. 1, nr. 1 og 2,  

 nævnte bestemmelser begået ved erhvervsmæssigt at fremstille eller blandt  

 almenheden sprede eksemplarer af værker eller frembringelser, der beskyttes  

 efter §§ 65-71, kan straffen under særligt skærpende omstændigheder stige til  

 hæfte eller fængsel indtil 1 år.
Særligt skærpende omstændigheder anses  

 navnlig at foreligge, hvis overtrædelsen vedrører et betydeligt antal  

 eksemplarer, eller hvis der ved overtrædelsen tilsigtes en betydelig vinding.
 § 77. Når eksemplarer af værker eller frembringelser, der  

 beskyttes efter §§ 65-71, er fremstillet uden for Danmark under sådanne  

 omstændigheder, at en tilsvarende fremstilling i Danmark ville være i strid  

 med loven, straffes med bøde den, som forsætligt eller groft uagtsomt  

 indfører sådanne eksemplarer med henblik på at gøre dem tilgængelige for  

 almenheden.
 Stk. 2. Bestemmelsen i § 76, stk. 2, finder tilsvarende anvendelse  

 på forsætlige overtrædelser af bestemmelsen i stk. 1.
 § 78. Med bøde straffes den, som forsætligt eller groft uagtsomt  

 omsætter eller i kommercielt øjemed besidder midler, hvis eneste formål er at  

 lette ulovlig fjernelse eller omgåelse af tekniske indretninger, som måtte  

 være anvendt til at beskytte et edb-program.
 Stk. 2. Bestemmelsen i stk. 1 finder tilsvarende anvendelse på  

 andre værker i digitaliseret form.
 § 79. I forskrifter, der udstedes efter § 16, § 31, stk. 2, § 42,  

 stk. 4, § 43, stk. 2, § 44, stk. 2, § 45, stk. 2, og § 47, stk. 2, kan der  

 fastsættes straf af bøde for overtrædelse af bestemmelser i forskrifterne.
§ 80. Er en overtrædelse begået af et selskab, en forening, en  

 fond eller lignende, kan der pålægges den juridiske person som sådan  

 bødeansvar.
Er overtrædelsen begået af staten, en kommune eller et kommunalt  

 fællesskab, jf. § 60 i lov om kommunernes styrelse, kan der pålægges staten,  

 kommunen eller det kommunale fællesskab bødeansvar.
Påtale § 81. Overtrædelser, som omfattes af § 76, stk. 1, § 77, stk. 1,  

 eller § 79, påtales af den forurettede.
 Stk. 2. Efter ophavsmandens død kan overtrædelser af § 3 og af de  

 i medfør af § 61, stk. 2, givne forskrifter endvidere påtales af  

 ophavsmandens ægtefælle, slægtning i ret op- eller nedstigende linie eller  

 søskende.
Stk. 3. Efter ophavsmandens død kan overtrædelser af §§ 3 og 73-74  

 endvidere påtales af det offentlige.
Ved overtrædelser af § 3 kan offentlig  

 påtale dog kun finde sted, når kulturelle interesser må anses for krænket ved  

 overtrædelsen.
 Stk. 4. Overtrædelser af §§ 75 og 78 påtales af det offentlige.
 § 82. Overtrædelser, som omfattes af § 76, stk. 2, eller § 77,  

 stk. 2, påtales af det offentlige, når den forurettede begærer det.
 Stk. 2. Ransagning i sager om overtrædelse af bestemmelser i denne  

 lov sker i overensstemmelse med retsplejelovens regler om ransagning i sager,  

 som efter loven kan medføre frihedsstraf.
Erstatning og godtgørelse § 83. Den, som forsætligt eller uagtsomt overtræder en af de i §§  

 76 og 77 nævnte bestemmelser, har pligt til at udrede rimeligt vederlag for  

 udnyttelsen samt erstatning for den yderligere skade, som overtrædelsen måtte  

 have medført.
Stk. 2. Selv om overtrædelsen er begået i god tro, kan der  

 tilkendes den forurettede vederlag og erstatning efter bestemmelsen i stk. 1,  

 i det omfang det skønnes rimeligt.
Vederlaget og erstatningen kan dog ikke  

 overstige den ved overtrædelsen indvundne fortjeneste.
 Stk. 3. En ophavsmand, fotograf eller udøvende kunstner, hvis ret  

 er krænket ved retsstridigt forhold, har krav på godtgørelse for  

 ikke-økonomisk skade.
 Inddragelse mv.
 § 84. Når eksemplarer af værker eller frembringelser, der  

 beskyttes efter §§ 65-71, er fremstillet, indført eller gjort tilgængelige  

 for almenheden i Danmark i strid med denne lov eller med forskrifter givet  

 efter § 61, stk. 2, kan det ved dom bestemmes, at eksemplarerne skal  

 inddrages til fordel for den forurettede eller overdrages til ham mod et  

 vederlag, der ikke overstiger fremstillingsomkostningerne.
Stk. 2. I stedet for inddragelse eller overdragelse kan det  

 bestemmes, at eksemplarerne helt eller delvis skal tilintetgøres eller på  

 anden måde gøres uanvendelige til ulovlig brug.
Hvis det under hensyn til  

 eksemplarernes kunstneriske eller økonomiske værdi eller omstændighederne i  

 øvrigt skønnes rimeligt, kan retten tillade, at de fremstillede eksemplarer  

 gøres tilgængelige for almenheden mod erstatning og godtgørelse til den  

 forurettede.
 Stk. 3. Bestemmelserne i stk. 1 og 2 finder tilsvarende anvendelse  

 på tryksatser, klicheer, forme og andet, som kan tjene til ulovlig  

 fremstilling eller brug af værket eller frembringelsen.
 Stk. 4. Bestemmelserne i stk. 1-3 kan ikke bringes i anvendelse  

 over for den, som i god tro har erhvervet eksemplarer til privat brug.
 Stk. 5. Bygninger kan ikke kræves inddraget eller tilintetgjort i  

 medfør af stk. 1 og 2.
Kapitel 8 Lovens anvendelsesområde Ophavsret § 85. Lovens bestemmelser om ophavsret gælder for 1) værker af danske statsborgere eller personer, der er bosat i Danmark, 2) værker, som er udgivet første gang i Danmark, eller som er udgivet  

 første gang samtidig i Danmark og i et andet land, 3) filmværker, hvis producent har sit hovedsæde eller er bosat i Danmark, 4) bygningsværker, som er beliggende i Danmark, og 5) kunstværker, som er indføjet i bygninger eller anlæg i Danmark.
 Stk. 2. Ved anvendelsen af stk. 1, nr. 2, anses samtidig udgivelse  

 at have fundet sted, såfremt værket efter udgivelse i et andet land inden 30  

 dage udgives i Danmark.
 Stk. 3. Ved anvendelsen af stk. 1, nr. 3, anses, når andet ikke er  

 oplyst, den som producent, hvis navn på sædvanlig måde er angivet på filmen.
 Stk. 4. Bestemmelsen i § 38 gælder for værker af personer, der er  

 statsborgere i eller bosat i et land inden for Det Europæiske Økonomiske  

 Samarbejdsområde.
Stk. 5. Bestemmelsen i § 64 gælder for offentliggørelser eller  

 udgivelser, som er foretaget af 1) personer, der er statsborgere i eller bosat i et land inden for Det  

 Europæiske Økonomiske Samarbejdsområde, eller 2) selskaber, der har hovedsæde i et land inden for Det Europæiske  

 Økonomiske Samarbejdsområde.
 Stk. 6. Bestemmelserne i §§ 73-75 gælder for ethvert værk.
Andre rettigheder § 86. Bestemmelserne i §§ 65, 66 og 68 gælder for fremførelser og  

 lydoptagelser, som har fundet sted i Danmark.
 Stk. 2. Bestemmelserne i §§ 65 og 66 om optagelse og eftergørelse  

 gælder dog for alle lydoptagelser.
 Stk. 3. Bestemmelsen i § 67 gælder for billedoptagelser, der har  

 fundet sted i et land inden for Det Europæiske Økonomiske Samarbejdsområde.
Stk. 4. Bestemmelsen i § 69 gælder for 1) radio- og fjernsynsudsendelser, som har fundet sted i Danmark, og 2) radio- og fjernsynsforetagender, der har hovedsæde i Danmark.
Stk. 5. Bestemmelsen i § 70 finder anvendelse på 1) fotografier fremstillet af personer, der er statsborgere i eller bosat  

 i et land inden for Det Europæiske Økonomiske Samarbejdsområde, og 2) fotografier, som er indføjet i bygninger eller anlæg i et land inden  

 for Det Europæiske Økonomiske Samarbejdsområde.
Stk. 6. Bestemmelsen i § 71 gælder for kataloger mv., som er  

 fremstillet af 1) personer, der er statsborgere i eller bosat i et land inden for Det  

 Europæiske Økonomiske Samarbejdsområde, eller 2) selskaber, der har hovedsæde i et land inden for Det Europæiske  

 Økonomiske Samarbejdsområde.
 Stk. 7. Bestemmelserne i stk. 6 finder tilsvarende anvendelse på  

 pressemeddelelser, som nævnt i § 72.
Særlige bestemmelser om radio- og fjernsynsudsendelser via  

 satellit § 87. Radio- og fjernsynsudsendelser via satellit anses for at  

 finde sted i Danmark, hvis de programbærende signaler, som er bestemt til  

 modtagning af almenheden, under et radio- eller fjernsynsforetagendes kontrol  

 og ansvar her i landet indføres i en ubrudt sendekæde, der leder til  

 satellitten og ned mod Jorden.
 Stk. 2. Udsendelser via satellit anses også for at finde sted i  

 Danmark, hvis indførelsen i sendekæden sker i et land, som ikke er medlem af  

 Det Europæiske Økonomiske Samarbejdsområde, og som ikke har det  

 beskyttelsesniveau, der er fastlagt i kapitel II af Rådets direktiv 93/83/EØF  

 af 27. september 1993 om samordning af visse bestemmelser vedrørende  

 ophavsrettigheder og ophavsretsbeslægtede rettigheder i forbindelse med  

 radio- og tv-udsendelse via satellit og viderespredning pr. kabel, i følgende  

 tilfælde:
1) Hvis de programbærende signaler sendes til satellitten fra en  

 uplink-station her i landet.
Rettigheder efter §§ 2, 64 og 65-73 kan da gøres  

 gældende over for den, som driver stationen.
2) Hvis der ikke benyttes en uplink-station i en EØS-medlemsstat, og et  

 radio- eller fjernsynsforetagende, der har sit hovedsæde her i landet, har  

 foranlediget indførelsen i sendekæden.
Rettigheder efter §§ 2, 64 og 65-73  

 kan da gøres gældende over for foretagendet.
 Lovens anvendelse i forhold til andre lande mv.
 § 88. Under forudsætning af gensidighed kan ved kgl. anordning  

 anvendelsen af lovens bestemmelser udvides i forhold til andre lande.
 Stk. 2. Endvidere kan loven ved kgl. anordning gøres anvendelig på  

 værker, som først er udgivet af mellemfolkelige organisationer, samt på  

 ikke-udgivne værker, som sådanne organisationer har ret til at udgive.
Kapitel 9 Ikrafttrædelses- og overgangsbestemmelser § 89. Loven træder i kraft den 30. juni 1995.
Stk. 2. Samtidig ophæves 1) lov om ophavsretten til litterære og kunstneriske værker, jf.  

 lovbekendtgørelse nr. 1170 af 21. december 1994, 2) lov om retten til fotografiske billeder, jf. lovbekendtgørelse nr. 715  

 af 8. september 1993, og 3) administrative forskrifter, der er udstedt i medfør af de i nr. 1 og 2  

 nævnte love.
 Stk. 3. Forslag til revision af lovens §§ 39-46 fremsættes for  

 Folketinget i folketingsåret 1995-96.
 § 90. Loven gælder også for værker og frembringelser mv., som er  

 frembragt før lovens ikrafttræden.
Stk. 2. Eksemplarer, som lovligt er fremstillet før lovens  

 ikrafttræden, kan spredes til almenheden og vises offentligt.
Bestemmelsen i  

 1. pkt. gælder ikke for udlejning og for udlån af filmværker og  

 edb-programmer i digitaliseret form, jf. § 19, stk. 2 og 3.
 § 91. Bestemmelserne i §§ 54, 55, 56 og 58 finder ikke anvendelse  

 på aftaler, der er indgået før den 30. juni 1995.
 Stk. 2. Bestemmelsen i § 65, stk. 3, finder også anvendelse på  

 aftaler, der er indgået før den 30. juni 1995.
 Stk. 3. Bestemmelserne i § 30, stk. 5, og § 87, stk. 2, finder  

 ikke anvendelse på aftaler, som er indgået før den 1. januar 1995, førend den  

 1. januar 2000.
 Stk. 4. Bestemmelsen i § 59 gælder ikke for edb-programmer, der er  

 frembragt før den 1. januar 1993.
 Stk. 5. Bestemmelsen i § 70 finder ikke anvendelse på fotografiske  

 billeder, der er fremstillet før den 1. januar 1970.
 § 92. De i henhold til ældre lovgivning givne særlige privilegier  

 og forbud forbliver i kraft.
 § 93. Loven gælder ikke for Færøerne og Grønland, men kan ved kgl.  

 anordning sættes helt eller delvis i kraft for Færøerne og Grønland med de  

 afvigelser, som de særlige færøske eller grønlandske forhold tilsiger.
Bemærkninger til lovforslaget Almindelige bemærkninger 1. Indledning.
 Lovforslaget er i hovedsagen en genfremsættelse af det forslag til lov om  

 ophavsret (L 197), som blev fremsat den 9. februar 1994, men ikke blev  

 færdigbehandlet i forrige samling. (Se FT 1993-94 sp. 6307 og 7058, A sp.  

 6725).
Hovedformålet med forslaget er at tilvejebringe en samlet ny og  

 systematisk moderniseret ophavsretslovgivning.
Dette indebærer bl.a., at  

 fotografiloven inkorporeres i ophavsretsloven, og at der tages højde for de  

 seneste års udvikling inden for EF (nu: EU).
Loven om ophavsretten til litterære og kunstneriske værker  

 (ophavsretsloven) og loven om retten til fotografiske billeder  

 (fotografiloven) er fra 1961. I perioden 1973-1994 er der gennemført  

 adskillige ændringer i de 2 love.
Om indholdet af disse ændringer og deres  

 forarbejder henvises til bilag 6.
 Ophavsretsloven i dens nugældende skikkelse findes i lovbekendtgørelse nr.  

 1170 af 21. december 1994, der er optrykt som bilag 1.
 Fotografiloven i dens nugældende skikkelse findes i lovbekendtgørelse nr.  

 715 af 8. september 1993, der er optrykt som bilag 2.
 2. Ophavsretten - dens udvikling og betydning i samfundet.
 2.1. Ophavsret.
 Ophavsretten er den del af retssystemet, som har at gøre med rettigheder  

 over litteratur og kunst.
Praktisk fastslår retsreglerne, at kunstnerne skal have en samtykkeret med  

 hensyn til udnyttelsen af de værker, de har skabt.
Uden en sådan af  

 lovgivningsmagten indrømmet beskyttelse ville kunstnerne være retsløse, så  

 snart de af dem skabte værker var kommet til omverdenens kendskab i en form  

 (manuskripter, partiturer, billeder mv.), som kan udnyttes til reproduktion,  

 spredning af eksemplarer, offentlig fremførelse, udsendelse i radio eller  

 fjernsyn, alt eventuelt til stor gavn og gevinst for brugerne, uden at  

 ophavsmanden af værket får en krone.
Det er derfor karakteristisk, at ophavsrettens udvikling i tiden altid har  

 været nøje forbundet med de til enhver tid eksisterende tekniske  

 udnyttelsesmuligheder.
Den retlige regulering af ophavsmandens stilling er  

 altid blevet udløst af de tekniske muligheder for en masseudnyttelse af  

 værker.
Dette er tilfældet, hvad enten man tænker på gengivelsen i mange  

 eksemplarer af litterære værker i kraft af bogtrykkets udvikling eller på  

 tilkomsten i nyere tid af medier som fonogrammet, filmen, radio og fjernsyn,  

 fotokopiering, video osv.
På denne baggrund har behovet for beskyttelse af den kunstneriske  

 produktion også bredt sig fra ophavsrettens kerneområde, som er de såkaldt  

 »skabende« kunstneres stilling, til beskyttelsen af forskellige  

 former for formidlende indsats.
Dels den, som består i de  

 »udøvende« kunstneres arbejde, dels den, som ligger i  

 »producentens« rolle, f.eks. pladeproducentens eller radiofoniens  

 teknisk betonede indsats.
Også selve værksbegrebet er blevet udvidet, idet  

 der er blevet inddraget arbejder, som man har fundet det rigtigt at  

 sidestille med de velkendte former for værker, f.eks. edb-programmer og  

 databaser.
 I kraft af sammenhængen mellem nye tekniske muligheder og et hertil  

 afpasset sæt af ophavsretlige regler tjener disse regler i dag som det  

 juridiske grundlag for omsætningen af milliardbeløb, f.eks. i handelen med  

 rettigheder vedrørende udsendelse i radio og fjernsyn, grammofonplader,  

 edb-programmer og video - og i en nær fremtid også digital lagring og  

 levering af alle typer af værker og kunstneriske præstationer i digital form.
 2.2. Ophavsretten og samfundsmæssige brugerhensyn.
 Den ophavsretlige regulering har samfundsmæssigt to sider.
Den ene side er, at ophavsmænds og andres individuelle rettigheder ønskes  

 tilgodeset.
Dette begrundes gerne med, at det er i samfundets interesse at  

 have et sæt regler, der sikrer kunstnerne vederlag for deres indsats, fordi  

 dette på afgørende vis giver de kreative kræfter tilskyndelse til ny  

 produktion og ny udbredelse af værker.
Den anden side er, at der også er hensyn at tage til »brugerne«.  

 Det er også i samfundets interesse, at der ikke opstilles et så stærkt værn  

 omkring eneretten, at dette vanskeliggør eller umuliggør enhver disposition  

 fra anden side over en gang skabte og udbredte værker.
Derfor må man i  

 ophavsretten søge at indkredse de tilfælde, hvor andre uden nævneværdig skade  

 for rettighedshaverne på forskellig måde frit bør kunne tilegne sig eller  

 nyttiggøre frugten af deres arbejde og, for så vidt dette ikke er tilfældet,  

 anvise løsningsmuligheder med hensyn til den praktiske rettighedsklarering.
 Lovgivningen om ophavsret skal således i lyset af den til enhver tid  

 pågående tekniske udvikling søge at finde balancen mellem eneretten og  

 undtagelserne fra denne.
 2.3. Ophavsrettens internationale karakter.
 Ophavsretten har et stærkt internationalt præg.
 Efter historisk at have haft sit udspring i nationale territorialt givne  

 bogtrykkerprivilegier og lignende - ofte også af et vist censurmæssigt  

 tilsnit - som eventuelt ved bilaterale aftaler kunne udvides til nabolande,  

 har ophavsretten siden 1886 været reguleret gennem en række multilaterale  

 konventioner.
Disse konventioner forpligter i betydeligt omfang Danmark til at anvende  

 den danske ophavsretslovs bestemmelser også på værker og præstationer med  

 oprindelse i andre lande, som har tiltrådt de samme konventioner.
Samtidig  

 stilles der i konventionerne minimumskrav med hensyn til beskyttelsen, som  

 medlemslandene er forpligtet til at respektere.
Den vigtigste konvention er Bernerkonventionen af 1886. Konventionen  

 regulerer beskyttelsen af litterære og kunstneriske værker, dvs. den  

 beskyttelse, som findes i lovforslagets kapitel 1 og 2. Denne konvention er i  

 lyset af den teknologiske udvikling siden 1886 blevet revideret  

 gennemsnitligt hvert 20. år.
Den seneste reviderede version er fra 1971 og  

 blev tiltrådt af Danmark i 1979. Konventionen er tiltrådt af 109 stater,  

 heriblandt alle EU-lande, Japan, USA og senest også Den Russiske Føderation.  

 Blandt andet på baggrund af udviklingen på det digitale område forventes  

 Bernerkonventionen suppleret med en ny protokol i løbet af 1995-96 inden for  

 rammerne af WIPO (Verdensorganisationen for intellektuel ejendomsret).
 En anden vigtig multilateral konvention er Romkonventionen af 1961 om  

 beskyttelse af udøvende kunstnere, fonogramfremstillere og radio- og  

 fjernsynsforetagender, som vedrører de rettigheder, der omfattes af  

 lovforslagets kapitel 5.
 Denne konvention er for tiden tiltrådt af 44 lande, deriblandt Norden,  

 stort set alle EU-lande, Japan, men ikke USA.
 Også på dette område forventes der i løbet af 1995-96 vedtaget en ny  

 international regulering inden for rammerne af WIPO.
 Det skal endelig nævnes, at forpligtelserne efter de to konventioner  

 indgår som en integreret del af den såkaldte TRIPS-aftale inden for GATT  

 (Aftalen om handelsrelaterede intellektuelle ejendomsrettigheder).
 3. De væsentligste punkter i lovforslaget.
 Indholdsmæssigt er de centrale punkter i lovforslaget følgende:
- Fotografiloven ophæves, og beskyttelsen af fotografier inkorporeres i  

 ophavsretsloven.
Dette indebærer en styrkelse af fotografernes  

 retsbeskyttelse.
- Det nordiske aftalelicenssystem udbygges og forenkles.
Hertil kommer nye  

 bestemmelser om aftalelicens for fotokopiering inden for erhvervsvirksomhed  

 mv., for optagelse af radio- og tv-udsendelser til brug i undervisning samt  

 for optagelse af udsendelser til brug for syns- og hørehandicappede.
 - Adgangen til at fremstille eksemplarer til privat brug præciseres,  

 således at den - på linie med, hvad der gælder i de andre nordiske lande -  

 kun skal gælde for fysiske personer og ikke tillige for juridiske personer.
 - Der gives fri adgang til udnyttelse af radio- og tv-udsendelser i form  

 af tidsforskudt brug på sygehuse, i plejehjem, fængsler og lignende.
 - Billedkunstnernes retlige stilling styrkes.
 - Der skabes principiel ligestilling med hensyn til beskyttelse mellem  

 udøvende og skabende kunstnere.
 - Der indføres nye regler om beskyttelse for fremstillere af lyd- og  

 billedoptagelser.
 4. Forberedelsen af lovforslaget.
 Lovforslaget bygger på 7 delbetænkninger og 1 slutbetænkning afgivet af  

 Ophavsretsudvalget i perioden 1981-1990. Det drejer sig om følgende:
 »Licenskonstruktioner og fotokopiering« (bet. nr. 912/1981).
 »Båndafgifter - sanktioner - påtale« (bet. nr. 944/1982).
 »Beskyttelse af kunstneriske præstationer« (bet. nr. 962/1982).
 »Film- og videogramspørgsmål« (bet. nr. 1000/1984).
 »Ophavsretligt biblioteksvederlag« (bet. nr. 1038/1985).
 »Billedret« (bet. nr. 1063/1986).
 »Ophavsret og EDB« (bet. nr. 1064/1986).
 »Revision af ophavsretslovgivningen« (bet. nr. 1197/1990).
 På basis af disse betænkninger udarbejdede Kulturministeriet i maj 1992 et  

 samlet departementalt lovudkast, som var genstand for en omfattende høring af  

 institutioner og organisationer i perioden maj - oktober 1992.
 Det departementale lovudkast var baseret på indgående forhandlinger med  

 departementerne i de andre nordiske lande, hvor der i vid udstrækning forelå  

 betænkninger svarende til det danske udvalgsarbejde.
Den i 1961 gennemførte lovgivning og senere ændringer er stort set  

 gennemført på grundlag af nordisk enighed.
Efter ministeriets opfattelse er  

 det vigtigt at opretholde denne retsenhed, dels fordi den har praktisk  

 betydning for den kulturelle udveksling i Norden, dels fordi den kan blive  

 afgørende for, om der kan findes forståelse for særlige nordiske løsninger i  

 det stedfindende stadig bredere europæiske samarbejde på ophavsrettens  

 område.
De ca. 120 svar, som ministeriet modtog som resultat af høringen,  

 afspejles i bemærkningerne til lovforslagets enkelte bestemmelser.
Endvidere  

 er der i indledningsafsnit til bemærkningerne vedrørende de enkelte kapitler  

 i lovforslaget redegjort for de væsentligste ændringer og systematiske  

 nydannelser.
 5. Udviklingen inden for EU.
Der er i lovforslaget taget hensyn til udviklingen inden for EU.
Det  

 drejer sig om tre direktiver, som skal gennemføres i dansk lovgivning:
 - Rådets direktiv 92/100/EØF af 19. november 1992 om udlejnings- og  

 udlånsrettigheder samt om visse andre ophavsretsbeslægtede rettigheder i  

 forbindelse med intellektuel ejendomsret (herefter: »udlejnings- og  

 udlånsdirektivet«), der findes som bilag 3.
 - Rådets direktiv 93/83/EØF af 27. september 1993 om samordning af visse  

 bestemmelser vedrørende ophavsrettigheder og ophavsretsbeslægtede rettigheder  

 i forbindelse med radio- og tv-udsendelse via satellit og viderespredning pr.  

 kabel (herefter: »satellit- og kabeldirektivet«), der findes som  

 bilag 4.
 - Rådets direktiv 93/98/EØF af 29. oktober 1993 om harmonisering af  

 beskyttelsestiden for ophavsret og visse beslægtede rettigheder (herefter:  

 »beskyttelsestidsdirektivet«), der findes som bilag 5.
 Udlejnings- og udlånsdirektivet.
 Udlejnings- og udlånsdirektivet skulle have været gennemført i dansk  

 lovgivning senest den 1. juli 1994 (art. 15). Dog er der for enkelte  

 bestemmelser senere gennemførelsesfrister.
 Blandt andet skal der gives ophavsmænd og udøvende kunstnere en  

 uoverdragelig ret til vederlag i forbindelse med udlejning af fonogrammer og  

 originale eksemplarer af en film eller kopier heraf (art. 4). Denne særlige  

 ret til vederlag skal først være gennemført i national lovgivning den 1. juli  

 1997 (art. 13, stk. 8).
 Bestemmelsen bør efter ministeriets vurdering ikke indarbejdes i  

 ophavsretsloven på nuværende tidspunkt, jf. nærmere de indledende  

 bemærkninger til lovforslagets kapitel 5.
 Satellit- og kabeldirektivet.
 Gennemførelsesfristen for satellit- og kabeldirektivet er den 1. januar  

 1995 (art. 14). Også i dette direktiv er der dog senere frister for  

 gennemførelsen af enkelte bestemmelser.
 Lovbestemte licensordninger for kabelspredning, som var gældende pr. 31.  

 juli 1991, skal således først være afskaffet den 1. januar 1998 (art. 8, stk.  

 2). Dette har særlig betydning for Danmark på grund af den bestående  

 tvangslicensordning i ophavsretslovens § 22 a og fotografilovens § 11 a.
 Heller ikke denne bestemmelse bør efter ministeriets vurdering indarbejdes  

 i ophavsretsloven nu, jf. nærmere bemærkningerne til lovforslagets § 35, stk.  

 5.
 Beskyttelsestidsdirektivet.
 Beskyttelsestidsdirektivet skal være gennemført i dansk lovgivning senest  

 den 1. juli 1995 (art. 11, stk. 1).
 Direktivet indebærer en forlængelse af beskyttelsestiden fra 50 til 70 år  

 efter ophavsmandens død og »genoplivning« af udløbne rettigheder,  

 jf. nærmere de indledende bemærkninger til lovforslagets kap. 4.
 Forslag til databasedirektiv.
Europakommissionen forelagde den 15. april 1992 et forslag til  

 Rådsdirektiv om retlig beskyttelse af databaser.
Da den endelige udformning  

 af bestemmelserne fortsat langt fra er afklaret, vil det ikke have noget  

 formål at prøve på at tage højde for dette kommende direktiv i lovforslaget.
 6. Lovgivningssituationen i de nordiske lande.
I Finland har regeringen den 4. november 1994 forelagt Rigsdagen et  

 lovforslag, der modsvarer nærværende lovforslags kapitel 2, inkorporerer  

 fotografiloven og gennemfører udlejnings- og udlånsdirektivet og satellit- og  

 kabeldirektivet i finsk ret.
Et lovforslag til gennemførelse af  

 beskyttelsestidsdirektivet er under forberedelse.
Den norske regering har den 16. december 1994 forelagt Stortinget et  

 lovforslag, som svarer til det finske.
Dog inkorporerer lovforslaget ikke  

 fotografiloven, idet dette punkt indgår i et lovforslag om gennemførelse af  

 beskyttelsestidsdirektivet, som er ved at blive udarbejdet.
For Sveriges vedkommende blev ændringer af ophavsretlovens kapitel 2  

 gennemført i 1993 (SFS 1993:1007), og fotografiloven blev inkorporeret pr. 1.  

 juli 1994 (SFS 1994:190). Et lovforslag til gennemførelse i svensk ret af  

 udlejnings- og udlånsdirektivet og satellit- og kabeldirektivet behandles i  

 øjeblikket af Rigsdagen.
Et lovforslag til gennemførelse af  

 beskyttelsestidsdirektivet er på vej.
 7. Den digitale udvikling.
 Den nye digitale teknologi indebærer en revolution med hensyn til  

 mulighederne for at håndtere tekst, lyd og billede, også for så vidt angår  

 ophavsretligt beskyttet materiale.
Teknologien indebærer, at store mængder af information kan komprimeres og  

 lagres på meget lille plads.
Komprimeringen medfører, at mulighederne øges  

 dramatisk for hurtigt at overføre den lagrede information via tråd (f.eks.  

 telefonnettet eller andre kabelforbindelser, herunder i glasfiberkabler)  

 eller trådløst (over jordbaserede sendere eller satellit). Endelig kan den  

 lagrede information overføres og kopieres uden noget kvalitetstab.
Hverken nationalt eller internationalt indeholder den gældende  

 ophavsretlige regulering med en enkelt undtagelse bestemmelser, der særligt  

 vedrører digitalteknologien.
Undtagelsen er edb-programmer, hvor der i 1991  

 blev vedtaget et EF-direktiv, som blev gennemført i Danmark i 1992.
På baggrund af de meget betydelige økonomiske og samfundsmæssige  

 interesser, som knytter sig til digitalteknologien, pågår der for øjeblikket  

 navnlig i USA, Japan og inden for EU omfattende undersøgelser, som også  

 omfatter de rettighedsmæssige aspekter på såvel nationalt som internationalt  

 plan.
I USA er der i juli 1994 publiceret en foreløbig rapport under titlen  

 »Intellectual Property and the National Information  

 Infrastructure«.
Endvidere forhandles der som nævnt for øjeblikket inden  

 for EU om udformningen af et direktiv om beskyttelse af databaser.
 Det forventes, at resultaterne af de mange nationale og internationale  

 undersøgelser vil komme til at indgå i det igangværende arbejde inden for  

 WIPO vedrørende en særlig protokol til Bernerkonventionen mv., som antagelig  

 vil blive bragt til afslutning i løbet af 1995-96.
I Danmark afgav et af statsministeren nedsat udvalg i oktober 1994  

 rapporten »Info-samfundet år 2000«, der er et oplæg til en national  

 indsats inden for de muligheder, som den nyeste udvikling af  

 informationsteknologien indebærer.
I rapporten foreslås det bl.a., at der af  

 kulturministeren skal nedsættes et udvalg med henblik på en undersøgelse af  

 særlige spørgsmål, herunder ophavsretlige, inden for bibliotekssektoren.
Det i februar 1994 fremsatte lovforslag (L 197) indeholdt et enkelt  

 forslag af betydning for det digitale område.
Forslaget gik ud på, at det  

 forbud mod eksemplarfremstilling til privat brug, som i dag gælder for  

 kopiering af edb-programmer i maskinlæsbar form, skulle udvides til at gælde  

 for ethvert værk, herunder også databaser, i digitaliseret form.
Samtidig  

 blev det foreslået - i lighed med, hvad der gælder for edb-programmer - at  

 den, der har erhvervet ret til at benytte et digitaliseret værk, skulle have  

 en vis begrænset ret til en sådan eksemplarfremstilling, som er nødvendig  

 for, at erhververen kan benytte værket efter dets formål.
Forslaget var begrundet i, at den digitale teknologi indebærer nye  

 tekniske muligheder for fiksering, transmission, videregivelse, reproduktion  

 og præsentation af tekst, billeder og lyd.
Dette gælder ikke mindst med  

 hensyn til mulighederne for hurtig reproduktion uden kvalitetstab af alt  

 beskyttet materiale, som foreligger i digital form.
 Forslaget fik i almindelighed en positiv modtagelse, selv om det såvel  

 under udvalgsbehandlingen som under forhandlinger, ministeriet har haft i  

 løbet af efteråret med repræsentanter for bl.a. bibliotekerne og  

 rettighedshaverne, blev kritiseret for i enkelte henseender at være for  

 vidtgående.
 På baggrund af de fremførte synspunkter er forslaget til § 12, stk. 2, nr.  

 4, i lovforslaget udformet på en sådan måde, at forbudet mod kopiering til  

 privat brug kun skal gælde for digital kopiering af eksemplarer af værker i  

 digitaliseret form.
 I forbindelse med det i februar 1994 fremsatte lovforslag har Dansk  

 Forfatterforening og Dansk Journalistforbund fremsat ønske om, at  

 aftalelicensordningerne i forslaget til §§ 13 og 14 om eksemplarfremstilling  

 ved fotokopiering inden for undervisningsvirksomhed og erhvervsvirksomhed mv.  

 burde udvides til også at gælde for elektronisk eksemplarfremstilling.
 Den Danske Forlæggerforening og Danske Dagblades Forening har taget  

 afstand fra dette forslag, idet foreningerne finder, at stærke grunde taler  

 for, at elektronisk kopiering i de nævnte situationer bør være undergivet en  

 ubegrænset eneret.
 Kulturministeriet må være enig i, at den omfattende lagring af et meget  

 stort antal beskyttede værker, som må forventes at ville finde sted i  

 forbindelse med oparbejdelsen af databaser af forskellig art, meget vel vil  

 kunne tale for at overveje at gennemføre visse aftalelicensbestemmelser på  

 området.
Ministeriet finder imidlertid ikke, at der på nuværende tidspunkt  

 foreligger et tilstrækkeligt sikkert grundlag for at fremlægge forslag af  

 denne art.
Ministeriet lægger herved navnlig vægt på, at den faktiske  

 situation, herunder spørgsmålet om mulige aftaleparter, forekommer uafklaret,  

 samt at der som nævnt på visse områder nu er iværksat særlige undersøgelser.
 I betragtning af områdets internationale karakter må det endelig være af  

 afgørende vigtighed at afvente udfaldet af de igangværende internationale  

 overvejelser, herunder ikke mindst forhandlingerne indenfor EU og WIPO.
 8. Forslag fra forberedelsesfasen, som ikke er medtaget i  

 lovforslaget.
Ophavsretsudvalget har behandlet en række forslag og emner, som ikke er  

 medtaget i lovforslaget.
Det drejer sig om følgende:
 Ophavsretten i ansættelsesforhold.
 Der stilles ikke forslag om en generel bestemmelse om ophavsret i  

 ansættelsesforhold.
Ophavsretsudvalget har behandlet spørgsmålet i betænkningen »Revision  

 af ophavsretslovgivningen«.
Et flertal foreslår en bestemmelse,  

 hvorefter ophavsretten i faste ansættelsesforhold skal anses for overdraget  

 til arbejdsgiveren i det omfang, som er nødvendigt for dennes sædvanlige  

 virksomhed.
Mindretallet foreslår en bestemmelse, hvorefter ophavsretten til  

 værker, der er frembragt som led i et ansættelsesforhold, overgår til  

 arbejdsgiveren, hvis andet ikke er aftalt.
På baggrund af, at en generel lovregulering om ophavsret i  

 ansættelsesforhold vil have grundlæggende konsekvenser for bestående aftaler  

 og kollektive overenskomster på arbejdsmarkedet, hvor der i almindelighed  

 eksisterer en tradition for, at der kan træffes aftaler på et frit grundlag,  

 er der ikke i lovforslaget medtaget bestemmelser af den nævnte karakter.
Det  

 samme gælder efter det for ministeriet oplyste for de lovforslag, som er  

 fremlagt i de andre nordiske lande.
Blandt de ledende EU-lande er det kun  

 Storbritannien, der - baseret på en særlig angelsaksisk retstradition - har  

 lovbestemmelser om en begrænset overgang af ophavsret i visse  

 ansættelsesforhold.
I de øvrige ledende EU-lande er spørgsmålet ikke  

 lovreguleret.
 Forvaltningsorganisationernes forhold.
 Lovforslaget indeholder ingen generelle bestemmelser om de ophavsretlige  

 forvaltningsorganisationer (KODA, Copy-Dan mv.).
Spørgsmålet om sådanne organisationers forhold er taget op til behandling  

 inden for bl.a.
EU og WIPO.
Det vil på denne baggrund senere blive overvejet,  

 om der bør gennemføres nye regler på dette område.
 Udstillingsvederlag.
 Der stilles ikke forslag om et ophavsretligt udstillingsvederlag.
 Ophavsretsudvalget har stillet forslag om en sådan ordning i betænkningen  

 »Billedret«.
Kulturministeriet finder, at udstillingsvederlag ikke bør have karakter af  

 et ophavsretligt krav, men snarere bør reguleres som en offentlig  

 kulturstøtteordning.
Et sådant statsligt udstillingsvederlag har i en vis  

 udstrækning allerede eksisteret i nogle år for en række udstillingssteder og  

 er senest fornyet ved ministeriets cirkulære nr. 147 af 22. august 1991.
 Adgangsret.
 Der stilles ikke forslag om adgangsret.
 Ophavsretsudvalget har i betænkningen »Billedret« foreslået, at  

 besidderen af et eksemplar af et litterært eller kunstnerisk værk i visse  

 tilfælde skal give ophavsmanden adgang til eksemplaret.
 Ministeriet finder ikke, at der i praksis har vist sig behov for en sådan  

 adgangsret, der efter ministeriets opfattelse indebærer et unødvendigt  

 indgreb i ejendomsretten og i privatsfæren.
 Biblioteksafgift.
 Der stilles ikke forslag om et ophavsretligt biblioteksvederlag.
Dette var i 1985 blevet foreslået af et flertal i Ophavsretsudvalget i  

 betænkningen »Ophavsretligt biblioteksvederlag«.
Ved lov nr. 354 af  

 6. juni 1991 om biblioteksafgift blev der imidlertid gennemført en ny ordning  

 for denne afgift, der har karakter af en kulturel støtteordning.
 På denne baggrund finder Kulturministeriet, at der ikke er grundlag for at  

 tage spørgsmålet om et ophavsretligt biblioteksvederlag op til fornyet  

 overvejelse.
 Under høringen over det departementale lovudkast fremkom der endvidere et  

 forslag, som skal omtales:
 Beskyttelse af teaterforestillinger.
Under høringen har der af Det kgl.
Teater og Danske Teaterlederes  

 Fællesråd været fremsat ønske om, at der bør indsættes en bestemmelse i  

 ophavsretsloven, som indebærer, at teatre - i lighed med radiofonier og  

 fremstillere af grammofonplader mv. - får en ophavsretlig beskyttelse af  

 deres forestillinger for derved at kunne hindre, at forestillingerne bliver  

 optaget på lyd- og videobånd samt udsendt i radio og fjernsyn.
Et tilsvarende forslag har været drøftet i Ophavsretsudvalget, jf.  

 betænkningen »Beskyttelse af kunstneriske præstationer«.
Udvalget  

 satte imidlertid spørgsmålstegn ved, om der i sammenligning med f.eks.  

 fonogramproducenter består et tilsvarende beskyttelsesbehov for  

 teaterproducenter.
Udvalget har bl.a. henvist til, at et teater i  

 almindelighed vil have mulighed for at modsætte sig, at teaterforestillingen  

 optages på bånd, film eller lignende, idet man kan nægte optagehold,  

 lydteknikere og filmfotografer adgang til forestillingen.
Udvalget kunne på  

 denne baggrund ikke gå ind for en særlig beskyttelse af teaterforestillinger.
Kulturministeriet kan tilslutte sig de af Ophavsretsudvalget fremførte  

 synspunkter.
På denne baggrund samt under hensyn til, at man heller ikke i de  

 øvrige nordiske lande har ønsket at fremlægge forslag af denne art,  

 indeholder lovforslaget ikke særlige bestemmelser om en særlig  

 producentbeskyttelse vedrørende teaterforestillinger.
 9. Lovforslagets økonomiske og administrative konsekvenser.
Lovforslaget medfører ikke direkte økonomiske eller personalemæssige  

 konsekvenser for staten, amtskommunerne eller kommunerne.
De indirekte  

 økonomiske, herunder erhvervsøkonomiske, konsekvenser, som måtte følge af  

 aftaler, som indgås på grundlag af ophavsretslovgivningen, og omfanget af den  

 brug af beskyttede værker, som sådanne aftaler måtte lede til, kan der efter  

 sagens natur ikke gives nogen oplysning om.
 10. Indholdsfortegnelse.
 En oversigt over lovforslaget er medtaget som bilag 7.
Bemærkninger til lovforslagets enkelte bestemmelser Til kapitel 1 Til § 1 Til stk. 1 Efter den gældende ophavsretslovs § 1, stk. 1, har den, som frembringer et  

 litterært eller kunstnerisk værk, ophavsret til værket.
I bestemmelsen  

 opregnes herefter på en ikke udtømmende måde forskellige kategorier af  

 beskyttede værker.
Værksbeskyttelsen gælder uanset et værks nærmere  

 fremtrædelsesform.
Værker i digital form, herunder også samlinger af  

 ubeskyttede data, kan således også være omfattet af beskyttelsen efter stk.  

 1, under forudsætning af, at frembringelsen har karakter af et værk, dvs. at  

 frembringelsen er resultatet af en egen selvstændigt skabende intellektuel  

 indsats fra ophavsmandens side.
Den nærmere bedømmelse af, om sidstnævnte  

 krav er opfyldt i det enkelte tilfælde, henhører under domstolene.
 Fotografiske billeder nyder ikke beskyttelse efter den gældende  

 ophavsretslov, jf. § 10, stk. 2, men beskyttes efter en særlig lov om retten  

 til fotografiske billeder, jf. lovbekendtgørelse nr. 715 af 8. september  

 1993.
 Forslaget til stk. 1 medfører to ændringer i forhold til den gældende  

 bestemmelse:
- Udtrykket »beskrivende fremstilling« foreslås ændret til  

 »faglitterær fremstilling«.
Formålet er at adskille de faglitterære  

 fremstillinger fra de i § 1, stk. 2, nævnte værker af beskrivende art.  

 Udtrykket »beskrivende fremstilling« i den gældende lovs § 1, stk.  

 1, dækker faglitterære fremstillinger.
Forslaget er af redaktionel karakter.
- Udtrykket »fotografisk værk« foreslås nævnt blandt de  

 opregnede værkskategorier.
Herved inkorporeres fotografibeskyttelsen i  

 ophavsretsloven.
Den gældende ordning for beskyttelsen af fotografier har i en årrække  

 været genstand for kritik.
Kritikken har bl.a. gået på, at beskyttelsestiden,  

 der i dag varer i indtil 25 år efter fremstillingen af det fotografiske  

 billede, er for kort, og at der mangler en beskyttelse mod efterligning.  

 Fotografilovens beskyttelse gælder kun for stort set identiske eksemplarer.  

 Endvidere har man anført, at beskyttelsen efter fotografiloven udelukkende  

 gælder for den, der fremstiller et fotografisk billede, dvs. fotografen, som  

 betjener kameraet, mens selvstændigt skabende indsats i forbindelse med  

 fotografiets tilblivelse er uden beskyttelse.
Det anføres, at beskyttelsen af  

 kunstneriske fotografier generelt må anses for utilfredsstillende, og at  

 lovgivningen principielt bør anerkende ophavsretsbeskyttelse for fotografier,  

 som udtryk for en kunstnerisk skabende indsats.
Et flertal i Ophavsretsudvalget har på denne baggrund i betænkning nr.  

 1063/1986 stillet forslag om at inkorporere fotografibeskyttelsen i  

 ophavsretsloven.
Forslaget indebærer, at fotografiske billeder, der opfylder  

 de almindelige krav til at kunne anses som værker, beskyttes som fotografiske  

 værker efter ophavsretslovens § 1. Samtidig skal alle fotografiske billeder  

 efter udvalgets forslag beskyttes efter lovens kap. 5 om nærtstående  

 rettigheder, uanset om de har værkshøjde eller ej.
Et mindretal i Ophavsretsudvalget finder, at der ikke er behov for at  

 inkorporere fotografibeskyttelsen i ophavsretsloven.
Mindretallet begrunder  

 sin holdning med de praktiske afgrænsningsproblemer, der følger af en  

 sondring mellem fotografier med og uden værkshøjde.
Mindretallet finder  

 derfor, at den gældende ordning, hvor fotografiske billeder generelt  

 beskyttes i henhold til en særlig lov, bør opretholdes.
Udvalgsflertallets forslag har under høringen fået støtte fra bl.a.  

 Samrådet for Ophavsret, Sammenslutningen af Scenografer, Instruktører og  

 Filmarbejdere, Dansk Forfatterforening, Danske Billedautorer samt Dansk  

 Journalistforbund (herunder Pressefotografforbundet), medens bl.a.
Den Danske  

 Forlæggerforening, Dansk Industri, Dansk Arbejdsgiverforening, Danske  

 Dagblades Forening samt Danmarks Radio og TV 2 ønsker at opretholde  

 fotografibeskyttelsen i en særlig lov.
Spørgsmålet om den fremtidige beskyttelse af fotografiske billeder har  

 været drøftet med de andre nordiske lande.
Den nordiske holdning til  

 udvalgsflertallets forslag har været positiv, og det må forventes, at der  

 også i de andre lande vil blive fremmet forslag om at inkorporere  

 fotografibeskyttelsen i ophavsretsloven.
Dette svarer til, hvad der allerede  

 er gældende ret i Island.
 På denne baggrund foreslår Kulturministeriet, at fotografiloven ophæves,  

 jf. lovforslagets § 89, og at fotografiske billeder i fremtiden beskyttes  

 efter ophavsretsloven i overensstemmelse med udvalgsflertallets forslag.
Med hensyn til de af bl.a. udvalgsmindretallet anførte praktiske  

 afgrænsningsproblemer finder ministeriet, at sådanne problemer kan undgås ved  

 at give beskyttelsen af fotografiske billeder efter lovforslagets § 70 samme  

 indhold som beskyttelsen af fotografiske værker efter lovforslagets § 1. Der  

 synes ikke i almindelighed at være nogen grund til at give særlige regler for  

 fotografier uden værkshøjde.
Det foreslås derfor, at de bestemmelser, der  

 gælder for fotografiske værker principielt finder tilsvarende anvendelse på  

 fotografier uden værkshøjde, jf. nærmere bemærkningerne til § 70.
 Der vil herefter i hovedsagen kun være to forskelle mellem de to former  

 for beskyttelse:
 - Fotografiske værker beskyttes i 70 år efter ophavsmandens død, jf.  

 lovforslagets § 63, mens andre fotografier beskyttes i 50 år efter  

 fremstillingen af det fotografiske billede, jf. lovforslagets § 70.
- Ophavsmanden til et fotografisk værk er den eller de personer, der yder  

 en selvstændigt skabende eller kreativ indsats i forbindelse med fotografiets  

 tilblivelse.
Beskyttelsen efter § 70 om fotografiske billeder gælder kun for  

 den, der fremstiller det fotografiske billede, hvilket svarer til den  

 gældende fotografilov.
For at kunne anses som et fotografisk værk efter lovforslagets § 1, stk.  

 1, skal fotografiet være resultatet af en selvstændigt skabende indsats.  

 Indholdet af det ophavsretlige værkshøjdekrav må for fotografier - som på  

 andre områder inden for ophavsretten - fastlægges i retspraksis.
De  

 elementer, der kan have betydning for bedømmelsen kan bl.a. være komposition,  

 beskæring, motivvalg, perspektiv, billedvinkel, skarphedsdybde og lyssætning.  

 Det afgørende er, at der foreligger en selvstændigt skabende eller kreativ  

 indsats på grundlag af flere valgmuligheder.
Efter almindelige ophavsretsprincipper udstrækker den ophavsretlige  

 beskyttelse af et fotografi sig ikke til fotografiets motiv.
Der kan således  

 fx ikke hævdes nogen eneret til at fotografere en bestemt bygning.  

 Ophavsmanden nyder derimod beskyttelse mod, at andre efterligner et fotografi  

 ved at genbruge beskyttede elementer i fotografiet.
 Ophavsmanden efter forslaget til § 1 er den eller de personer, der yder en  

 sådan selvstændigt skabende eller kreativ indsats i forbindelse med  

 fotografiets frembringelse, at det kvalificerer til ophavsretlig beskyttelse.  

 Er det fx kompositionen og lyssætningen, der udløser beskyttelsen efter § 1,  

 er det den eller de ansvarlige for dette, der anses for ophavsmænd.
 Systematisk henregnes fotografiske værker til kunstværker, ligesom værker  

 af billedkunst, bygningskunst og brugskunst.
 Dette indebærer bl.a., at fotografiske værker efter lovforslaget får en  

 beskyttelse svarende til de øvrige kunstværker, herunder en beskyttelsestid  

 på 70 år, ligesom de undtagelsesbestemmelser i lovens kap. 2, som gælder for  

 kunstværker, også finder anvendelse på fotografiske værker og billeder, jf.  

 herved også lovforslagets § 70, stk. 3.
Til stk. 2 og 3 Forslaget til stk. 2 og 3 svarer til den gældende ophavsretslovs § 1, stk.  

 2 og 3, som senest affattet ved lovændringerne i 1989 og 1992.
Til § 2 Til stk. 1 og 2 Forslaget til stk. 1 og 2, svarer til den gældende lovs § 2, stk. 1 og 2,  

 hvorefter ophavsmanden som hovedregel har en eneret til at råde over sit værk  

 ved at fremstille eksemplarer af værket eller ved at gøre det tilgængeligt  

 for almenheden.
Det bemærkes, at udtrykkene »fremstille  

 eksemplarer« og »gøre tilgængeligt for almenheden« gælder  

 uanset hvilken teknik, der anvendes ved eksemplarfremstillingen eller  

 tilgængeliggørelsen.
De to udtryk omfatter således også eksemplarfremstilling  

 og eksemplarspredning i digital form samt offentlig visning eller  

 fremførelse, herunder udsendelse i radio eller fjernsyn, i digitaliseret  

 form.
Til stk. 3 Efter den gældende lovs § 2, stk. 3, 1. pkt., gøres værket tilgængeligt  

 for almenheden, når det fremføres offentligt, eller når eksemplarer af det  

 udbydes til salg, leje, lån eller på anden måde spredes til almenheden, eller  

 eksemplarer af værket vises offentligt.
Retten til offentlig visning af eksemplarer af et værk gælder såvel  

 direkte visning som indirekte visning, fx visning på skærm.
Visningsretten  

 har i almindelighed kun betydning i tilfælde, hvor et værks udseende er det  

 centrale element ved værket, som tilfældet fx er ved kunstværker og  

 fotografier.
Visningsretten omfatter imidlertid også tilfælde, hvor andre  

 typer af værker fx litterære værker gengives som stillbillede på en  

 billedskærm.
Er der derimod tale om en afspilning eller anden sammenhængende  

 skærmgengivelse af et værk eller dele heraf, vil en sådan gengivelse ikke  

 være omfattet af bestemmelser om offentlig visning af eksemplarer, men af  

 bestemmelserne om offentlig fremførelse.
Som eksempel kan nævnes afspilning  

 af billederne i et filmværk.
 Forslaget til § 2, stk. 3, medfører to ændringer i forhold til den  

 gældende bestemmelse:
 - Det foreslås at dele bestemmelsen op i numre, således at der skabes en  

 adskillelse mellem de tre grundbeføjelser, som omfattes af begrebet  

 »tilgængeliggørelse for almenheden«, dvs. eksemplarspredning til  

 almenheden (nr. 1), offentlig eksemplarvisning (nr. 2) og offentlig  

 værksfremførelse (nr. 3). Ændringen er af redaktionel karakter.
- Det foreslås at tilføje ordene »herunder udsendes i fjernsyn«  

 i stk. 3, nr. 2, om offentlig visning og »herunder udsendes i radio  

 eller fjernsyn« i stk. 3, nr. 3, om offentlig fremførelse.
Formålet er  

 at præcisere, at ophavsmandens eneret til offentlig visning og fremførelse  

 også omfatter udsendelse af værket i radio og tv.
 På baggrund af den internationale udvikling på området, herunder navnlig  

 EF-direktivet om satellit- og kabel, finder Kulturministeriet, at der er  

 anledning til særligt at nævne udtrykket »udsendes i radio eller  

 fjernsyn« som en del af begrebet »offentlig fremførelse« i  

 lovforslagets § 2, stk. 3, nr. 3, samt udtrykket »udsendes i  

 fjernsyn« som en del af begrebet »offentlig visning« i stk. 3,  

 nr. 2.
Omfattet af udtrykket »udsendes i radio eller fjernsyn« er  

 enhver radio- eller tv-programvirksomhed, der foregår trådløst eller via  

 tråd, uanset den anvendte sendeteknik.
Da udtrykket »udsendes i radio  

 eller fjernsyn« er en del af det overordnede begreb  

 »tilgængeliggørelse for almenheden« i lovens § 2, stk. 1,  

 forudsættes det, at transmissionen sker til almenheden.
Transmissioner, der  

 ikke retter sig mod almenheden, falder uden for udsendelsesbegrebet.
Dette  

 indebærer bl.a., at lukkede teletransporter, herunder transmissioner mellem  

 to radiofonier som led i fx intern programudveksling, ikke omfattes af de  

 nævnte bestemmelser.
Udsendelser, som fx via telefonnettet eller trådløst sker på begæring af  

 en modtager, omfattes ikke af udtrykket »udsendes i radio eller  

 fjernsyn«, men må bedømmes efter lovens almindelige bestemmelser om  

 offentlig fremførelse.
Det følger heraf blandt andet, at de særlige  

 bestemmelser i lovforslagets § 30 om aftalelicens for radiofoniers  

 udsendelsesvirksomhed ikke finder anvendelse på udsendelsesvirksomhed, som  

 sker på begæring af en modtager.
Udtrykket »udsendes i radio eller fjernsyn« omfatter herefter  

 enhver transmission, herunder også i digital form, af beskyttede værker til  

 almenheden, der foretages - over det konventionelle radio- eller tv-jordsendenet (såkaldte  

 terrestriske sendinger), - over rundspredende satellitter (såkaldte tv-satellitter, direkte  

 sendende satellitter eller DBS-satellitter), - over kommunikationssatellitter (såkaldte FSS-satellitter, »fixed  

 satellite services«, der oprindelig var forbeholdt udveksling af  

 tjenesteydelser inden for telekommunikationssektoren), og - gennem kabelanlæg (herunder fællesantenneanlæg).
 Det er uden betydning, om der er tale om førstegangsudsendelse eller  

 videreudsendelse via radio- eller kabelanlæg.
 Er et radio- eller tv-signal kodet, er der kun tale om en udsendelse i  

 radio eller fjernsyn, såfremt dekodere er gjort tilgængelige for almenheden  

 af det udsendende radio- eller tv-foretagende eller med dettes samtykke, jf.  

 art. 1, stk. 2, litra c, i satellit- og kabeldirektivet.
Det forudsættes, at udsendelsen i radio eller fjernsyn sker i en ubrudt  

 transmissionskæde.
Sker der en afbrydelse i transmissionskæden, finder  

 udsendelsen først sted ved det punkt, hvorfra signalfremføringen til  

 almenheden foregår i en ubrudt sendekæde, jf. art. 1, stk. 2, litra b, i  

 direktivet.
Rettigheder til udsendelse af et værk i radio eller fjernsyn skal som  

 efter gældende ret alene erhverves i det land, hvor udsendelseshandlingen  

 finder sted, jf. art. 1, stk. 2, litra b, i det ovennævnte direktiv.
Selve  

 modtagningen af et udsendt signal og forholdene i andre lande end  

 udsendelseslandet er uden ophavsretlig betydning.
Dette udelukker ikke, at  

 der ved vederlagsfastsættelsen i forbindelse med indgåelsen af aftaler i  

 sendelandet kan tages hensyn til det reelle eller potentielle antal lyttere  

 og seere, som måtte nyde fordel af udsendelsen.
 Det bemærkes, at lovforslagets § 2, stk. 3, ikke har konsekvenser for  

 begrebsanvendelsen i anden lovgivning, herunder lov om radio- og  

 fjernsynsvirksomhed.
 Udtrykket »udsendes i radio eller fjernsyn« har ikke alene  

 betydning for ophavsmandens eneret efter lovforslagets § 2 men også  

 konsekvenser for en række undtagelsesbestemmelser i lovforslaget, hvor dette  

 udtryk eller delvis tilsvarende udtryk er anvendt.
Tilsvarende gælder det, at den i § 2 foretagne begrebsfastlæggelse har  

 betydning for forslagene til en række grundlæggende nye bestemmelser i kap. 5  

 om beskyttelse af såkaldte nærtstående rettigheder, hvor udtrykket »gøre  

 tilgængelig for almenheden« anvendes.
Der henvises til lovforslagets §§  

 65-67 og §§ 69-70.
Til stk. 4 Forslaget til stk. 4 om fremførelse i erhvervsvirksomheder svarer med en  

 redaktionel ændring til bestemmelsen i den gældende ophavsretslovs § 2, stk.  

 3, 2. pkt.
Til § 3 Forslaget til § 3 om ophavsmandens ideelle rettigheder (droit moral)  

 svarer til den gældende lovs § 3.
 Det følger af inkorporeringen af fotografibeskyttelsen i ophavsretsloven,  

 at fotografiske værker også omfattes af droit moral-beskyttelsen efter  

 forslaget til § 3.
Til § 4 Forslaget til § 4 om bearbejdelser mv. svarer med enkelte redaktionelle  

 ændringer til § 4 i den gældende lov.
I forhold til den gældende bestemmelse er udtrykket  

 »originalværket« i stk. 1 erstattet af »det oprindelige  

 værk«.
Dette skyldes, at originalitetsbetegnelsen kan give anledning til  

 misforståelse, idet der ikke stilles andre værkshøjdekrav til de af § 4  

 omfattede værker end til andre værker.
Som konsekvens af denne ændring  

 foreslås udtrykket »det benyttede værk« i den gældende lovs § 4,  

 stk. 2, erstattet af »det oprindelige værk«.
 Tilføjelsen af ordene »på anden måde« og »herunder«  

 har udelukkende karakter af sproglige præciseringer.
Til § 5 Forslaget til § 5 om samleværker svarer til § 5 i den gældende lov.
Til § 6 Forslaget til § 6 om fællesværker svarer til § 6 i den gældende lov.
Til § 7 Forslaget til § 7 svarer til § 7 i den gældende lov.
Den gældende lovs §  

 7, stk. 2, hvorefter anonyme og pseudonyme ophavsmænd kan opgive deres  

 anonymitet ved anmeldelse til Kulturministeriet, er ikke medtaget i  

 lovforslaget, da bestemmelsen ikke har været anvendt i praksis.
Forslaget til § 7, stk. 1, svarer endvidere i hovedsagen til § 3 i den  

 gældende fotografilov, hvorefter dog også et »firma« kan anses som  

 fotograf.
Som konsekvens af den foreslåede inkorporering af  

 fotografibeskyttelsen i ophavsretsloven foreslås denne særregel ikke overført  

 til ophavsretsloven.
Til § 8 Forslaget til § 8, stk. 1 og 2, om offentliggørelse og udgivelse svarer  

 med en enkelt sproglig ændring i stk. 2 til § 8 i den gældende ophavsretslov.  

 § 8, stk. 1, om offentliggørelse svarer endvidere indholdsmæssigt til § 4 i  

 den gældende fotografilov.
Til § 9 Forslaget til § 9 om offentlige aktstykker svarer til § 9 i den gældende  

 lov, således som den blev affattet ved lovændringen i 1989. Med den  

 foreslåede inkorporering af fotografier i ophavsretsloven vil fotografiske  

 værker og billeder være omfattet af bestemmelsen i § 9, stk. 2, om  

 retsstillingen for selvstændige bidrag til offentlige aktstykker mv., som  

 indholdsmæssigt svarer til den gældende fotografilovs § 9 b.
Til § 10 Forslaget til § 10 om forholdet til anden lovgivning svarer til § 10, stk.  

 1 og 3, i den gældende lov.
 Den hidtidige bestemmelse i ophavsretslovens § 10, stk. 2, hvorefter  

 fotografier udelukkes fra ophavsretlig beskyttelse, er udgået som konsekvens  

 af, at fotografiloven foreslås ophævet, og at fotografier i fremtiden  

 foreslås beskyttet efter ophavsretsloven, jf. lovforslagets §§ 1 og 70.
Kulturministeriet har overvejet, om der i forslaget til § 10 burde optages  

 en kollisionsbestemmelse vedr. brugsmodeller, jf. lov nr. 130 af 26. februar  

 1992 om brugsmodeller mv., således at beskyttelse efter denne lov ikke skulle  

 udelukke ophavsret.
Beskyttelsens genstand ved brugsmodeller er imidlertid -  

 ligesom ved opfindelser, jf. patentloven - ikke en genstands konkrete  

 udformning, men dens tekniske egenskaber.
Der vil derfor kun sjældent kunne  

 ske overlapning mellem brugsmodelloven og ophavsretsloven.
Ministeriet finder  

 på denne baggrund, at en sådan lovbestemmelse er overflødig.  

 Patentdirektoratet har under høringen tilsluttet sig denne opfattelse.
Til kapitel 2 Lovforslagets kap. 2 indeholder bestemmelser om indskrænkninger i  

 ophavsretten.
I forhold til den gældende lov er der tale om en forenkling og  

 modernisering.
Herudover gennemføres en række nye bestemmelser, som omtales  

 nærmere nedenfor.
Det skal bemærkes, at der under de nordiske forhandlinger  

 har været enighed om udformningen og rækkefølgen af en væsentlig del af de  

 foreslåede bestemmelser i kap. 2.
Forslaget til § 12 indebærer, at adgangen til at fremstille eksemplarer  

 til privat brug præciseres til kun at gælde for fysiske personer og ikke  

 tillige for juridiske personer.
Forslaget er baseret på en indstilling fra  

 Ophavsretsudvalget og svarer til den gældende retstilstand i Finland, Sverige  

 og Norge.
 Forslaget til § 14 om aftalelicens for fotokopiering i offentlige og  

 private institutioner, organisationer og erhvervsvirksomheder er ny.  

 Hovedformålet med bestemmelsen er at tilvejebringe mulighed for et sikkert  

 retsgrundlag for fotokopieringen inden for de nævnte institutioner, også når  

 det gælder kopiering af udenlandsk materiale.
Forslagene til § 13 og § 17 indeholder nye aftalelicensordninger.
Der  

 foreslås indført aftalelicenser for radio- og tv-optagelser til  

 undervisningsbrug (§ 13) og for radio- og tv-optagelser til brug for syns- og  

 hørehandicappede (§ 17). Mens aftalelicensen i forslagets § 13 erstatter en  

 tvangslicens i den gældende ophavsretslovs § 17, er området for  

 aftalelicensen i forslagets § 17 nyt.
Formålet med bestemmelsen er at  

 tilgodese et særligt behov hos syns- og hørehandicappede for at kunne  

 foretage optagelser af radio- og tv-udsendelser.
En anden vanskeligt stillet gruppe tilgodeses i lovforslagets § 15. Det  

 gælder beboere m.fl. på sygehuse, i plejehjem, fængsler o.lign., som på grund  

 af ujævne døgnrytmer eller institutionsrutiner mv. ofte er afskåret fra at  

 følge radio- og fjernsynsprogrammer på det tidspunkt, de udsendes.
Forslaget  

 til § 15 indeholder en mulighed for at foretage optagelser af værker, der  

 udsendes i radio eller fjernsyn med henblik på tidsforskudt anvendelse for  

 institutionens beboere m.fl.
Udnyttelsen af værker efter forslaget til § 15  

 er fri.
Bestemmelsen i lovforslagets § 19 om spredning af eksemplarer indeholder  

 ændringer af såvel systematisk som indholdsmæssig karakter.
I forhold til den  

 gældende ophavsretslov udskilles visningsretten til en særlig bestemmelse,  

 jf. forslagets § 20. Endvidere foreslås det i § 19, stk. 1, at betingelserne  

 for en fri adgang til viderespredning ændres fra et udgivelses- til et  

 salgskriterium, således at alle værkseksemplarer som hovedregel frit må  

 spredes videre, når de er solgt eller på anden måde overdraget til andre.
I  

 forslaget til § 19, stk. 2 og 3, er der givet visse undtagelser fra denne  

 hovedregel for så vidt angår udlejning og udlån.
Undtagelsesbestemmelserne  

 indeholder en række ændringer, som er nødvendige for at opfylde  

 bestemmelserne i EF-direktivet om udlejnings- og udlånsrettigheder mv.
Der  

 henvises til bemærkningerne til § 19.
 Som led i den generelle styrkelse af billedkunstnernes retlige stilling  

 foreslås adgangen til efter den gældende lovs § 14, stk. 2, at gengive  

 kunstværker mod vederlag i alment oplysende fremstillinger ophævet og  

 erstattet af en eneret, jf. lovforslagets § 23. På samme måde foreslås den  

 gældende tvangslicens for erhvervsmæssig gengivelse af kunstværker, der er  

 anbragt på offentlige pladser mv., erstattet af en eneret, jf. forslagets §  

 24, stk. 2.
Forslaget til kap. 2 indeholder herudover nogle forslag af mindre  

 vidtrækkende karakter.
Der henvises herom bl.a. til § 16  

 (eksemplarfremstilling på arkiver, biblioteker og museer), § 18 (fremstilling  

 af antologier mv.), § 21 (offentlig fremførelse), § 27 (kollisionsregel i  

 forhold til arkivlovgivningen), § 30 (aftalelicens for radio og fjernsyn) og  

 § 33 (opbevaring af optagelser af radio- og tv-udsendelser).
 Endelig er der foretaget en væsentlig lovteknisk forenkling af  

 bestemmelserne om aftalelicens og tvangslicens.
 For så vidt angår de i lovforslaget indeholdte tvangslicensbestemmelser er  

 der givet fælles bestemmelser herom i forslagets §§ 47-49.
For så vidt angår aftalelicensordninger gælder det efter forslaget, at det  

 nærmere område for aftalicensens anvendelse defineres i de enkelte  

 aftalelicensbestemmelser.
De mere generelle betingelser for og virkninger af  

 aftalelicensens anvendelse er samlet indeholdt i lovforslagets §§ 50 og 51,  

 som har karakter af fællesregler for samtlige de i lovforslaget indeholdte  

 aftalelicensbestemmelser.
 Det skal endelig nævnes, at bestemmelsen i lovforslagets § 52 som noget  

 nyt indfører en mulighed for mægling i forbindelse med forhandlinger om  

 indgåelse af aftaler i forbindelse med visse aftalelicensbestemmelser.
Til § 11 Til stk. 1 Forslaget til stk. 1, hvorefter undtagelsesbestemmelserne i lovens kap. 2  

 ikke gør indskrænkninger i ophavsmandens droit moral-beskyttelse, udover hvad  

 der følger af lovforslagets § 29 om ændring af bygninger og brugsgenstande,  

 svarer til § 26, stk. 1, i den gældende lov.
 I overensstemmelse med forslag i Ophavsretsudvalgets betænkning nr.  

 1197/1990 foreslås det, at disse generelle betingelser for brug af værker i  

 henhold til en undtagelsesbestemmelse i lovens kap. 2 placeres forrest i  

 kapitlet i stedet for - som i den gældende lov - sidst i kap. 2.
Til stk. 2 Forslaget til stk. 2 om respekt for ophavsmandens ideelle rettigheder også  

 i tilfælde, hvor der kan ske brug af beskyttede værker efter  

 undtagelsesbestemmelser i lovens kap. 2 svarer med følgende ændringer til §  

 26, stk. 2 og 3, i den gældende lov:
- Udtrykket »gengivelsen« i den gældende lovs § 26, stk. 3, og  

 ordet »gengives« i § 26, stk. 2, foreslås erstattet med henholdsvis  

 »brug« og »anvendes«.
Disse forslag, der i praksis svarer  

 til gældende ret i Finland og Sverige, har til formål at præcisere, at en vis  

 adgang til at ændre værket ikke alene gælder i forbindelse med de  

 bestemmelser i kap. 2, som vedrører gengivelse, men også bl.a. bestemmelser  

 om eksemplarfremstilling til privat brug, jf. lovforslagets § 12.
 - Udtrykket »formålet« (med gengivelsen) i den gældende lovs §  

 26, stk. 3, foreslås erstattet af »den tilladte« (brug). Ændringen  

 er alene en sproglig præcisering af, at formålet med en handling i henhold  

 til kap. 2 ikke er et afgørende tilknytningsmoment.
 Forslaget til § 11, stk. 2, 2. pkt., om kildeangivelse svarer til § 26,  

 stk. 2, i den gældende lov.
Til § 12 Til stk. 1 Efter den gældende lovs § 11, stk. 1, må der af et offentliggjort værk  

 fremstilles enkelte eksemplarer til privat brug, men de må ikke udnyttes på  

 anden måde.
Den gældende fotografilovs § 5 indeholder en tilsvarende  

 bestemmelse, hvori der dog ikke stilles krav om, at fotografiet skal være  

 offentliggjort.
 Forslaget til § 12, stk. 1, medfører følgende ændringer i forhold til de  

 gældende bestemmelser i ophavsretsloven og fotografiloven:
 - Bestemmelsen foreslås indsnævret til kun at omfatte fysiske personer ved  

 at indføje ordene »enhver« og »sin private brug«.  

 Juridiske personer vil herefter være udelukkede fra at fremstille eksemplarer  

 til privat brug.
 - Det præciseres, at bestemmelsen også omfatter benyttelse af fremmed  

 medhjælp, jf. ordene »eller lade fremstille«.
 - Bestemmelsen om, at eksemplarerne ikke må udnyttes på anden måde, er  

 udskilt i et særskilt punktum, stk. 1, 2. pkt.
 - Som følge af inkorporeringen af fotografibeskyttelsen i ophavsretsloven  

 omfatter bestemmelsen også fotografier.
 Forslaget til § 12, stk. 1, er baseret på en flertalsindstilling fra  

 Ophavsretsudvalget i betænkning nr. 912/1981 og betænkning nr. 1063/1986.  

 Udvalgsflertallet begrunder forslaget med, at sådan som den gældende  

 ophavsretslovs § 11 i praksis er blevet fortolket, har den ført til en  

 kopiering af et omfang, som er langt større end oprindelig forudsat, samt at  

 dette indebærer væsentlige skadevirkninger for rettighedshaverne.
 Et mindretal i udvalget finder ikke, at der er behov for at indskrænke den  

 gældende lovs § 11, under henvisning til at bestemmelsen allerede i dag  

 sætter tilstrækkeligt snævre grænser for den fri kopiering til privat brug.  

 Det anføres, at flertalsforslaget vil resultere i kriminalisering af en  

 fotokopiering, som er naturlig og uundværlig i et moderne samfund.
 Flertalsforslaget har under høringen fået støtte bl.a. fra Copy-Dan,  

 Samrådet for Ophavsret og Den Danske Forlæggerforening, medens bl.a.  

 Forbrugerrådet, Danmarks Radio, Dansk Arbejdsgiverforening, Dansk Industri,  

 Industrirådet, Amtsrådsforeningen og Finansrådet finder, at juridiske  

 personer fortsat bør være omfattet af adgangen til privatkopiering.
Kulturministeriet kan tilslutte sig forslaget fra flertallet i  

 Ophavsretsudvalget.
På nordisk plan har der også været enighed om, at  

 privatkopieringsbestemmelsen kun bør gælde for fysiske personer.
Forslaget til stk. 1 indebærer, at juridiske personer - herunder  

 erhvervsvirksomheder, offentlige myndigheder, undervisningsinstitutioner,  

 forskningsinstitutioner mv. - udelukkes fra under henvisning til  

 privatbrugsbestemmelsen at fremstille et større antal eksemplarer til almen  

 intern brug.
Forslaget skal ses på baggrund af, at de nævnte juridiske  

 personers kopieringsbehov stort set allerede i vid udstrækning må anses for  

 dækket ved kopieringsaftaler med ophavsmændene.
Det følger endvidere af de i lovforslagets §§ 13-14 foreslåede  

 aftalelicensbestemmelser, at der vil være mulighed for, at sådanne  

 kopieringsaftaler indgået med danske rettighedshaverorganisationer også kan  

 få virkning i forhold til rettighedshavere, som ikke repræsenteres af de  

 pågældende organisationer.
Hermed skabes der sikkerhed for, at  

 institutionerne mv. kan få tilgodeset deres behov for eksemplarfremstilling  

 af beskyttede værker.
Dette gælder også for så vidt angår materiale fra  

 udlandet, som er beskyttet i Danmark som følge af Danmarks internationale  

 forpligtelser efter Bernerkonventionen.
 Fysiske personer må fortsat fremstille kopier til eget brug eller til brug  

 inden for familie- og omgangskredsen (privatsfæren), uanset om det er i  

 forsknings- eller studieøjemed, om formålet er underholdning eller  

 hobby-aktiviteter, eller om kopieringen sker for at dække andre behov.  

 Medlemmer af lukkede klubber, studiekredse o.lign., der har et privat præg,  

 vil ligeledes kunne fremstille kopier til sig selv og andre medlemmer af  

 kredsen.
 Afgørende for om en eksemplarfremstilling kan anses for omfattet af  

 adgangen til at fremstille eksemplarer til privat brug efter forslaget til §  

 12, stk. 1, er, at der eksisterer et personligt bånd mellem  

 eksemplarfremstilleren selv og den person, fremstilleren evt. videregiver en  

 kopi til.
Under høringen har bl.a.
Den Danske Forlæggerforening og Copy-Dan  

 fremført, at adgangen til privat eksemplarfremstilling burde være begrænset  

 til den egentlige privatsfære, dvs. at kopiering i undervisningsinstitutioner  

 og virksomheder mv. alene burde kunne ske inden for rammerne af  

 aftalelicensbestemmelserne i lovforslagets §§ 13-14. Det er anført, at den  

 gældende § 11 er blevet brugt som legitimation for en omfattende kopiering i  

 undervisningsinstitutioner, virksomheder mv., og at den har stillet sig  

 hindrende for en fotokopieringsaftale, der omfatter universiteterne og de  

 højere læreanstalter.
 Kulturministeriet har overvejet de af rettighedshaverorganisationerne  

 fremførte synspunkter, men finder - i lighed med holdningen i de øvrige  

 nordiske lande - ikke, at der er påvist et tilstrækkeligt behov for en  

 yderligere indskrænkning i adgangen til privat eksemplarfremstilling end den,  

 der følger af, at bestemmelsen alene vil omfatte fysiske personer.
Personer, der er ansat i virksomheder mv., vil herefter kunne kopiere  

 tidsskriftartikler og andet til sig selv og til brug i deres sagsbehandling  

 samt til brug for enkelte kolleger.
Den ansatte må derimod ikke fremstille et  

 større antal kopier til almindelig cirkulation eller spredning blandt  

 virksomhedens medarbejdere.
På samme måde vil en lærer kunne fremstille eksemplarer til sin egen  

 undervisningsforberedelse samt til enkelte interesserede elever.
Derimod er  

 det ikke tilladt at fremstille eksemplarer til uddeling blandt eleverne i en  

 hel skoleklasse under et eller lade de enkelte elever selv forestå en sådan  

 kopiering.
Selvstændigt erhvervsdrivende, såsom læger og advokater, kan  

 kopiere til deres personlige og faglige brug samt til brug for kolleger, hvor  

 der foreligger en personlig tilknytning mellem eksemplarfremstilleren og den  

 til hvem kopien videregives.
I lighed med gældende ret foreslås det i stk. 1, at der kun må fremstilles  

 eksemplarer til privat brug af værker, der er offentliggjort.
Et værk anses  

 for offentliggjort, når det lovligt er gjort tilgængeligt for almenheden, jf.  

 lovens § 8, stk. 1.
 Fra rettighedshaverside er det foreslået, at udtrykket »enkelte  

 eksemplarer« holdes inden for mere præcise og snævre rammer, evt. ved at  

 det tilladte kopiantal fikseres.
Kulturministeriet finder ikke, at det antal kopier, der lovligt må  

 fremstilles i henhold til § 12 bør fikseres.
Heller ikke Ophavsretsudvalget  

 eller de andre nordiske udvalg har stillet forslag herom.
Det i bestemmelsen  

 anvendte udtryk, »enkelte eksemplarer«, må anses for tilpas  

 fleksibelt til at dække de forskellige værksarter, der er tale om.
Hvor mange  

 kopier der må fremstilles uden aftale med rettighedshaverne af en given type  

 værker må bero på en konkret bedømmelse af værkets karakter, herunder graden  

 af værkets sårbarhed over for kopiering.
Efter motiverne til den gældende ophavsretslovs § 11 er det tilladt efter  

 bestilling at lade andre fremstille eksemplarer til privat brug.
Der kan fx  

 være tale om, at man lader et bibliotek fremstille en kopi af en  

 tidsskriftartikel, eller at man på en reproduktionsanstalt får fremstillet en  

 kopi af et bestemt værk.
Det foreslås, at dette udtrykkeligt skal fremgå af  

 lovteksten, jf. ordene »eller lade fremstille« i forslaget til §  

 12, stk. 1.
Det bemærkes, at det - ligesom efter den gældende lov - er bestilleren,  

 der efter en forudgående, individuel anmodning skal have taget initiativ til  

 kopieringen, ligesom bestemmelsens krav om privat brug skal bedømmes efter  

 bestillerens forhold.
Eksemplarfremstillingen falder uden for rammerne af  

 forslagets § 12, stk. 1, såfremt benyttelsen af en udenforstående fx sker  

 efter dennes annoncering, eller hvis den udenforstående på anden måde har  

 fremkaldt bestillingen.
Det er imidlertid ikke efter forslaget til § 12, stk.  

 1, en forudsætning for at lade andre foretage kopieringen, at bestilleren  

 selv er i besiddelse af det eksemplar, der danner grundlag for  

 eksemplarfremstillingen.
Forslaget til § 12, stk. 1, 2. pkt., hvorefter de til privat brug  

 fremstillede eksemplarer ikke må udnyttes på anden måde, svarer til den  

 gældende lovs § 11, stk. 1. At de eksemplarer, der fremstilles til privat  

 brug, ikke må udnyttes på anden måde, betyder bl.a., at en kopi ikke må  

 spredes uden for den private kreds, og at en kopi ikke må bruges ved  

 offentlig fremførelse.
Fx må en privatkopi af et fonogram ikke benyttes ved  

 musikfremførelse i restauranter o.lign., ligesom der ikke må anvendes  

 fotokopierede noder ved koncerter, der har karakter af en offentlig  

 fremførelse.
Det bemærkes, at lovforslagets § 12, stk. 2, i en række tilfælde forbyder  

 eksemplarfremstilling til privat brug efter stk. 1, ligesom forslaget til §  

 12, stk. 3, indeholder en række undtagelser fra adgangen til at benytte  

 fremmed medhjælp, jf. bemærkningerne nedenfor til disse bestemmelser.
Om brug  

 af teknisk kopieringsudstyr, der stilles til rådighed for almenheden,  

 henvises til bemærkningerne til stk. 4.
Til stk. 2 Forslaget til § 12, stk. 2, nr. 1-3, svarer med en enkelt redaktionel  

 ændring til § 11, stk. 2, i den gældende ophavsretslov, således som  

 bestemmelsen blev affattet ved lovændringen i 1989. Den redaktionelle ændring  

 består i, at ordet »maskinlæsbar« i § 12, stk. 2, nr. 3, om forbud  

 mod kopiering til privat brug af edbprogrammer er erstattet med ordet  

 »digitaliseret«, som er mere i overensstemmelse med nu anvendt  

 terminologi.
 Forslaget til § 12, stk. 2, nr. 4, om forbud mod privatbrugskopiering af  

 andre værker end edb-programmer i digital form er nyt.
 Som nævnt i de almindelige bemærkninger har Dansk Forfatterforening og  

 Dansk Journalistforbund stillet forslag om, at forbudet i den gældende lovs §  

 11, stk. 2, nr. 3, mod eksemplarfremstilling til privat brug af  

 edb-programmer udvides til at gælde for alle typer af værker i digitaliseret  

 form.
Efter Kulturministeriets opfattelse indebærer den nye digitale teknologi  

 så betydelige og aktuelle muligheder for hurtig reproduktion i høj kvalitet  

 også af andre typer af værker end edb-programmer, at det forekommer  

 velbegrundet at udvide den gældende bestemmelse om forbud mod at kopiere  

 edb-programmer til privat brug til at omfatte alle typer af værker i  

 digitaliseret form.
I overensstemmelse hermed foreslås det i § 12, stk. 2,  

 nr. 4, at der skal gælde et generelt forbud mod i digital form at fremstille  

 eksemplarer til privat brug, når eksemplarfremstillingen sker på grundlag af  

 en gengivelse af værket i digitaliseret form.
Det i februar 1994 fremlagte lovforslag indeholdt i § 12, stk. 2, nr. 3,  

 et mere vidtgående kopieringsforbud, der også omfattede kopiering fra digital  

 til analog form og omvendt.
Under lovbehandlingen blev det fra flere sider  

 anført, at kopieringsforbudet ikke burde ramme fx udprintning af tekster fra  

 en digital base og indscanning af værker i en sådan.
 I overensstemmelse med de fremførte synspunkter er forslaget til § 12,  

 stk. 2, nr. 4, i nærværende lovforslag udformet således, at  

 kopieringsforbudet kun rammer kopiering fra digital til digital form.
 Forslaget til stk. 2, nr. 4, skal i øvrigt ses i sammenhæng med  

 lovforslagets § 36, stk. 2, hvor der - i lighed med hvad der gælder for  

 edb-programmer - gives den, der har ret til at benytte et værk i  

 digitaliseret form, en vis begrænset ret til en sådan eksemplarfremstilling,  

 som er nødvendig for, at erhververen kan benytte værket efter dets formål.
Ophavsretsudvalget har i betænkning nr. 1063/1986 foreslået en  

 bestemmelse, hvorefter det ikke skulle være tilladt at fremstille et  

 eksemplar til privat brug af et filmværk, hvis det sker direkte fra et  

 eksemplar, som her i landet alene er beregnet til offentlig fremførelse.
Der  

 er især tænkt på biograffilm, som normalt alene befinder sig i biografernes  

 operatørrum eller i tv-selskabernes tekniske afviklingsrum.
Spørgsmålet har  

 været drøftet under de nordiske forhandlinger.
Der har her været enighed om,  

 at der ikke synes at være påvist et tilstrækkeligt behov for en særregel om  

 kopiering af sådanne biograffilm.
Kulturministeriet finder på denne baggrund  

 ikke, at udvalgets forslag bør fremmes.
Til stk. 3 Forslaget til stk. 3, nr. 3 og 4, om forbud mod at benytte fremmed  

 medhjælp ved fremstilling af eksemplarer af værker af brugskunst og  

 kunstværker svarer til den gældende lovs § 11, stk. 3.
Som noget nyt foreslås det i stk. 3, nr. 1 og 2, at forbudet mod  

 benyttelse af fremmed medhjælp udvides til også at omfatte musikværker og  

 filmværker.
Begrebet musikværker omfatter såvel noder som fonogrammer.
Forslaget er baseret på en flertalsindstilling fra Ophavsretsudvalget i  

 betænkning nr. 1063/1986. Udvalgsflertallets begrundelse er, at det er  

 særdeles enkelt og billigt at kopiere musik- og filmværker, når de foreligger  

 som fonogrammer eller videogrammer, ligesom en kopi ikke adskiller sig  

 nævneværdigt fra originalen.
Det forekommer derfor uacceptabelt i forhold til  

 ophavsmændenes interesser, såfremt udenforstående i større omfang kan  

 fremstille eksemplarer efter bestilling til andres private brug.
 Et mindretal i Ophavsretsudvalget har ikke kunnet støtte et forbud mod  

 benyttelse af fremmed medhjælp med hensyn til musik- og filmværker.
 Statens Bibliotekstjeneste, Statsbiblioteket og Forbrugerrådet har taget  

 afstand fra forslaget vedrørende fremmed medhjælp, medens Samrådet for  

 Ophavsret, Dansk Komponistforening og IFPI Danmark har støttet forslaget.
Et forbud mod benyttelse af fremmed medhjælp med hensyn til musik- og  

 filmværker er allerede gældende i Finland og Sverige.
På baggrund af de  

 nordiske drøftelser må det også forventes, at Island og Norge vil gennemføre  

 tilsvarende bestemmelser.
Forbudet mod benyttelse af fremmed medhjælp gælder kun for udenforståendes  

 fremstilling af eksemplarer til en bestillers private brug.
Det vil fortsat  

 være tilladt at lade andre inden for ens privatsfære, dvs. familie- og  

 omgangskredsen, fremstille eksemplarer til privat brug af musik- og  

 filmværker mv.
 Med hensyn til spørgsmålet om radio- og tv-foretagenders udlevering af  

 radio- og tv-udsendelser efter anmodning henvises til den særlige bestemmelse  

 i lovforslagets § 34.
Til stk. 4 Bestemmelsen i lovforslagets § 12, stk. 4, om brug af kopieringsautomater  

 er ny.
Forslaget indebærer, at det for så vidt angår privatkopiering af  

 musikværker og filmværker ikke vil være tilladt at anvende teknisk udstyr,  

 der er stillet til rådighed for almenheden på biblioteker, i  

 forretningslokaler eller andre offentligt tilgængelige lokaler.
Bestemmelsen  

 berører ikke kopiering af litterære værker.
Baggrunden for bestemmelsen er de i stk. 3, nr. 1 og 2, foreslåede forbud  

 mod benyttelse af fremmed medhjælp ved eksemplarfremstilling af musikværker  

 og filmværker.
Disse forbud ville kunne omgås ved, at brugeren selv  

 fremstillede de ønskede eksemplarer på fx en fotokopieringsmaskine, der er  

 stillet til rådighed på et bibliotek, i en kopieringsbutik el.lign., i stedet  

 for at lade personalet disse steder fremstille eksemplarerne.
Den sårbarhed  

 over for kopiering, der kendetegner musik- og filmværker, og som ligger bag  

 det foreslåede forbud mod benyttelse af fremmed medhjælp, taler efter  

 Kulturministeriets opfattelse for, at brugeren ikke selv skal kunne  

 fremstille eksemplarer til privat brug af disse værksarter, blot fordi det  

 sker på kopieringsautomater, der lige så vel kunne betjenes af butiks- eller  

 bibliotekspersonalet, hvorved der ville have foreligget benyttelse af fremmed  

 medhjælp.
Flertallet i Ophavsretsudvalget har været af den samme opfattelse, men har  

 ikke i betænkning nr. 1063/1986 stillet forslag om at regulere spørgsmålet i  

 selve loven.
Kulturministeriet finder det rimeligt, at spørgsmålet reguleres  

 ved en udtrykkelig lovbestemmelse.
 Forslaget har fået tilslutning fra IFPI Danmark, Foreningen af Danske  

 Spillefilmproducenter, Foreningen af Danske Videogramdistributører,  

 Foreningen af Filmudlejere i Danmark og NCB, medens Statsbiblioteket og  

 Statens Bibliotekstjeneste har udtrykt stærke betænkeligheder ved forslaget.
Bestemmelsen i lovforslagets § 12, stk. 4, omfatter alle former for  

 teknisk kopieringsudstyr, der kan benyttes til at fremstille eksemplarer til  

 privat brug.
Der vil i praksis især være tale om fotokopieringsmaskiner,  

 videobåndoptagere samt kassettebåndoptagere og andre indretninger ved hjælp  

 af hvilke lyd kan overføres, herunder i digital form.
Det afgørende kriterium efter stk. 4 er, om det tekniske udstyr er stillet  

 til rådighed for almenheden på et offentligt tilgængeligt sted.
Heri ligger,  

 at alle og enhver har adgang til kopieringsfaciliteterne, det være sig i  

 offentlige institutioner eller privatejede forretninger, uanset om ejeren af  

 udstyret opkræver betaling for anvendelsen eller ej.
Omfattet er således fx  

 fotokopieringsmaskiner, som stilles til rådighed for publikum på biblioteker,  

 museer og andre offentlige institutioner.
Omfattet er ligeledes det  

 kopieringsudstyr, som stilles til rådighed for kunderne i stormagasiner,  

 boghandeler, kopieringsbutikker og andre privatejede forretningslokaler.
 Derimod er kopieringsautomater, der stilles til rådighed for en bestemt,  

 snæver kreds af personer, ikke omfattet af stk. 4. Dette gælder fx  

 fotokopieringsmaskiner, som en arbejdsgiver har stillet til rådighed for de  

 ansatte, eller som en undervisningsinstitution har stillet til rådighed for  

 de studerende.
Bestemmelsen i § 12, stk. 4, omfatter kun tilfælde, hvor det er brugeren  

 selv, der betjener det tekniske udstyr.
Betjenes det offentligt tilgængelige  

 kopieringsudstyr ikke af brugeren selv, men af en ansat på biblioteket mv. på  

 bestilling af brugeren, omfattes forholdet ikke af stk. 4, men af  

 bestemmelsen i stk. 3 om fremmed medhjælp.
 Forslaget til stk. 4 vil i praksis betyde, at det ikke er tilladt at  

 fotokopiere noder eller at foretage båndoptagelse af musik- eller filmværker,  

 hvis kopieringen foregår på offentligt tilgængeligt kopieringsudstyr.  

 Bestemmelsen har ikke konsekvenser for andre værksarter, herunder litterære  

 værker, hvor der heller ikke efter forslaget til stk. 3 gælder noget generelt  

 forbud mod benyttelse af fremmed medhjælp.
Forbudet mod kopiering ved hjælp af kopieringsautomater rejser visse  

 spørgsmål om ansvar og kontrolforanstaltninger.
Efter ministeriets opfattelse  

 vil det antagelig være tilstrækkeligt for automatejeren - for at undgå et  

 ophavsretligt ansvar - at denne i form af fx skiltning på eller ved automaten  

 på en hensigtsmæssig måde har gjort brugerne opmærksom på de i henhold til  

 ophavsretslovgivningen gældende indskrænkninger i adgangen til at fremstille  

 eksemplarer af beskyttede værker, samt at der er ført en vis kontrol hermed.
Til § 13 Til stk. 1 Forslaget til stk. 1, 1. led, om fotokopiering til brug i  

 undervisningsvirksomhed svarer til den gældende ophavsretslov § 15 a og  

 fotografilovens § 5 a.
 Forslaget til stk. 1, 2. led, er nyt og indebærer en aftalelicens for  

 optagelse af radio- og fjernsynsudsendelser til brug i  

 undervisningsvirksomhed, som erstatter den gældende tvangslicensordning i  

 ophavsretslovens § 17 og fotografilovens § 7 a.
 Med hensyn til forslaget til stk. 1, 1. led, om fotokopiering til brug i  

 undervisningsvirksomhed er der foretaget to redaktionelle ændringer i forhold  

 til den gældende ophavsretslovs § 15 a og fotografilovens § 5 a:
- Udtrykket »i undervisningsvirksomhed« er erstattet af  

 »til brug i undervisningsvirksomhed«.
Formålet er at præcisere, at  

 der i den forudsatte aftale mellem rettighedshaverne og  

 undervisningsinstitutionerne kan gives adgang til ikke alene fremstilling af  

 eksemplarer men også spredning af sådanne eksemplarer mellem forskellige  

 undervisningsinstitutioner.
De nærmere vilkår for en sådan evt.  

 distributionsvirksomhed afhænger af den indgåede aftale.
 - Udtrykket »ad reprografisk vej« er erstattet af »ved  

 fotokopiering eller lignende«. Ændringen er alene af sproglig karakter.  

 Udtrykket »reprografi« dækker efter gældende ret ikke alene  

 fotokopiering, men også andre former for ikke-forlagsmæssige metoder til  

 reproduktion af trykte tekster o.lign., fx duplikering og offset-trykning.
Udtrykket »fotokopiering« dækker også den situation, at et  

 kopieringsapparat er forsynet med en hukommelse, således at kopieringen sker  

 fra analog form, fx en bogside, til en digital hukommelse i maskinen, fra  

 hvilken teksten siden kommer tilbage i analog form.
Det forudsættes herved,  

 at der er tale om en sammenhængende proces.
Lagres materialet i maskinen med  

 henblik på en fremtidig kopiering omfattes forholdet ikke af udtrykket  

 »fotokopiering«.
Med hensyn til spørgsmålet, om  

 aftalelicensbestemmelsen i § 13 bør udvides til også at omfatte en kopiering  

 af den sidstnævnte karakter henvises til de almindelige bemærkninger til  

 lovforslaget.
For så vidt angår forslaget til stk. 1, 2. led, om optagelser af radio- og  

 fjernsynsudsendelser til brug i undervisningsvirksomhed har dette område  

 hidtil været reguleret ved en tvangslicensordning i ophavsretslovens § 17 og  

 fotografilovens § 11 a.
Efter de gældende bestemmelser må der inden for  

 undervisningsvirksomhed ved lyd- og billedoptagelse fremstilles eksemplarer  

 af værker, som udsendes i radio eller fjernsyn.
Ophavsmanden har krav på  

 vederlag, når der foretages optagelse af værker, der gengives i andre  

 udsendelser end undervisningsudsendelser.
Vederlagskravet kan kun gøres  

 gældende gennem en af kulturministeren godkendt fælles forhandlings- og  

 opkrævningsinstitution (Copy-Dan, § 17-kopier). Optagelsesadgangen gælder  

 ikke for filmværker, som indgår i biografernes almindelige repertoire af  

 spillefilm, medmindre der ved udsendelsen i fjernsyn kun er benyttet mindre  

 dele af værket.
I medfør af de gældende lovbestemmelser er der udstedt en  

 bekendtgørelse nr. 152 af 6. april 1979 (som ændret ved bekendtgørelse nr.  

 687 af 11. oktober 1990) om opbevaring og benyttelse af optagelser af  

 radio-og fjernsynsudsendelser, som er foretaget inden for  

 undervisningsvirksomhed.
Efter bekendtgørelsen gælder det bl.a., at  

 optagelserne skal gøres ubrugbare senest 4 år efter udsendelsen af det  

 program, der er optaget.
 Forslaget om en aftalelicens for optagelser til undervisningsbrug er i  

 hovedsagen baseret på et forslag fra et flertal i Ophavsretsudvalget i  

 betænkning nr. 1000/1984 og betænkning nr. 1197/1990.
Forslaget er fra udvalgsflertallets side begrundet med, at man anser det  

 for tvivlsomt, om den gældende tvangslicensbestemmelse er forenelig med  

 Bernerkonventionens art. 9, stk. 2, om adgangen til at fastsætte undtagelser  

 fra eneretten til reproduktion, ligesom den eksisterende ordning efter  

 flertallets opfattelse indebærer en mulighed for konkurrenceforvridning i  

 forhold til salg af forlagsproduceret av-materiale til  

 undervisningsinstitutionerne.
Udvalgsflertallet finder i øvrigt, at det er  

 unødvendigt med en tvangslicens på dette område, idet de fornødne  

 organisatoriske forudsætninger for en aftalelicensordning synes at være til  

 stede.
Et mindretal i udvalget går ind for, at der gennemføres en regel om fri  

 optagelse af radio- og fjernsynsudsendelser til midlertidig brug.
Med hensyn  

 til en længerevarende brug af optagelser mener en del af mindretallet, at  

 praktiske grunde taler for en tvangslicens.
En anden del af mindretallet er  

 enig med flertallet i, at der bør indføres en aftalelicens, der bør  

 kombineres med en »sikkerhedsventil«, således at spørgsmål om  

 vederlag og brugsvilkår skal kunne indbringes for det i lovforslagets § 47  

 omhandlede nævn, hvis der ikke mellem parterne kan opnås enighed om den for  

 aftalelicensen nødvendige aftale.
Blandt høringsinstanserne har meningerne vedr. rettighedskonstruktionen på  

 dette område været delte.
Rettighedshaverorganisationerne, herunder Copy-Dan,  

 Den Danske Forlæggerforening, IFPI Danmark, Foreningen af Danske  

 Spillefilmproducenter, Foreningen af Danske Videogramdistributører og  

 Foreningen af Filmudlejere i Danmark har støttet udvalgsflertallets forslag  

 om at ændre bestemmelsen til en aftalelicens, medens bl.a.
Danmarks Radio,  

 Kommunernes Landsforening, Amtsrådsforeningen og Danmarks Lærerforening har  

 vendt sig imod forslaget.
Spørgsmålet om den fremtidige ordning for lyd- og billedoptagelser i  

 undervisningsvirksomhed har været drøftet med de andre nordiske lande.
Under  

 disse drøftelser har det vist sig, at der er nordisk enighed om at gennemføre  

 en aftalelicens på dette område, hvilket allerede er sket i Finland og  

 Sverige.
I lighed med flertallet i Ophavsretsudvalget og med den forventede  

 udvikling i de andre nordiske lande må Kulturministeriet være af den  

 opfattelse, at den eksisterende tvangslicens bør ændres til en  

 aftalelicensordning.
Det må efter ministeriets opfattelse være afgørende, at  

 det på dette område nu synes at være praktisk muligt at indføre et  

 aftalelicenssystem.
Dette skyldes dels den organisering, der har fundet sted  

 på rettighedshaversiden, dels at undervisningsinstitutionerne i mange  

 tilfælde har mulighed for at indgå aftaler fra centralt hold.
Den hidtidige  

 praksis har også vist, at såvel rettighedshaverne som brugerne har været  

 interesserede i at indgå aftaler om denne form for udnyttelse.
Mellem  

 Copy-Dan og undervisningsinstitutionerne er der således indgået en række  

 aftaler, som i praksis har sat tvangslicensen ud af spillet.
Det må efter  

 Kulturministeriets opfattelse også tillægges betydning, at der i  

 lovforslagets § 52 foreslås et mæglingsinstitut til løsning af tvister på  

 bl.a. det her omhandlede område.
 Kulturministeriet foreslår på denne baggrund, at den eksisterende  

 tvangslicens for optagelser fra radio og fjernsyn i den gældende lovs § 17  

 erstattes af en aftalelicensordning.
Anvendelsesområdet for forslaget til § 13, stk. 1, 2. led, er fastlagt ved  

 udtrykket »til brug i undervisningsvirksomhed«.
Dette svarer til  

 anvendelsesområdet for den hidtidige tvangslicensbestemmelse i den gældende  

 lovs § 17.
 Udtrykket »til brug i undervisningsvirksomhed« omfatter enhver  

 form for offentlig eller privat kundskabsformidling, der finder sted i  

 organiseret form, herunder højskoler, undervisning efter  

 folkeoplysningsloven, pædagogisk virksomhed inden for børne- og  

 ungdomsinstitutioner, videreuddannelse, som foranstaltes af arbejdspladser  

 eller af faglige sammenslutninger, korrespondanceundervisning og  

 amtscentralerne for undervisningsmidler.
Uden for begrebet »til brug i undervisningsvirksomhed« falder  

 enkeltarrangementer af underholdende eller alment orienterende karakter, som  

 i forhold til deltagerne ikke kan siges at have karakter af nogen egentlig  

 kursus- eller undervisningsvirksomhed.
Det samme gælder forskellige former  

 for privat undervisningsvirksomhed, som det ikke vil være naturligt at  

 sidestille med de uddannelsestilbud, som findes inden for den offentlige  

 uddannelsessektor, herunder fx en danseskole.
Bestemmelsen indebærer ikke alene en indskrænkning i ophavsmandens eneret  

 efter lovforslagets § 2 til at fremstille eksemplarer af værker, der udsendes  

 i radio eller fjernsyn, men som nævnt også en vis indskrænkning i eneretten  

 til at sprede sådanne eksemplarer til andre undervisningsinstitutioner.
Dette  

 svarer til den gældende ophavsretslovs § 17, der i en vis udstrækning er  

 blevet praktiseret således, at optagelserne er foretaget af amtscentralerne  

 for undervisningsmidler, som har distribueret kopier af optagelserne til  

 andre undervisningsinstitutioner.
Den foreslåede aftalelicensordning muliggør, at parterne i deres aftale  

 nærmere kan fastlægge, hvilke undervisningsinstitutioner der skal være  

 omfattet af en aftale.
Parterne kan imidlertid ikke ved aftale udvide  

 bestemmelsens anvendelsesområde med aftalelicensvirkning, ud over hvad der  

 følger af lovforslagets § 13.
Kulturministeriet har overvejet spørgsmålet, om bestemmelsens  

 anvendelsesområde bør udvides til også at omfatte bibliotekers formidling af  

 radio- og tv-udsendelser til ikke-institutionaliseret undervisning o.lign.
I  

 lighed med flertallet i Ophavsretsudvalget og de andre nordiske lande finder  

 Kulturministeriet ikke grundlag for en sådan udvidelse.
Ministeriet har  

 herved lagt vægt på, at begrebet »undervisningsvirksomhed« i  

 lovforslaget er bredt defineret, og at en yderligere udvidelse næppe vil have  

 konventionsmæssig dækning i Bernerkonventionen.
 Med hensyn til spørgsmålet om syns- og hørehandicappedes muligheder for at  

 foretage optagelser fra radio eller fjernsyn henvises til lovforslagets § 17.
 Med hensyn til forståelsen af udtrykket »udsendes i radio eller  

 fjernsyn« henvises til bemærkningerne til lovforslagets § 2, stk. 3.
 Forslaget til stk. 1, 2. led, om aftalelicens for optagelser til  

 undervisningsbrug indeholder ligesom den gældende lovs § 17 ikke nogen  

 begrænsning med hensyn til den anvendte optagelsesteknik og omfatter således  

 også digitale optagelser.
 Den foreslåede aftalelicensordning vedrører umiddelbart kun ophavsmændenes  

 rettigheder efter lovens kap. 1. For så vidt angår udøvende kunstnere og  

 fremstillere af lyd- og billedoptagelser følger det af  

 henvisningsbestemmelserne i lovforslagets § 65, stk. 4, § 66, stk. 2, og §  

 67, stk. 2, at aftalelicensen finder tilsvarende anvendelse for disse  

 rettighedsgrupper.
 Forslaget til § 13, stk. 1, 2. led, giver kun mulighed for direkte  

 optagelser af selve udsendelserne og kopiering af sådanne optagelser.  

 Forslaget indeholder ikke mulighed for kopiering og spredning af  

 radiofoniernes masterbånd, eller af udgivne fonogrammer el.lign.
Til stk. 2 Forslaget til stk. 2, hvorefter bestemmelsen i stk. 1 ikke gælder for  

 filmværker, som indgår i biografernes almindelige repertoire af spillefilm,  

 medmindre der ved udsendelsen i fjernsyn kun er benyttet mindre dele af  

 værket, svarer til den gældende lovs § 17, stk. 4.
Til stk. 3 Bestemmelsen i lovforslagets § 13, stk. 3, er ny og hjemler en begrænset  

 adgang til direkte optagelser inden for undervisningssektoren.
Lærere og  

 elever får en mulighed for som led i undervisningsvirksomhed at foretage  

 optagelser af deres egne fremførelser af værker.
Optagelserne må ikke  

 anvendes til andre formål.
Det danske ophavsretsudvalg har ikke behandlet spørgsmålet.
Det norske og  

 svenske udvalg har imidlertid i NOU 1988:22 og SOU 1988:31 stillet forslag om  

 en bestemmelse af den foreslåede karakter.
En sådan bestemmelse er allerede  

 gældende ret i Finland og Sverige og forventes tillige gennemført i Norge.
Det norske udvalg har som begrundelse for forslaget anført, at der i  

 praksis som led i undervisningen foretages direkte optagelser af egne  

 fremførelser.
Behovet er aktualiseret af undervisningsfag med særlig kreativt  

 indhold, hvor det særligt er meningen, at en »egen produktion« skal  

 finde sted fra elevernes side.
På denne baggrund finder Kulturministeriet det naturligt, at der i  

 lovforslagets § 13, stk. 3, medtages en bestemmelse af den nævnte karakter.  

 Anvendelsesområdet for bestemmelsen svarer til anvendelsesområdet for § 13,  

 stk. 1, jf. udtrykket »undervisningsvirksomhed«.
Forslaget til stk.  

 3 indeholder ikke nogen begrænsning med hensyn til den anvendte  

 optagelsesteknik og omfatter således også digitale optagelser.
Til § 14 Bestemmelsen i lovforslagets § 14 er ny.
Der er tale om en  

 aftalelicensbestemmelse, som giver offentlige eller private institutioner,  

 organisationer og erhvervsvirksomheder adgang til ved fotokopiering el.lign.  

 til intern brug i deres virksomhed at fremstille eksemplarer af fagmæssige  

 artikler i aviser, tidsskrifter og samleværker, af korte afsnit af andre  

 udgivne værker af fagmæssig art samt af illustrationer, som er gengivet i  

 tilslutning til teksten.
Bestemmelsens opbygning svarer til de foreslåede  

 aftalelicensbestemmelser i lovforslagets § 13.
Forslaget til § 14 skal ses i sammenhæng med den foreslåede indsnævring af  

 adgangen til privatkopiering i lovforslagets § 12, hvorefter kun fysiske  

 personer vil kunne fremstille eksemplarer af beskyttede værker til privat  

 brug.
Dette indebærer, at juridiske personer, herunder offentlige  

 institutioner og private erhvervsvirksomheder, ikke længere som sådanne vil  

 have adgang til kopiering til intern brug.
Sådanne institutioner mv. har ikke  

 desto mindre et behov for at kunne fremstille eksemplarer til brug for  

 institutionens virksomhed, dvs. hvad man har kaldt institutionaliseret eller  

 halv-privat eksemplarfremstilling.
Det gælder fx fotokopiering til brug i  

 institutionens bibliotek og daglige kopiaviser eller presseoversigter.
 På undervisningsområdet blev ophavsretlige spørgsmål af en tilsvarende  

 karakter løst i 1985 ved gennemførelsen af en aftalelicensbestemmelse i  

 ophavsretslovens § 15 a, der svarer til lovforslagets § 13, stk. 1, 1. led.  

 Den foreslåede aftalelicens i § 14 skal ses i forlængelse af den i 1985  

 gennemførte aftalelicensordning på undervisningsområdet.
 Forslaget er baseret på en flertalsindstilling fra Ophavsretsudvalget i  

 betænkning nr. 912/1981 og skal ses på baggrund af den udvikling i de  

 reprografiske reproduktionsmetoder, herunder især fotokopieringsteknikken,  

 der har fundet sted siden gennemførelsen af den gældende lovgivning i 1961.  

 Den nye teknik har gjort det muligt for offentlige myndigheder,  

 erhvervsvirksomheder, biblioteker, undervisningsinstitutioner mv. at  

 fremstille eksemplarer af beskyttede værker på en måde og i et omfang, som  

 hidtil kun har været kendt i forbindelse med forlagsmæssig virksomhed.
 I forbindelse med høringen har rettighedshaverorganisationerne samt Den  

 Danske Forlæggerforening støttet udvalgsflertallets forslag, medens bl.a.  

 Forbrugerrådet, Dansk Industri, Dansk Arbejdsgiverforening,  

 Amtsrådsforeningen, Finansrådet, Danmarks Radio og TV 2 har været imod.
Kulturministeriet finder, i lighed med flertallet i Ophavsretsudvalget, at  

 en aftalelicensordning repræsenterer en smidig form for regulering af behovet  

 for den institutionaliserede eksemplarfremstilling.
Ministeriet har herved  

 lagt vægt på, at der på rettighedshaversiden er skabt en organisatorisk  

 platform for en aftalelicensløsning, idet langt størsteparten af de nationale  

 ophavsmænd m.fl., der har rettigheder involveret i forbindelse med  

 fotokopiering, er organiseret i Copy-Dan, Pressekopier.
Copy-Dan,  

 Pressekopier, indgik i 1990 aftaler med i alt ca. 35 enkeltvirksomheder mv.  

 Endvidere finder ministeriet, at der på såvel det offentlige som det private  

 område i vid udstrækning findes fællesorganisationer, som vil være i stand  

 til at indgå aftaler centralt på vegne af en række repræsenterede  

 institutioner, virksomheder osv., herunder fx arbejdsgiverforeninger og  

 fagforbund.
 Kulturministeriet må på denne baggrund være af den opfattelse, at der, som  

 forholdene har udviklet sig både på bruger-og rettighedshaverside, foreligger  

 de nødvendige organisatoriske og praktiske forudsætninger for en  

 aftalelicens.
Skulle forhandlinger mellem de involverede parter ikke føre til noget  

 resultat, er der i lovforslagets § 52 stillet forslag om en mulighed for  

 mægling.
Der henvises herom til bemærkningerne til § 52.
Spørgsmålet om gennemførelse af en aftalelicensordning for fotokopiering i  

 erhvervsvirksomheder mv. har været drøftet med de andre nordiske lande.  

 Finland og Island har allerede i gældende lovgivning  

 aftalelicensbestemmelser, der omfatter fotokopiering i erhvervsvirksomheder  

 mv.
Norge forventes ligeledes at gennemføre en bestemmelse svarende til  

 lovforslagets § 14. I Sverige har man indtil videre ikke ønsket at gennemføre  

 tilsvarende bestemmelser.
Efter de for Kulturministeriet foreliggende  

 oplysninger dækker de i Sverige indgåede aftaler imidlertid kun  

 institutionskopiering af beskyttede artikler mv., som er frembragt af  

 organiserede svenske rettighedshavere, ikke materiale, som er frembragt af  

 uorganiserede - herunder også udenlandske - rettighedshavere.
Udtrykket »offentlige eller private institutioner, organisationer og  

 erhvervsvirksomheder« skal forstås i vid betydning.
Enhver form for  

 statslig og kommunal administration er således omfattet.
Det samme gælder  

 offentlige erhvervsvirksomheder og offentlige eller private sammenslutninger,  

 organisationer og foreninger, herunder fagforeninger, samt kirkelige og andre  

 religiøse organisationer og institutioner, herunder menighedsråd.
Omfattet er  

 ligeledes den administrative virksomhed inden for radiofonier,  

 undervisningsinstitutioner, arkiver, biblioteker og museer.
Med hensyn til forståelsen af udtrykket »fotokopiering eller  

 lignende« henvises til bemærkningerne til lovforslagets § 13. Under  

 høringen har der bl.a. fra Dansk Journalistforbund været fremsat ønske om, at  

 bestemmelsen i § 14 også skulle omfatte elektronisk kopiering.
Der henvises  

 herom til de almindelige bemærkninger til lovforslaget.
 Retten til kopiering efter forslaget til § 14 omfatter:
 - Fagmæssige artikler i aviser, tidsskrifter og samleværker.
 - Korte afsnit af andre udgivne værker af fagmæssig art.
 - Illustrationer, som er gengivet i tilslutning til teksten.
Ved fagmæssige artikler i aviser, tidsskrifter og samleværker forstås  

 artikler, som har relation til det område, den konkrete bruger beskæftiger  

 sig med, uanset om der er tale om artikler af faglitterær eller skønlitterær  

 karakter.
Det fagmæssige omfatter ikke blot tekniske og videnskabelige  

 værker, men også bl.a. nyhedsstof, politiske artikler og alment oplysende  

 fremstillinger.
Værker af rent underholdende karakter, som ikke har  

 forbindelse til den enkelte brugers virksomhed, falder uden for bestemmelsens  

 anvendelsesområde.
Ved »samleværker« forstås værker, der er en  

 sammenstilling af værker eller dele af værker i henhold til lovforslagets §  

 5.
Når det ikke drejer sig om artikler i aviser, tidsskrifter eller  

 samleværker, men om selvstændige værker, herunder især forlagsudgivne bøger,  

 må der af disse kun kopieres korte afsnit.
Bestemmelsen giver ikke adgang til  

 kopiering af hele hånd- eller lærebøger mv., men kun afsnit heraf i et  

 omfang, der svarer til den tilladte kopiering af fagmæssige artikler i aviser  

 mv.
Det forudsættes, at værkerne skal være udgivne, for at der kan ske  

 kopiering med hjemmel i bestemmelsen.
Med hensyn til forståelsen af udtrykket  

 »udgivelse« henvises til lovforslagets § 8, stk. 2.
De tekster, der kan kopieres i medfør af forslagets § 14, er i visse  

 tilfælde illustrerede, fx med diagrammer, kort, tegninger eller fotografier.  

 Det vil derfor være naturligt, at sådanne illustrationer kan medtages ved  

 kopieringen.
Det forudsættes, at illustrationen er gengivet i tilslutning til  

 teksten.
Udtrykket »i tilslutning til teksten« svarer til det i den  

 gældende ophavsretslovs § 14, stk. 2, anvendte, jf. herved lovforslagets §  

 23, stk. 1.
 De nærmere rammer for brugerens anvendelse af de eksemplarer, der med  

 aftalelicensvirkning kan fremstilles med hjemmel i forslagets § 14, kan  

 fastlægges i aftalen med rettighedshaverne.
 Efter bestemmelsen i forslagets § 14, 2. pkt., må de fremstillede  

 eksemplarer kun udnyttes inden for virksomhed, som omfattes af den i § 50  

 forudsatte aftale.
 Med hensyn til de fælles bestemmelser om aftalelicens, herunder mægling,  

 henvises til lovforslagets §§ 50-52.
Til § 15 Bestemmelsen i lovforslagets § 15 er ny.
Forslaget indebærer, at sygehuse,  

 plejehjem, fængsler og andre døgninstitutioner inden for social- og  

 sundhedsområdet og kriminalforsorgen til kortvarig brug for institutionens  

 beboere m.fl. må foretage optagelser af værker, der udsendes i radio eller  

 fjernsyn.
Formålet med forslaget til § 15 er, at beboere mv. på bl.a. sociale  

 døgninstitutioner, der på grund af alder, ujævne døgnrytmer, eller bestemte  

 institutionsrutiner ofte vil være afskåret fra at følge især  

 fjernsynsprogrammerne på det tidspunkt, de udsendes, får mulighed for ved  

 tidsforskudt optagelse at kunne følge de pågældende programmer.
Mange  

 institutioner råder i dag over udstyr til optagelse af radio og  

 fjernsynsprogrammer, og det må antages, at stadig flere institutioner i årene  

 fremover får rådighed over det fornødne udstyr, bl.a. på baggrund af det  

 forøgede antal tv-kanaler.
Forslaget skal ses på baggrund af lovforslagets § 12, hvorefter juridiske  

 personer ikke må fremstille eksemplarer til privat brug.
Forslaget til § 15  

 giver således en særlig hjemmel for, at den juridiske person som sådan, dvs.  

 sygehuset, plejehjemmet osv., får mulighed for at foretage  

 eksemplarfremstillingen.
 I visse tilfælde kan en institution efter anmodning fra institutionens  

 beboere foretage optagelserne med hjemmel i reglerne om benyttelse af fremmed  

 medhjælp, jf. lovforslagets § 12. Denne mulighed vil imidlertid ofte ikke  

 være tilstrækkelig til at imødekomme de aktuelle behov, hvor det kan findes  

 hensigtsmæssigt at foretage optagelserne under et uden forudgående bestilling  

 fra enkelte beboere.
 Spørgsmålet om en bestemmelse af den foreslåede karakter er behandlet i  

 Ophavsretsudvalgets betænkning nr. 1197/1990. Et flertal i udvalget foreslår  

 at konstruere bestemmelsen som en aftalelicens, medens et mindretal finder  

 det rimeligst at etablere den foreslåede ordning som en fri udnyttelse.
Med hensyn til rettighedskonstruktionen støtter bl.a.
Copy-Dan, Statens  

 Musikråd og NCB flertalsforslaget, medens Kommunernes Landsforening,  

 Københavns Kommune, Danmarks Radio og IFPI Danmark, Foreningen af Danske  

 Spillefilmproducenter, Foreningen af Danske Videogramdistributører og  

 Foreningen af Filmudlejere i Danmark foretrækker en bestemmelse om fri  

 udnyttelse.
 Tilsvarende forslag er behandlet af udvalgene i Finland, Norge og Sverige.  

 De finske og norske udvalg har foreslået en bestemmelse om fri udnyttelse,  

 medens det svenske udvalg har foreslået en aftalelicens på området.
Under drøftelserne med de andre nordiske lande har der været enighed om,  

 at der er et klart behov for en særbestemmelse på dette område, og at  

 bestemmelsen bør udformes som fri udnyttelse.
Sverige har i foråret 1993  

 gennemført en sådan bestemmelse.
Begrundelsen for en fri udnyttelse er, at  

 optagelse af fjernsynsudsendelser mv. med henblik på tidsforskudt anvendelse  

 udgør en så begrænset værksudnyttelse, at det findes rimeligt at give en  

 adgang til benyttelse uden aftaler eller vederlag til rettighedshaverne.  

 Samtidig vil de praktiske vanskeligheder i forbindelse med aftaleforhandling  

 samt opkrævning og fordeling af vederlag på et område som det her omhandlede  

 efter Kulturministeriets opfattelse ikke stå i noget rimeligt forhold til  

 størrelsen af de vederlag, der ville kunne blive udbetalt til ophavsmændene.
 På denne baggrund finder Kulturministeriet, at forslaget til § 15 i  

 overensstemmelse med tilsvarende forslag i de andre nordiske lande bør  

 udformes som en bestemmelse om fri udnyttelse.
 Den konventionsmæssige hjemmel for bestemmelsen er Bernerkonventionens  

 art. 9, stk. 2, der tillader begrænsninger i ophavsmandens reproduktionsret  

 under forudsætning af, at en sådan reproduktion ikke på skadelig måde  

 påvirker den normale udnyttelse af værket og ikke på urimelig måde gør  

 indgreb i ophavsmandens legitime interesser.
Ud over de i bestemmelsen nævnte eksempler - sygehuse, plejehjem og  

 fængsler - er det afgørende for, om bestemmelsen kan finde anvendelse, at der  

 er tale om institutioner, hvor beboerne m.fl. som hovedregel befinder sig  

 både nat og dag, fx asylcentre.
Det er uden betydning, om der er tale om  

 private eller offentlige institutioner.
Private sygehuse vil fx være omfattet  

 af kopieringsadgangen.
Uden for forslaget til § 15 falder institutioner for værnepligtige o.lign.  

 For så vidt angår disse institutioner har det været overvejet, om sådanne  

 tjenestesteder burde være omfattet af bestemmelsen.
Forsvarsministeriet har  

 oplyst, at der er et stort behov for tidsforskudt anvendelse af tv-programmer  

 for forsvarets personel uden for landets grænser, herunder for danske  

 FN-styrker og -observatører.
Rettighedshavernes organisationer har i  

 Ophavsretsudvalget tilkendegivet, at man stiller sig åben over for en  

 frivillig aftaleordning på dette område i lighed med den ordning, der i en  

 årrække har eksisteret for kopiering og distribution af tv-udsendelser til  

 skibe i den danske handelsflåde.
Kulturministeriet finder på denne baggrund  

 ikke, at der er behov for at inddrage det nævnte område i forslaget til § 15.
Forslaget til § 15 indebærer en adgang til at foretage optagelser af  

 værker, der udsendes i radio eller fjernsyn.
Heri ligger alene en  

 indskrænkning i ophavsmandens eneret til eksemplarfremstilling efter  

 lovforslagets § 2. Institutionens adgang til at anvende optagelserne til  

 fremførelse eller udsendelse af disse ved hjælp af kabelanlæg følger de samme  

 regler som gælder for institutionens adgang til at fremføre udsendelserne på  

 det tidspunkt, hvor den direkte udsendelse finder sted.
 Med »kortvarig brug« menes den brug, der er behov for i de  

 konkrete situationer på grund af ujævne døgnrytmer el.lign. på institutionen.  

 Optagelserne må ikke opbevares ud over, hvad formålet tilsiger, hvilket højst  

 kan være nogle få dage.
Bestemmelsen omfatter værker, der udsendes i radio eller fjernsyn.
Med  

 hensyn til forståelsen af udtrykket »udsendes i radio eller  

 fjernsyn« henvises til bemærkningerne til lovforslagets § 2, stk. 3. Det  

 bemærkes, at bestemmelsen ikke muliggør kopiering af fx videofilm,  

 grammofonplader eller andet, som ikke er udsendt i radio eller tv.
 Det forudsættes, at de på institutionen foretagne optagelser kun må  

 udnyttes af institutionen selv, jf. forslaget til § 15, 2. pkt.
 Forslaget til § 15 indeholder ikke nogen begrænsning med hensyn til den  

 anvendte optagelsesteknik og omfatter således også digitale optagelser.
Til § 16 Efter den gældende ophavsretslovs § 12 kan det ved kgl. anordning tillades  

 arkiver, biblioteker og museer på nærmere i anordningen fastsatte betingelser  

 til brug i deres virksomhed at fremstille eksemplarer af værker ved  

 fotografering.
En tilsvarende bestemmelse findes i fotografilovens § 6.
 I henhold til ophavsretslovens § 12 og fotografilovens § 6 er der i  

 anordning nr. 272 af 21. juli 1962 fastsat nærmere regler om arkivers,  

 bibliotekers og museers adgang til at fremstille eksemplarer af litterære og  

 kunstneriske værker mv. ved fotografering.
 Efter den nævnte anordning må arkiver, biblioteker og museer fremstille  

 fotografiske kopier af materiale i deres samlinger i beskyttelsesøjemed mv.  

 (§ 2). Af artikler i tidsskrifter mv. samt af kortere afsnit af bøger og  

 andre udgivne skrifter må institutionerne endvidere fremstille fotografiske  

 kopier med henblik på benyttelse i forsknings- eller studieøjemed (§ 3).  

 Institutionerne må ved fotografisk kopiering komplettere defekte værker,  

 såfremt en genanskaffelse af værket ikke er mulig (§ 4).  

 Universitetsbiblioteker og hovedbiblioteker for et vist fagområde må  

 fremstille fotografiske gengivelser af udgivne værker, som findes i  

 institutionens samlinger, og som ikke kan erhverves i boghandelen eller fra  

 udgiveren eller forlæggeren (§ 5).
Forslaget til § 16 medfører en udvidelse af de nævnte institutioners  

 kopieringsadgang til ikke alene at omfatte fotokopiering o.lign., men også  

 kopiering ved lyd- og billedoptagelse.
Bestemmelsen i lovforslagets § 16  

 giver således kulturministeren hjemmel til administrativt at fastsætte  

 nærmere regler, hvorefter arkiver, biblioteker og museer på nærmere fastsatte  

 vilkår kan fremstille enkelte eksemplarer af værker til brug i deres  

 virksomhed.
Sker eksemplarfremstillingen på anden måde end ved mikrofilming  

 eller fotokopiering el.lign., må eksemplarerne efter forslaget til § 16, 2.  

 pkt., ikke uden ophavsmandens samtykke udlånes eller på anden måde gøres  

 tilgængelige for almenheden uden for arkivet, biblioteket eller museet.
Forslaget til § 16 er baseret på Ophavsretsudvalgets betænkning nr.  

 1197/1990. Udvalget begrunder forslaget med den tekniske udvikling i  

 samfundet siden den gældende lovgivnings gennemførelse i 1961. Fotografering  

 er i dag en teknisk utilstrækkelig metode til bevaring af mange arkivalier  

 mv.
Væsentlige dele af den kulturelle og samfundsmæssige information, der har  

 relevans for arkiverne, bibliotekerne og museerne (ABM-institutionerne),  

 findes i dag ikke på trykt materiale, men på fonogrammer (grammofonplader,  

 lydbånd o.lign.), videogrammer og medier til elektronisk lagring af data,  

 herunder databaser.
Kopiering heraf i beskyttelsesøjemed mv. kan ikke ske ved  

 fotografering.
Udvalget finder det derfor nødvendigt, at der skabes hjemmel  

 for, at en sådan kopiering også kan ske ved hjælp af andre tekniske  

 hjælpemidler end fotografering.
I modsat fald vil vigtigt historisk materiale  

 kunne gå tabt for eftertiden.
Efter Ophavsretsudvalgets opfattelse knytter der sig ikke  

 rettighedsmæssige betænkeligheder til en kopiering på dette område, når den  

 alene sker med henblik på opbevaring for eftertiden.
Derimod gør hensynet til  

 rettighedshavernes interesser sig gældende, når de fremstillede kopier  

 udlånes af biblioteker eller på anden måde gøres tilgængelige for almenheden.  

 Da lyd- og billedoptagelser er sårbare medier, som giver mulighed for  

 ukontrollabel kopiering, finder udvalget ikke, at man bør tillade udlån til  

 almenheden af kopier, som er fremstillet på anden måde end ved fotokopiering  

 o.lign.
Udvalget foreslår endvidere, at fotokopieringsadgangen til forsknings- og  

 studieformål begrænses, så den kun omfatter fotokopiering fra den pågældende  

 institutions egne samlinger.
For interurban formidling (dvs. formidling  

 gennem et andet bibliotek) af fotokopierede tidsskriftartikler mv. foreslår  

 udvalget en aftalelicens.
Forslaget om, at den gældende lovs § 12 udvides til også at omfatte lyd-og  

 billedoptagelse mv. har fået støtte fra bl.a.
Statsbiblioteket, Statens  

 Bibliotekstjeneste, Det kgl.
Bibliotek, Forskningsbiblioteksrådet og IFPI  

 Danmark, Foreningen af Danske Spillefilmproducenter, Foreningen af Danske  

 Videogramdistributører og Foreningen af Filmudlejere i Danmark.
Kulturministeriet kan i almindelighed tilslutte sig Ophavsretsudvalgets  

 forslag.
Hvad særligt angår udvalgets forslag om en aftalelicens vedrørende  

 interurban formidling af fotokopier har dette forslag været drøftet med de  

 andre nordiske lande.
Resultatet er, at det ikke kan forventes, at der i  

 disse lande fremlægges forslag om en aftalelicens på dette område.
Kulturministeriet finder på denne baggrund ikke, at en sådan  

 aftalelicensordning bør gennemføres.
Ministeriet har herved navnlig lagt vægt  

 på, at kopieringen i forbindelse med interurban formidling af fotokopier  

 spreder sig over en sådan mangfoldighed af tidsskrifter og værker, at den  

 reelle udnyttelse af det enkelte værk er yderst beskeden.
Den nuværende  

 ordning bør derfor opretholdes, således at biblioteker mv., der vil formidle  

 kopier af beskyttede værker fra andre institutioner, fortsat i visse tilfælde  

 må gøre dette uden samtykke fra ophavsmændene.
 Inden for den institution, hvor kopieringen finder sted, må kopierne  

 anvendes af enkeltpersoner i overensstemmelse med institutionens formål,  

 herunder også bruges til nødvendig skærmgengivelse og -afspilning.
 Med hensyn til udtrykket »fotokopiering eller lignende« henvises  

 til bemærkningerne til lovforslagets § 13.
 Da de af forslaget til § 16 omfattede institutioner kan være i den  

 situation, at man fx efter et biblioteks overføring af dele af dets samlinger  

 til digital form ikke længere råder over det overførte materiale i en form,  

 som er egnet til fotokopiering, er forslaget til § 16, 2. pkt., udformet på  

 en sådan måde, at det også i sådanne situationer skal være muligt at stille  

 papirkopier til rådighed for institutionens brugere.
 I den bekendtgørelse, der udstedes med hjemmel i lovforslagets § 16 bør  

 det præciseres, at kopieringsadgangen ikke omfatter edb-programmer i  

 maskinlæsbar form, idet spørgsmålet om kopiering af edbprogrammer udtømmende  

 er reguleret i lovforslagets §§ 36 og 37. Det samme gælder kopiering af  

 radio- og tv-udsendelser, hvor der er givet særlige regler om arkivering mv.  

 i lovforslagets § 33.
Bestemmelsen i § 16 udelukker ikke, at der med hjemmel i andre  

 bestemmelser i lovforslaget kan finde eksemplarfremstilling sted på de af §  

 16 omfattede ABM-institutioner.
Et bibliotek kan fx i visse tilfælde benyttes  

 som fremmed medhjælp ved eksemplarfremstilling til privat brug i medfør af  

 lovforslagets § 12. Institutionerne vil også være omfattede af den i  

 lovforslagets § 14 nævnte aftalelicens vedrørende eksemplarfremstilling til  

 intern brug i en institutions administration.
Til § 17 Til stk. 1 Forslaget til § 17, stk. 1, svarer med enkelte redaktionelle ændringer til  

 § 18, stk. 1, i den gældende lov.
Bestemmelsen giver adgang til dels at  

 fremstille eksemplarer i blindeskrift af udgivne litterære og musikalske  

 værker, dels at affotografere eksemplarer af udgivne litterære eller  

 musikalske værker til brug ved undervisningen på skoler for døve og  

 talelidende.
I begge tilfælde er der tale om fri udnyttelse, dvs. at  

 ophavsmanden ikke har nogen forbuds- eller vederlagsret.
Fonden for Aktive Blinde og Danmarks Blindebibliotek har under høringen  

 fremført, at udtrykket »fremstille eksemplarer i blindeskrift«  

 stiller sig hindrende for blindes adgang til at anvende beskyttede litterære  

 eller musikalske værker ved brug af ny teknologi.
Det anføres, at  

 fremstillingsprocessen af blindeskrift ikke længere er entydig.
Den  

 traditionelle proces, hvor blindeskriften produceres på papir på et særligt  

 produktionssted, er i vid udstrækning blevet erstattet af fremstilling af  

 maskinlæsbare eksemplarer, der er udgivet på diskette, trukket fra en ekstern  

 database eller foreligger som følge af en elektronisk kopiering.
Den  

 maskinlæsbare tekst konverteres herefter til maskinlæsbar blindeskrift, som  

 fx udskrives på den blindes egen printer eller læses som blindeskrift på et  

 braille-display.
Det oplyses endvidere, at alt blindeskriftmateriale, som er  

 fremstillet på Danmarks Blindebibliotek, tillige foreligger i maskinlæsbar  

 form, og at »det elektroniske blindebibliotek« er under udvikling.  

 På denne baggrund foreslår Fonden for Aktive Blinde, at ordlyden af stk. 1  

 ændres til »fremstille eksemplarer til blindeskrift og syntetisk  

 tale«, således at bestemmelsen også kommer til at omfatte fremstilling  

 af maskinlæsbar blindeskrift samt fremstilling af maskinlæsbar tekst med  

 henblik på konvertering til blindeskrift eller til syntetisk oplæsning til  

 brug for blinde, som ikke er i stand til at læse blindeskrift.
Kulturministeriet er enig i, at der kan være behov for, at der  

 tilvejebringes mulighed for, at blinde og andre synshandicappede kan foretage  

 eksemplarfremstilling ved anvendelse af anden teknik end traditionel  

 blindeskrift.
Kulturministeriet finder imidlertid ikke, at der er behov for  

 en direkte lovregulering af dette spørgsmål, som blandt andet af  

 konventionsmæssige grunde mere smidigt synes at kunne reguleres i  

 administrativt fastsatte regler.
Det foreslås derfor, at der gives  

 kulturministeren en bemyndigelse til at fastsætte nærmere regler om andre  

 former for eksemplarfremstilling end i blindeskrift.
Forslaget til stk. 1, 2.  

 pkt., er udformet i overensstemmelse hermed.
Til stk. 2 Forslaget til stk. 2 svarer med enkelte redaktionelle ændringer til § 18,  

 stk. 2, i den gældende lov som ændret i 1985. Bestemmelsen giver adgang til  

 at fremstille lydbøger og lydaviser af udgivne litterære værker med henblik  

 på udlån til blinde, svagtseende og andre synshandicappede, som er ude af  

 stand til at læse almindelige bøger, når fremstillingen ikke sker i  

 erhvervsøjemed.
Ophavsmanden har krav på vederlag, jf. stk. 2, 2. pkt.
 Et flertal i Ophavsretsudvalget har i betænkning nr. 1197/1990 foreslået,  

 at hele området for eksemplarfremstilling til syns- og hørehandicappede,  

 bortset fra adgangen til at fremstille eksemplarer i blindeskrift, ændres til  

 en aftalelicens.
Et mindretal i udvalget, bestående af biblioteksvæsenets og Danmarks  

 Radios repræsentanter, har tilsluttet sig den foreslåede aftalelicensmodel  

 under forudsætning af, at den suppleres med en bestemmelse om tvungen  

 voldgift i tilfælde, hvor der ikke kan opnås enighed om en aftale.
Formålet  

 hermed er at undgå, at man i længere tid kan blokere for  

 informationsforsyningen for en befolkningsgruppe, som ikke på anden måde kan  

 få adgang til de pågældende værker.
En lang række organisationer mv. har under høringen vendt sig mod den af  

 udvalget foreslåede aftalelicens.
Dette gælder Døvefilm Video, Københavns  

 Kommune, Forbrugerrådet, Danmarks Blindebibliotek, Dansk Blindesamfund og  

 Kommunernes Landsforening.
Efter Kulturministeriets opfattelse må det tillægges afgørende betydning,  

 at der for de handicappede er meget væsentlige interesser forbundet med  

 muligheden for at få adgang til beskyttede værker.
Rettighedshavernes  

 væsentligste interesse må efter ministeriets opfattelse antages at ligge i  

 kontrollen med og sikkerheden for, at værksudnyttelsen på dette område alene  

 retter sig mod de bestemte befolkningsgrupper, der har særlige behov for  

 lydbogseksemplarer o.lign., og ikke åbner mulighed for, at værkerne gøres  

 tilgængelige for publikum i almindelighed.
Spørgsmålet har været drøftet med de andre nordiske lande.
Under  

 drøftelserne har det vist sig, at der ikke i de andre lande kan forventes  

 fremlagt forslag om aftalelicens på det område, der omfattes af den gældende  

 lovs § 18.
 Kulturministeriet må på denne baggrund være af den opfattelse, at den  

 eksisterende ordning med fri udnyttelse og tvangslicens bør opretholdes.  

 Forslaget til § 17, stk. 2, er udformet i overensstemmelse hermed.
 Ligesom den gældende lovs § 18, stk. 2, indeholder forslaget til stk. 2  

 ikke nogen begrænsning med hensyn til den anvendte optageteknik og omfatter  

 således også digitale optagelser.
Kommunernes Landsforening og Danmarks Blindebibliotek har under høringen  

 fremført, at bestemmelsen i stk. 2 også bør give adgang til at udsende  

 lydaviser over telefonnettet.
I lighed med Ophavsretsudvalget finder  

 ministeriet, at et sådant forslag vil indebære en risiko for uberettiget  

 udnyttelse, idet adgangen til aflytning af lydaviser over telefonnettet  

 principielt står åben for alle.
Kulturministeriet finder på denne baggrund  

 ikke, at der i forslaget til § 17 bør gives mulighed for en sådan udnyttelse.
Til stk. 3 Forslaget til stk. 3 om aftalelicens for lyd- eller billedoptagelse til  

 brug for syns- og hørehandicappede af værker, der udsendes i radio eller  

 fjernsyn, er ny.
Aftalelicensen er opbygget efter samme principper som  

 lovforslagets §§ 13-14.
 Forslaget bygger på en indstilling fra Ophavsretsudvalget i betænkning nr.  

 1197/1990 på baggrund af synspunkter fremført bl.a. af institutionen Døvefilm  

 Video.
 Flere høringsinstanser, herunder Det centrale Handicapråd, Fonden for  

 Aktive Blinde og Danmarks Blindebibliotek har støttet forslaget.
Efter den gældende ophavsretslovs § 18, der er videreført i forlagets §  

 17, stk. 1 og 2, er der givet adgang til at fremstille lydbøger mv. til brug  

 for syns- og hørehandicappede.
Kulturministeriet finder, at der herudover,  

 som påpeget af Ophavsretsudvalget, kan konstateres et behov for, at der til  

 fordel for syns- og hørehandicappede gives en særlig adgang til at foretage  

 optagelser af radio- og tv-udsendelser.
På baggrund af Danmarks internationale konventionsforpligtelser finder  

 Kulturministeriet det mest hensigtsmæssigt, at dette spørgsmål søges løst ved  

 en aftalelicensordning.
Forslaget til § 17, stk. 3, er udformet i  

 overensstemmelse hermed.
En tilsvarende bestemmelse er gennemført i Norge i  

 1988.
 Aftalelicensordningen i forslaget til § 17, stk. 3, forudsætter, at der  

 indgås aftale mellem brugerne og en organisation, der repræsenterer en  

 væsentlig del af danske ophavsmænd til den eller de pågældende værksarter.  

 Aftalelicensen giver institutionen ret til at udnytte andre værker af samme  

 art, selv om ophavsmændene til disse værker ikke repræsenteres af  

 organisationen.
Med sigte på at lette muligheden for, at en aftale vil blive indgået, er  

 der i lovforslagets § 52 givet mulighed for, at hver af parterne kan kræve  

 mægling.
Der henvises nærmere til bemærkningerne til § 52.
 Omfattet af forslaget til § 17, stk. 3, er statslige eller kommunale  

 institutioner og andre sociale eller almennyttige institutioner.  

 Virksomheder, der bygger på et kommercielt grundlag, omfattes ikke af  

 bestemmelsen.
I aftalen mellem institutionen og rettighedshaverorganisationer kan der,  

 inden for rammerne af § 17, stk. 3, fastsættes nærmere grænser for  

 institutionens brug af optagelserne.
Det kan herunder aftales, hvilke  

 handicapgrupper der skal have adgang til de foretagne optagelser, forudsat at  

 der er tale om »syns- eller hørehandicappede«.
Dette udtryk  

 omfatter blinde, svagtseende, døve, talelidende, ordblinde, læsehandicappede  

 og andre, som på grund af særlige fysiske eller psykiske forhold er ude af  

 stand til at tilegne sig værkerne på sædvanlig måde.
Endvidere kan det  

 aftales, hvilke typer udsendelser der må optages.
For værker, der udsendes i  

 fjernsyn, vil det eksempelvis kunne aftales, at der kun må fremstilles  

 eksemplarer af værker, der er særligt egnede til at imødekomme behovet hos de  

 hørehandicappede.
Det kan fx være tilfældet for udsendelser, der af  

 tv-foretagendet særlig er tekstet for hørehandicappede, og udsendelser, der  

 efterfølgende bearbejdes i form af indsættelse af tegnsprog og/eller  

 undertekster.
 Med hensyn til udtrykket »udsendes i radio eller fjernsyn«  

 henvises til bemærkningerne til lovforslagets § 2, stk. 3.
 Forslaget til stk. 3 indeholder ikke nogen begrænsning med hensyn til den  

 anvendte optagelsesteknik og omfatter således også digitale optagelser.
Til § 18 Til stk. 1 og 2 Efter den gældende lovs § 16 er det tilladt i samleværker til brug ved  

 gudstjeneste eller undervisning, sammenstillet af bidrag fra et større antal  

 ophavsmænd, at optage mindre dele af litterære værker og musikværker eller  

 sådanne værker af ringe omfang, når 5 år er forløbet efter udgangen af det  

 år, da værket blev udgivet.
Det samme gælder for kunstværker og for de i  

 lovens § 1, stk. 2, angivne værker, såfremt gengivelsen sker i tilslutning  

 til teksten.
Værker, der er udarbejdet til brug ved undervisning, må ikke  

 gengives i et samleværk med samme formål.
Ophavsmanden har efter lovens § 16,  

 stk. 2, krav på vederlag.
Efter fotografilovens § 7, stk. 2, gælder en  

 tilsvarende regel vedr. gengivelse af fotografier i værker bestemt til brug  

 ved undervisning.
I forhold til den gældende antologiregel medfører forslaget til § 18, stk.  

 1, at samleværker til brug ved gudstjeneste udgår af bestemmelsen.
Der er  

 endvidere foretaget visse redaktionelle ændringer, herunder en  

 omstrukturering af bestemmelsen, ligesom udtrykket »gengives« er  

 anvendt i stedet for ordet »optage« i den gældende lovs § 16, stk.  

 1, 1. pkt.
Forslaget om at gudstjenester skal udgå af antologireglen er baseret på  

 Ophavsretsudvalgets betænkning nr. 1197/1990. Udvalget begrunder sit forslag  

 med, at der ved gudstjenester i vid udstrækning benyttes antologier, herunder  

 navnlig salmebøger, og at den gældende regel i realiteten betyder en  

 væsentlig svækkelse af retsstillingen for de ophavsmænd, hvis værker er  

 særligt frembragt med henblik på brug ved gudstjeneste.
Den gældende  

 bestemmelse indebærer bl.a., at ophavsmænd til salmer o.lign. ikke har  

 mulighed for at modsætte sig, at deres værker optages i en given salmebog.
Dansk Forfatterforening har under høringen støttet forslaget om, at  

 gudstjenester holdes uden for antologireglen, idet man dog har anført, at  

 antologibestemmelsen som helhed burde udgå af loven.
Kirkeministeriet har  

 ikke haft indvendinger mod at undtage salmer og andre værker til brug ved  

 gudstjeneste fra bestemmelsen.
Kulturministeriet kan tilslutte sig udvalgets forslag om at lade  

 samleværker til brug ved gudstjeneste udgå af antologireglen, således at der  

 fremtidigt skal indhentes samtykke til enhver brug af værker i  

 gudstjenesteantologier.
Samtidig må Kulturministeriet være enig med  

 Ophavsretsudvalget i, at der fortsat synes at være et vist behov for en  

 antologiregel på undervisningsområdet.
Skadevirkningen i forhold til  

 ophavsmændene må antages at være beskeden.
I øvrigt er egentlige  

 undervisningsbøger fortsat holdt uden for bestemmelsen, således at gengivelse  

 af bidrag fra en undervisningsbog i en undervisningsantologi forudsætter  

 samtykke fra ophavsmanden.
Endvidere vil det efter forslaget til § 18, stk.  

 1, fortsat kun være mindre dele af de litterære værker eller musikværkerne,  

 der må bruges, selvom værker af ringe omfang - typisk sangtekster, digte  

 o.lign. - må bruges i deres helhed.
Ophavsretsudvalget har herudover foreslået, at musikværker generelt  

 undtages fra antologireglen.
Dette ville især have betydning for noder.  

 Udvalgets begrundelse er, at det i de få tilfælde, hvor ikke alene  

 sangteksterne, men også tilhørende noder ønskes trykt, normalt vil være  

 muligt at finde frem til rettighedshaverne ved hjælp af den internationale  

 registrering af værker og rettighedshavere, som findes på musikområdet.
Dansk Musikforlæggerforening har under høringen gjort gældende, at det  

 efterhånden er almindeligt, at noder ønskes trykt i undervisningsantologier,  

 fx i skolesangbøger.
Musikforlæggerforeningen giver samtidig udtryk for, at  

 det kan være forbundet med stort besvær både at opspore rettighedshaverne og  

 i givet fald at erhverve rettighederne til den ønskede brug.
Foreningen  

 finder derfor, at musikværker fortsat bør være omfattede af antologireglen.
På denne baggrund finder Kulturministeriet ikke, at der er påvist  

 tilstrækkelig grund til at undtage musikværker fra bestemmelsen.
Ministeriet  

 lægger herved vægt på, at adgangen til brug af noder mv. i  

 undervisningsantologier har karakter af en ganske begrænset værksudnyttelse.
 Med hensyn til forståelsen af udtrykket »samleværker« henvises  

 til lovforslagets § 5.
Forslaget til § 18, stk. 1 og stk. 2, tager - ligesom den gældende lovs §  

 16 - først og fremmest sigte på løse bøger og lignende værker, som gøres  

 tilgængelige i trykt form.
Men også andre typer af samleværker kan  

 fremstilles med støtte af bestemmelsen, fx digitaliserede multimediaværker,  

 som gøres tilgængelige på en skærm i et undervisningslokale.
 Med hensyn til forståelsen af udtrykket »til brug i  

 undervisningsvirksomhed« henvises til bemærkningerne til lovforslagets §  

 13.
 Udtrykket »kunstværker« i forslagets § 18, stk. 1, 2. pkt.,  

 omfatter efter den i § 1 foreslåede inkorporering af fotografibeskyttelsen i  

 ophavsretsloven også fotografiske værker.
 Bestemmelserne i lovforslagets § 18, stk. 1 og 2, svarer til, hvad der i  

 foråret 1993 er gennemført i Sverige, og som også forventes gennemført i  

 Norge og Finland.
Til stk. 3 Efter den gældende lovs § 19, stk. 2, kan enkelte udgivne sangtekster frit  

 gengives i mindre sanghæfter, der er fremstillet alene til brug for  

 deltagerne i et bestemt møde eller en serie møder.
Bestemmelsen er en særlig  

 dansk foreteelse.
Der findes ikke tilsvarende bestemmelser i de andre  

 nordiske landes ophavsretslove.
I forhold til den gældende bestemmelse medfører forslaget til § 18, stk.  

 3, dels at antallet af sanghæfter, der må fremstilles, begrænses til 300,  

 dels at kravet om, at hæfterne skal være fremstillet til brug ved »en  

 serie møder« udgår.
Herudover er der foretaget nogle redaktionelle  

 ændringer.
 Ophavsretsudvalget har i betænkning nr. 1197/1990 foreslået den gældende  

 bestemmelse i ophavsretslovens § 19, stk. 2, begrænset, således at der kun må  

 gengives 3 sangtekster i hvert hæfte, og at der kun må fremstilles 300  

 sanghæfter, samt at disse endelig skal være fremstillet til brug for  

 deltagerne i et bestemt møde.
Udvalgets forslag har under høringen fået en blandet modtagelse.
Det kgl.  

 Teater og Danske Teaterlederes Fællesråd finder, at bestemmelsen i den  

 gældende ophavsretslov § 19, stk. 2, bør opretholdes.
KODA kan tilslutte sig  

 udvalgsforslaget, såfremt bestemmelsen bør opretholdes, medens Danske Jazz,  

 Beat og Folkemusik Autorer og Dansk Forfatterforening finder, at bestemmelsen  

 helt bør udgå.
Kulturministeriet har på denne baggrund overvejet, om bestemmelsen helt  

 bør udgå af loven.
Ministeriet finder dog ikke, at dette bør være tilfældet.  

 Bestemmelsen løser et vist praktisk behov for at kunne omdele sangtekster  

 under omstændigheder, hvor eksemplarfremstillingen ikke kan anses for  

 privatkopiering efter lovforslagets § 12, og hvor der samtidig er tale om en  

 så begrænset værksudnyttelse, at det ville forekomme mindre rimeligt, hvis  

 der skulle indhentes samtykke fra eller betales vederlag til ophavsmændene.  

 Som eksempler kan nævnes brug af sangtekster i sanghæfter o.lign. i  

 forbindelse med folkelige møder, begravelser og generalforsamlinger.
Kulturministeriet må være enig med Ophavsretsudvalget i, at den gældende  

 bestemmelse kan give anledning til en så bred fortolkning, at den kan  

 påberåbes i tilfælde, hvor der foretages en omfattende, systematiseret  

 eksemplarfremstilling, der ligger uden for bestemmelsens forudsætninger.
Det  

 foreslås derfor, at der på to punkter indføjes begrænsninger i bestemmelsens  

 anvendelsesområde:
 - Antallet af sanghæfter, der må fremstilles i medfør af bestemmelsen,  

 begrænses til 300. Er det nødvendigt at fremstille mere end 300 sanghæfter,  

 antager arrangementet en så omfattende karakter, at det forekommer rimeligt,  

 at eksemplarfremstillingen kun kan finde sted med ophavsmandens samtykke.
- Den gældende regel om, at sanghæfterne også kan fremstilles til brug for  

 deltagerne i en serie møder ophæves.
Begrundelsen er, at værksudnyttelsen kan  

 blive ganske omfattende, såfremt man med hjemmel i denne bestemmelse kan  

 trykke sanghæfter til større, landsdækkende mødeserier.
I sådanne tilfælde  

 bør der indhentes samtykke fra ophavsmændene.
Derimod finder Kulturministeriet ikke anledning til som foreslået af  

 Ophavsretsudvalget at foretage en begrænsning af det tilladte antal  

 sangtekster til tre.
Kulturministeriet finder, at udtrykket i den gældende  

 bestemmelse, »enkelte udgivne sangtekster« er tilstrækkeligt til at  

 forhindre, at bestemmelsen giver mulighed for fremstilling af egentlige  

 sangbøger.
Den gældende lov indeholder i § 19, stk. 1, en bestemmelse om, at det er  

 tilladt at gengive sangtekster i koncertprogrammer o.lign.
Det kgl.
Teater og  

 Danske Teaterlederes Fællesråd finder, at denne bestemmelse bør opretholdes.
Under de nordiske drøftelser har der været enighed om, at bestemmelsen om  

 koncertprogrammer bør udgå af de nordiske ophavsretslove.
Dette er allerede  

 gennemført i Sverige.
Efter Kulturministeriets opfattelse vil det i de fleste tilfælde ikke være  

 forbundet med større vanskeligheder for koncertarrangører at få kontakt til  

 ophavsmændene til sangtekster, der ønskes optrykt i koncertprogrammer o.lign.  

 Arrangører af koncerter mv. må normalt tage kontakt til KODA for at få den  

 fornødne tilladelse til fremførelse af musikværkerne.
KODA vil i  

 tvivlstilfælde ofte kunne oplyse, hvordan man får kontakt til den eller de  

 pågældende ophavsmænd.
 I overensstemmelse hermed indeholder lovforlaget ingen bestemmelse om  

 koncertprogrammer svarende til den gældende lovs § 19, stk. 1.
Til § 19 Til stk. 1 Efter den gældende lovs § 2 har ophavsmanden en eneret til enhver  

 spredning af eksemplarer af værket til almenheden, det være sig i form af  

 salg, udlejning, udlån eller på anden måde.
Efter den gældende lovs § 23,  

 stk. 1, 1. pkt., bortfalder denne eneret for så vidt angår litterære og  

 musikalske værker, når værket er blevet udgivet.
Udgivne værkseksemplarer må  

 frit spredes videre eller fremvises offentligt.
For eksemplarer af edb-programmer gælder der efter den gældende lovs § 23,  

 stk. 1, 2. pkt., særlige regler.
Eksemplarer af edb-programmer må frit  

 spredes videre, når eksemplaret med ophavsmandens samtykke er solgt eller på  

 anden måde overdraget til andre.
 Efter den gældende lovs § 23, stk. 3, 1. pkt., kan eksemplarer af et  

 filmværk frit spredes videre, når filmværket er udgivet i form af salg til  

 almenheden.
 Efter den gældende lovs § 25, stk. 1, 1. pkt., kan et kunstværk frit  

 spredes videre og fremvises offentligt, når ophavsmanden har overdraget et  

 eller flere eksemplarer af kunstværket til andre, eller værket er blevet  

 udgivet.
 Forslaget til § 19, stk. 1, medfører en række principielle ændringer i  

 forhold til de nævnte bestemmelser.
 - Forslaget til § 19, stk. 1, vedrører alle værkskategorier, mens  

 bestemmelsen i den gældende lovs § 23, stk. 1 og 3, alene omfatter litterære  

 og musikalske værker samt filmværker, hvortil kommer § 25 om kunstværker.
 - Visningsretten udskilles af bestemmelsen og overføres til lovforslagets  

 § 20.
 - Kriteriet for den fri viderespredningsret foreslås ændret fra et  

 udgivelses- til et salgskriterium.
 De foreslåede systematiske og indholdsmæssige ændringer er dels baserede  

 på forslag fra Ophavsretsudvalget i betænkning nr. 1197/1990, dels en følge  

 af EF-direktivet om udlejning og udlån.
Efter dette direktivs art. 1, stk. 2, skal der indføres en generel eneret  

 til udlejning og udlån af bl.a. ophavsretligt beskyttede værker.
Udlejnings-  

 og udlånsrettigheder i forbindelse med bygninger og brugskunst er efter art.  

 2, stk. 3, ikke omfattet af direktivet.
 De foreslåede ændringer har været drøftet med de andre nordiske lande, som  

 har tilkendegivet, at de - på baggrund af nationale udvalgsforslag og  

 udviklingen indenfor EU - er indstillede på at gennemføre stort set  

 tilsvarende ændringer.
 Under høringen har forslagene fået støtte fra IFPI Danmark, Foreningen af  

 Danske Spillefilmproducenter, Foreningen af Danske Videogramdistributører og  

 Foreningen af Filmudlejere i Danmark.
Forskellen mellem et udgivelseskriterium og et salgskriterium som  

 betingelse for en fri viderespredningsret er i hovedsagen, at  

 viderespredningsretten efter salgskriteriet ikke forudsætter, at værket er  

 blevet udgivet, dvs. med ophavsmandens samtykke er bragt i handelen el.lign.  

 i overensstemmelse med lovforslagets § 8, stk. 2. Den foreslåede kombination  

 af salgs- og udgivelseskriteriet indebærer, at den frie ret til  

 viderespredning ikke indtræder, når værkseksemplaret er udgivet i form af  

 udlån eller udlejning, fx videoforretningers udlejning af videofilm.
Retten  

 til fri viderespredning skal kun indtræde, såfremt der sker en endelig  

 overgang af ejendomsretten til et værkseksemplar, det være sig ved salg, gave  

 el.lign.
Ved udtrykket »overdraget« i forslaget til stk. 1 forstås - ud  

 over salg - gave og lignende former for endelige overdragelser af  

 ejendomsretten til det pågældende eksemplar.
Udlån og udlejning omfattes ikke  

 af udtrykket »overdraget« og udløser således ikke nogen fri  

 viderespredningsret.
 Med den foreslåede generelle inkorporering af fotografibeskyttelsen i  

 ophavsretsloven finder den frie viderespredningsret i forslaget til stk. 1  

 også anvendelse på fotografiske værker.
 Med hensyn til undtagelser fra den frie viderespredningsret efter stk. 1  

 henvises til bemærkningerne nedenfor til stk. 2-4. For så vidt angår udlån  

 til almenheden indebærer bestemmelsen i stk. 1 blandt andet, at det med de  

 begrænsninger, som følger af stk. 3 og 4, frit er tilladt at foretage udlån  

 fra biblioteker, som betjener forskning og undervisning.
Til stk. 2 og 3 Forslaget til stk. 2 og 3 svarer i vidt omfang til § 23, stk. 2 og 3, i  

 den gældende lov.
Efter § 23, stk. 2, nr. 2, er det ikke tilladt uden  

 ophavsmandens samtykke til almenheden at sprede eksemplarer af edb-programmer  

 gennem udlejning eller - hvis programmet foreligger i maskinlæsbar form -  

 gennem udlån.
Eksemplarer af filmværker må endvidere efter § 23, stk. 3, ikke  

 spredes gennem udlån eller udlejning.
Endelig må eksemplarer af musikværker  

 efter § 23, stk. 2, nr. 1, ikke udlejes uden ophavsmandens samtykke.
 Forslaget til § 19, stk. 2 og 3, indebærer følgende ændringer i forhold  

 til den gældende lov:
 - Bestemmelserne om udlejning og udlån udskilles i to selvstændige  

 stykker.
 - Udlejning af andre litterære værker end edb-programmer dvs. navnlig  

 bøger må ikke finde sted uden ophavsmandens samtykke.
 - Udlejning af kunstværker forudsætter ligeledes ophavsmandens samtykke.
 Forslaget til § 19, stk. 2 og 3, er - ligesom forslaget til § 19, stk. 1,  

 - ud over at være baseret på forslag fra Ophavsretsudvalget fremsat med  

 henblik på gennemførelse af EF-direktivet om udlejning og udlån.
IFPI Danmark, Foreningen af Danske Spillefilmproducenter, Foreningen af  

 Danske Videogramdistributører og Foreningen af Filmudlejere i Danmark har  

 under høringen gjort opmærksom på problemet med såkaldt maskeret udlejning og  

 har foreslået, at det i bemærkningerne præciseres, at ligestillet med  

 udlejning bør være enhver form for overdragelse, hvor det må antages at være  

 parternes hensigt, at overdrageren skal have produktet retur efter en  

 kortvarig brugsperiode, for hvilken der sker betaling.
Kulturministeriet  

 finder ikke, at der er behov for en sådan præcisering.
Forholdet må efter  

 ministeriets opfattelse anses for omfattet af de almindeligt gældende  

 grundsætninger om omgåelse.
 Den gældende lovs § 23, stk. 2 og 3, vedrørende udlån af eksemplarer af  

 filmværker og edb-programmer i maskinlæsbar form er videreført i forslaget  

 til § 19, stk. 3.
 Under høringen har det fra Amtsrådsforeningen og fra bibliotekerne været  

 fremført, at offentlige biblioteker i begrænset omfang burde have mulighed  

 for udlån af edb-programmer i maskinlæsbar form, fx i tilfælde, hvor  

 programmet udgør en del af et litterært værk og udlånes sammen med dette.  

 Ministeriet finder imidlertid, at de hensyn, der ligger bag den gældende lovs  

 forbud mod udlån af edb-programmer i maskinlæsbar form - dvs. navnlig disse  

 værkers sårbarhed over for kopiering og muligheden for piratkopiering af  

 udgivne edb-programmer mv. - tilsiger, at forbudet mod udlån bør opretholdes.
Til stk. 4 Forslaget til stk. 4 om forholdet til biblioteksafgiftsloven har - som  

 tilladt efter udlejnings- og udlånsdirektivets art. 5 - karakter af en særlig  

 begrænsning af den frie viderespredningsret efter stk. 1 baseret på almene  

 kulturelle hensyn.
Til § 20 Til stk. 1 Efter den gældende lovs § 23, stk. 1, kan udgivne eksemplarer af litterære  

 og musikalske værker frit vises offentligt.
Efter lovens § 25, stk. 1, gælder  

 det samme for kunstværker, når ophavsmanden har overdraget et eller flere  

 eksemplarer til andre, eller når kunstværker er blevet udgivet.
I den  

 gældende fotografilovs § 10, stk. 1, findes en tilsvarende bestemmelse.
Forslaget til § 20, stk. 1, medfører, at bestemmelserne om visning samles  

 i en paragraf, fælles for alle værksarter.
Med hensyn til begrundelsen herfor  

 henvises til bemærkningerne til lovforslagets § 19 om spredning.
Forslaget  

 bygger på en indstilling fra Ophavsretsudvalget i betænkning nr. 1197/1990.
Til stk. 2 Forslaget til stk. 2, 1. pkt., hvorefter adgangen til eksemplarvisning af  

 kunstværker ikke gælder for visning i fjernsyn eller film, svarer til den  

 gældende lovs § 25, stk. 1, 1. pkt. in fine.
 Forslaget i stk. 2, 2. pkt., om visning af eksemplarer af litterære og  

 musikalske værker i fjernsyn eller på film er baseret på et forslag fra  

 Ophavsretsudvalget i betænkning nr. 1197/1990. Forslaget indebærer, at den  

 frie visningsret efter § 20, stk. 1, ikke skal gælde for visning af litterære  

 tekster eller en nodeside i fjernsyn fx i tekst-tv, eller på film, hvis  

 visningen sker på en sådan måde, at værkets indhold gøres tilgængeligt for  

 publikum.
Forslaget var ikke medtaget i det i februar 1994 fremlagte lovforslag.  

 Efter fornyet overvejelse finder ministeriet det imidlertid mest korrekt, at  

 visning af en tekstside i fjernsyn betragtes som en offentlig visning af et  

 eksemplar af et litterært værk.
Ministeriet må ligeledes være enig med  

 udvalget i, at en sådan visning i fjernsyn eller på film bør kræve samtykke  

 fra ophavsmanden og ikke være undergivet den frie ret til offentlig visning  

 af eksemplarer, som følger af forslaget til § 20, stk. 1.
 Med hensyn til den nærmere forståelse af udtrykkene »offentlig  

 visning« af eksemplarer og »offentlig fremførelse« henvises  

 til bemærkningerne til § 2, stk. 3.
Til § 21 Til stk. 1 Forslaget til § 21, stk. 1, viderefører med nogle redaktionelle ændringer  

 den gældende lovs § 20, litra a, b og c, om fri offentlig fremførelse ved  

 gudstjeneste, undervisning og ved visse gratisforanstaltninger.
 Forslaget til § 21, stk. 1, viderefører ikke bestemmelsen i den gældende  

 lovs § 20, litra d, hvorefter udgivne værker, der ikke er scene- eller  

 filmværker, frit kan fremføres offentligt ved lejligheder, hvor den, der  

 udfører værket, eller - ved udførelse af flere - alle de medvirkende gør det  

 vederlagsfrit, og fremførelsen sker i velgørende, folkeoplysende eller andet  

 almennyttigt øjemed.
I betænkning nr. 1197/1990 har Ophavsretsudvalget sat spørgsmålstegn ved  

 det rimelige i, at man pålægger ophavsmænd mv. at stille deres værker gratis  

 til rådighed, mens fx personer, der medvirker ved de pågældende  

 foranstaltninger på et mere praktisk plan, modtager betaling for deres  

 ydelser.
Efter udvalgets opfattelse bør bidrag til foranstaltninger af den i  

 bestemmelsen omhandlede art være baseret på frivillighed.
Udvalget nævner i  

 denne forbindelse, at der blandt de skabende og udøvende kunstnere er  

 tradition for at stille sig velvilligt over for medvirken ved velgørende  

 arrangementer.
Udvalget finder derfor, at bestemmelsen i den gældende lovs §  

 20, litra d, bør udgå af loven.
Forslaget har under høringen fået en blandet modtagelse.
KODA kan  

 tilslutte sig forslaget, medens Kommunernes Landsforening giver udtryk for  

 den modsatte opfattelse og bl.a. peger på, at bestemmelsen antagelig har en  

 vis praktisk og økonomisk betydning for en række foreninger mv.
Kulturministeriet kan i almindelighed tiltræde de af udvalget anførte  

 synspunkter.
Det foreslås derfor, at bestemmelsen i den gældende lovs § 20,  

 litra d, ophæves.
Forslaget til stk. 1, nr. 1, svarer til den gældende lovs § 20, litra c,  

 bortset fra redaktionelle ændringer.
Bestemmelsen giver adgang til fri  

 offentlig fremførelse af udgivne værker, der ikke er scene- eller filmværker,  

 ved lejligheder, hvor tilhørerne eller tilskuerne har adgang uden betaling,  

 for så vidt fremførelsen af sådanne værker ikke er det væsentlige ved det  

 pågældende arrangement, og denne ikke finder sted i erhvervsøjemed.
I lighed med Ophavsretsudvalget finder Kulturministeriet, at der fortsat  

 er et vist behov for en regel af denne karakter.
De omfattede  

 værksfremførelser, fx fællessang ved møder o.lign., har en så tilfældig og  

 uvæsentlig karakter, at det ikke forekommer rimeligt, hvis arrangørerne  

 skulle indhente samtykke til værksudnyttelsen fra ophavsmændene.
 Forslaget til § 21, stk. 1, nr. 2, viderefører de gældende bestemmelser i  

 ophavsretslovens § 20, litra a og b, hvorefter et udgivet værk, der ikke er  

 et sceneværk eller filmværk, kan fremføres offentligt ved gudstjeneste eller  

 undervisning.
 For så vidt angår undervisning svarer forslaget til § 21, stk. 1, nr. 2,  

 til Ophavsretsudvalgets indstilling i betænkning nr. 1197/1990.
 For så vidt angår gudstjenester har udvalget foreslået, at bestemmelsen  

 herom skal udgå af loven.
Udvalgets forslag har under høringen fået støtte fra KODA, Statens  

 Musikråd samt Dansk Komponistforening, Danske Populærautorer og Danske Jazz,  

 Beat og Folkemusik Autorer.
Kirkeministeriet har udtrykt betænkelighed ved  

 udvalgets forslag om at afskaffe undtagelsesbestemmelsen om gudstjenester.  

 Kirkeministeriet peger på, at antallet af gudstjenester udgør mindst 100.000  

 årligt, og at en betalingsordning med KODA på den baggrund vil indebære et  

 betydeligt administrativt arbejde for de lokale kirkelige myndigheder.
Fra  

 Kirkeministeriets side forudses det, at en pligt til at betale KODA-vederlag  

 for fremførelse af beskyttet musik vil påvirke salme- og melodivalget ved  

 gudstjenester, hvilket man finder principielt uheldigt.
Bestemmelsen i den gældende ophavsretslovs § 20, litra b, om fri  

 fremførelse ved undervisning er begrundet i, at rettighedsmæssige forhold  

 ikke bør kunne få indflydelse på, hvilke værker der bruges ved  

 undervisningen.
Bestemmelsens anvendelsesområde er begrænset.
Ved  

 klasselokaleundervisning kan fremførelse af værker normalt ikke antages at  

 være offentlig i ophavsretslovens forstand.
Bestemmelsen har derfor primært  

 betydning i tilfælde, hvor undervisningen retter sig mod flere skoleklasser  

 ad gangen, eller der er tale om offentlige forelæsninger eller lignende.
Forslaget til stk. 1 omfatter - bortset fra filmværker og sceneværker -  

 offentlig fremførelse af ethvert værk, som er udgivet, uanset værkets  

 tekniske fremtrædelsesform.
Værker lagret i digital form vil således kunne  

 fremføres offentligt, fx ved afspilning af lyden på en CD-plade eller  

 billederne på et videogram eller ved overføring af lyd eller billeder fra en  

 database.
 Bestemmelsen i den gældende ophavsretslovs § 20, litra a, om fri  

 fremførelse ved gudstjeneste er i hovedsagen begrundet i de samme hensyn som  

 ved undervisning.
 På denne baggrund finder Kulturministeriet, at der fortsat bør være en  

 almindelig adgang til fri offentlig fremførelse ved gudstjeneste og  

 undervisning.
Forholdene vedrørende rettighedsklareringen er efter Kulturministeriets  

 opfattelse anderledes, når det gælder undervisning og gudstjeneste gennem  

 radio eller fjernsyn.
Ministeriet finder det ikke rimeligt, at der ikke  

 betales vederlag til ophavsmændene for undervisning og gudstjenester i radio  

 eller fjernsyn.
En rettighedsklarering vil her uden praktiske vanskeligheder  

 kunne foretages på grundlag af den for radiofoniernes udsendelsesvirksomhed  

 gældende aftalelicensordning, jf. lovforslagets § 30.
 Kulturministeriet finder på denne baggrund, at undervisning og  

 gudstjeneste gennem radio eller fjernsyn ikke bør være omfattet af  

 undtagelsesbestemmelsen i § 21, stk. 1. Bestemmelsen i forslaget til stk. 2,  

 er udformet i overensstemmelse hermed.
 Med hensyn til forståelsen af udtrykket »undervisning« henvises  

 til bemærkningerne til lovforslagets § 13.
Udtrykket »gudstjeneste« omfatter ikke alene religionsudøvelse  

 inden for Folkekirken, men også i andre trossamfund, hvor der i en  

 tilsvarende organiseret form sker religiøse handlinger i overensstemmelse med  

 trossamfundets ritualer.
Andre former for kirkelige møder og samvær falder  

 uden for gudstjeneste-begrebet.
Fremførelse af beskyttede værker vil dog i  

 disse tilfælde normalt falde ind under bestemmelsen om fri gengivelse i stk.  

 1, nr. 1. Kirkekoncerter o.lign. er heller ikke at anse som gudstjenester  

 efter stk. 1, nr. 2. Sådanne koncerter vil heller ikke være omfattet af stk.  

 1, nr. 1, da musikfremførelsen er det væsentlige ved den pågældende  

 foranstaltning.
I sådanne tilfælde må der således indhentes tilladelse fra  

 KODA til musikfremførelsen.
Til stk. 2 Efter den gældende lovs § 20 er gudstjenester og undervisning i radio og  

 fjernsyn omfattet af retten til fri offentlig fremførelse.
Efter  

 Kulturministeriets opfattelse er denne retstilstand mindre rimelig i  

 betragtning af radiofoniernes almindelige mulighed for en aftalelicensmæssig  

 rettighedsclearing i lovforslagets § 30. Det foreslås derfor i stk. 2, at  

 bestemmelsen i § 21, stk. 1, nr. 2, om fri adgang til offentlig fremførelse  

 ved undervisning eller gudstjeneste ikke skal gælde, når der er tale om  

 udsendelse i radio eller tv.
Til § 22 Forslaget til § 22 om citatret svarer til den gældende lovs § 14, stk. 1,  

 hvorefter det af et offentliggjort værk er tilladt at citere i  

 overensstemmelse med god skik og i det omfang, som betinges af formålet.
I betænkning nr. 1197/1990 har Ophavsretsudvalget anført en række  

 eksempler på, hvor grænsen mellem lovligt og ulovligt citat må antages at  

 ligge fx i forbindelse med brug af citater i reklamesammenhæng.
På baggrund  

 af de stedfundne overvejelser har et flertal i udvalget stillet forslag om en  

 ændring i citatreglen.
Hvor det af den gældende bestemmelse fremgår, at det  

 er tilladt at citere »i overensstemmelse med god skik og i det omfang,  

 som betinges af formålet«, foreslår udvalgsflertallet formuleringen  

 »i overensstemmelse med god skik, dog kun i det omfang, som formålet  

 nødvendiggør«.
Forslaget har til formål at foretage en opstramning af  

 fortolkningen af bestemmelsen, således at det præciseres, at kun begrænsede  

 udsnit af værker typisk vil kunne anvendes som citat uden samtykke fra  

 ophavsmanden.
 Et mindretal i udvalget finder det ikke hensigtsmæssigt at ændre  

 formuleringen af den gældende citatregel, bl.a. fordi en sådan ændring efter  

 mindretallets opfattelse vil kunne give anledning til usikkerhed og tvivl på  

 området.
Flertallets forslag er blandt høringsinstanserne blevet støttet af bl.a.  

 Dansk Komponistforening, Dansk Journalistforbund, Sammenslutningen af  

 Scenografer, Instruktører og Filmarbejdere, Samrådet for Ophavsret og KODA,  

 medens Danmarks Radio og Den Danske Forlæggerforening ikke kan tilslutte sig  

 forslaget.
IFPI Danmark, Foreningen af Danske Spillefilmproducenter,  

 Foreningen af Danske Videogramdistributører og Foreningen af Filmudlejere i  

 Danmark samt Advokatrådet har under høringen anmodet Kulturministeriet om i  

 lovmotiverne at tilkendegive, hvor grænserne for bestemmelsens  

 anvendelsesområde bør ligge.
Kulturministeriet er enig i de synspunkter, der er fremført af udvalgets  

 mindretal og finder således ikke, at de afgrænsningsproblemer, der ligger i  

 citatreglen, kan løses ved en ændret formulering af lovbestemmelsen.  

 Ministeriet har herved navnlig lagt vægt på, at citatreglen er en retlig  

 standard, som nødvendigvis må være generelt formuleret, og som under alle  

 omstændigheder kan medføre afgrænsningsproblemer.
Den nærmere fastlæggelse  

 af, hvad der kan anses som lovligt citat, bør efter ministeriets opfattelse  

 være overladt til domstolene.
Retsudviklingen bør kunne forløbe uforstyrret  

 over en længere årrække, således at domstolene på en smidig måde vil kunne  

 tage hensyn til den tekniske og samfundsmæssige udvikling.
 Under de nordiske drøftelser har det vist sig, at der ikke i de andre  

 nordiske lande er planer om at ændre ordlyden af citatreglen.
På denne baggrund finder Kulturministeriet, at det vil være  

 uhensigtsmæssigt gennem en ændring af bestemmelsens ordlyd eller i form af  

 nye lovmotiver at gribe ind i den løbende retsudvikling på området.
I  

 overensstemmelse hermed stilles der ikke forslag om ændringer i citatreglen.
Forslaget til § 22 omfatter ethvert offentliggjort værk.
For kunstværker  

 og værker af beskrivende art, dvs. kort og tegninger mv., jf. § 1, stk. 2,  

 har bestemmelsen i almindelighed ikke praktisk betydning, da sådanne værker  

 ikke kan citeres i form af gengivelse af uddrag af værkerne.
Bestemmelsen om  

 »kunstcitat« i lovforslagets § 23, stk. 1, giver imidlertid  

 mulighed for gengivelse af disse værker i et nærmere bestemt omfang.
I betænkning nr. 1063/1986 og betænkning nr. 1197/1990 har  

 Ophavsretsudvalget udførligt drøftet spørgsmålet om »citat« af  

 enkeltbilleder fra film, herunder tv-udsendelser.
Som eksempel nævnes  

 affotografering af et enkeltbillede fra tv-skærmen med henblik på gengivelse  

 i et dagblad i forbindelse med omtale af den begivenhed, der var genstand for  

 den pågældende tv-udsendelse.
Den almindelige citatregel i lovforslagets § 22 finder anvendelse på  

 gengivelse af uddrag af film i form af levende billeder, eksempelvis når klip  

 fra en spillefilm vises i tv.
Et andet spørgsmål er, om også enkeltbilleder  

 (stillbilleder) fra film kan citeres med hjemmel i lovforslagets § 22. Der  

 har i Ophavsretsudvalget været delte meninger om dette spørgsmål.
Ud fra den betragtning, at udnyttelsen af enkeltbilleder fra en film  

 svarer til den normale udnyttelse af fotografier, finder Kulturministeriet,  

 at en anvendelse af den generelle citatregel på enkeltbilleder i realiteten  

 ville gøre den ophavsretlige beskyttelse af enkeltbilleder illusorisk.
Som  

 ved kunstværker og værker af beskrivende art efter § 1, stk. 2, ville et  

 sådant standpunkt stemme dårligt overens med den almindeligt accepterede  

 forudsætning om, at citatreglen kun giver adgang til at gengive uddrag af  

 værker.
 Kulturministeriet må på denne baggrund være af den opfattelse, at  

 enkeltbilleder fra film og andre fotografier ikke bør kunne citeres med  

 hjemmel i forslaget til § 22 om citatret.
Til § 23 Til stk. 1 Efter den gældende lovs § 14, stk. 2, er det tilladt, med de samme  

 begrænsninger som i den almindelige citatregel, i kritiske og videnskabelige  

 eller alment oplysende fremstillinger i tilslutning til teksten at gengive  

 offentliggjorte kunstværker og værker som de i § 1, stk. 2, angivne, dvs.  

 kort, tegninger samt andre værker af beskrivende art.
Efter lovens § 14, stk.  

 2, 2. pkt., har ophavsmanden krav på vederlag, hvis to eller flere af hans  

 værker gengives i en alment oplysende fremstilling.
Forslaget til stk. 1 om såkaldt kunstcitat medfører, at alment oplysende  

 fremstillinger udgår af bestemmelsen.
Herudover foreslås bestemmelsen  

 omstruktureret, bl.a. således at citatbetingelserne om »god skik«  

 og »det omfang, som betinges af formålet« indgår i lovteksten.
Et flertal i Ophavsretsudvalget har i betænkning nr. 1197/1990 foreslået,  

 at den gældende tvangslicens i ophavsretslovens § 14, stk. 2, 2. pkt.,  

 udvides til også at gælde, såfremt blot et værk af den samme ophavsmand  

 gengives i en alment oplysende fremstilling.
Et mindretal kan ikke tilslutte  

 sig forslaget om, at der indføres vederlagspligt ved ethvert  

 »citat« af kunstværker i alment oplysende fremstillinger.
Under høringen har forslaget til § 23, stk. 1, om at alment oplysende  

 fremstillinger skal udgå af bestemmelsen, fået støtte hos Danske  

 Billedautorer og Dansk Filmfotograf Forbund.
Danmarks Radio, Den Danske  

 Forlæggerforening, Danske Dagblades Forening samt Foreningen af Danske  

 Kunstmuseer har udtalt sig imod, at alment oplysende værker udgår af  

 bestemmelsen.
Der henvises navnlig til, at en eneret på dette område vil  

 medføre, at udgivelsen af værker af den nævnte art vanskeliggøres, eller at  

 gengivelse af kunstværker i sådanne værker helt udelades.
Kulturministeriet finder, at den gældende bestemmelse om henholdsvis fri  

 udnyttelse og tvangslicens vedrørende alment oplysende fremstillinger bør  

 ændres til en eneret.
Forslaget skal ses som led i ministeriets fortsatte  

 generelle bestræbelser på at styrke billedkunstnernes retsbeskyttelse.
Hertil  

 kommer, at der med oprettelsen af organisationen Danske Billedautorer må  

 forventes at være gode muligheder for, at brugerne kan erhverve de nødvendige  

 rettigheder centralt.
Under de nordiske drøftelser har der været enighed om, at der bør gælde en  

 eneret til »citat« af kunstværker i alment oplysende  

 fremstillinger.
Et forslag af denne karakter er allerede gennemført i  

 Sverige.
Med hensyn til gengivelse af kunstværker i kritiske eller videnskabelige  

 fremstillinger finder ministeriet, at en uhindret adgang til at illustrere  

 sådanne fremstillinger i almindelighed har en vis betydning for den  

 almindelige samfundsdebat.
Bestemmelsen herom i den gældende lov foreslås  

 derfor videreført.
 Ligesom efter gældende ret er der knyttet to betingelser til den lovlige  

 gengivelse i kritiske eller videnskabelige fremstillinger:
 - Gengivelsen skal ske i tilslutning til teksten.
 - Gengivelsen af kunstværkerne mv. skal ske i overensstemmelse med god  

 skik og i det omfang, som betinges af formålet.
Sidstnævnte betingelse svarer til de almindelige citatbetingelser i  

 lovforslagets § 22. Det skal dog bemærkes, at udtrykket »omfang« -  

 i modsætning til det tilsvarende udtryk i lovforslagets § 22 - ikke sigter  

 til, i hvilket omfang det enkelte værk må gengives.
Da de af lovforslagets §  

 23, stk. 1, omfattede værker i almindelighed kun kan gengives i deres helhed,  

 sigter udtrykket »omfang« i § 23, stk. 1, til antallet af de  

 kunstværker mv., der lovligt må gengives med hjemmel i bestemmelsen.
 Udtrykket »fremstillinger« dækker ikke blot skriftlige, men også  

 mundtlige og audiovisuelle fremstillinger, herunder fremstillinger i digital  

 form.
 I den gældende fotografilovs § 7, stk. 1, findes en bestemmelse, der i det  

 væsentlige svarer til den gældende ophavsretslovs § 14, stk. 2. Med den  

 foreslåede inkorporering af fotografibeskyttelsen i ophavsretsloven, jf.  

 lovforslagets § 1, omfattes fotografiske værker af udtrykket kunstværker.  

 Forslaget til § 23, stk. 1, gælder således også for gengivelse af  

 fotografiske værker i kritiske eller videnskabelige fremstillinger.  

 Bestemmelsen omfatter også gengivelse af enkeltbilleder fra film mv., jf.  

 bemærkningerne til lovforslagets § 22.
Til stk. 2 Efter den gældende lovs § 15 kan offentliggjorte kunstværker afbildes i  

 aviser og tidsskrifter ved omtale af dagsbegivenheder.
Efter bestemmelsens 2.  

 pkt. gælder dette dog ikke værker, der er frembragt med henblik på gengivelse  

 i aviser og tidsskrifter.
Forslaget til stk. 2 medfører, at de almindelige citatbetingelser, der  

 indgår i lovforslagets §§ 22 og 23, stk. 1, ligeledes knyttes til  

 bestemmelsen i stk. 2 om gengivelse af kunstværker ved omtale af  

 dagsbegivenheder i aviser mv., dvs. at gengivelsen skal ske »i  

 overensstemmelse med god skik og i det omfang, som betinges af  

 formålet«.
Herudover er bestemmelsen kun ændret redaktionelt.
Således  

 foreslås udtrykket »gengives« anvendt i stedet for  

 »afbildes« i den gældende lovs § 15. Forslaget til stk. 2 er ikke  

 begrænset til nogen bestemt gengivelsesteknik. - Digitale publikationer vil  

 således også være omfattet af bestemmelsen i stk. 2.
 Forslaget, der bygger på en indstilling fra Ophavsretsudvalget i  

 betænkning nr. 1197/1990, har været drøftet med de andre nordiske lande, hvor  

 der har været enighed om en sådan indskrænkning i bestemmelsens  

 anvendelsesområde.
Med kravet om at gengivelse af kunstværker i aviser og tidsskrifter efter  

 stk. 2 kun kan ske i overensstemmelse med god skik og i det omfang, som  

 betinges af formålet, forudsættes det, at gengivelse af kunstværker alene må  

 ske i det omfang, som er nødvendigt til at belyse dagsbegivenheden.
Dette  

 indebærer, at der skal være en sammenhæng mellem det pågældende værk eller  

 dettes ophavsmand og den dagsbegivenhed, der er genstand for omtale, samt at  

 gengivelsen skal være begrænset til det antal kunstværker, som er nødvendigt  

 til belysning af dagsbegivenheden.
 Med den foreslåede inkorporering af fotografibeskyttelsen i  

 ophavsretsloven omfattes fotografiske værker af udtrykket kunstværker og  

 dermed af forslaget til § 23, stk. 2. Dette indebærer bl.a., at adgangen til  

 at gengive fotografier med hjemmel i § 23, stk. 2, 1. pkt., efter stk. 2, 2.  

 pkt., ikke gælder for pressefotografier og andre fotografier, der er  

 frembragt med henblik på gengivelse i aviser eller tidsskrifter.
Den gældende fotografilov indeholder i § 7, stk. 3, en bestemmelse, der i  

 det væsentlige svarer til den gældende ophavsretslovs § 15, 1. pkt.
Efter  

 fotografiloven har fotografen dog i alle tilfælde krav på vederlag ved  

 gengivelse af offentliggjorte fotografiske billeder i dagblade i forbindelse  

 med redegørelser for begivenheder af almindelig interesse.
 Et mindretal i Ophavsretsudvalget har i betænkning nr. 1063/1986 foreslået  

 at videreføre denne særlige tvangslicens for fotografier.
Udvalgets flertal har foreslået at ophæve bestemmelsen og lade den  

 hidtidige bestemmelse i ophavsretslovens § 15 (lovforslagets § 23, stk. 2)  

 have virkning også for fotografier.
Udvalgsflertallet anfører bl.a., at  

 hovedparten af de fotografier, der anvendes i dagspressen, hidrører fra  

 fastansatte fotografer eller tilknyttede freelancere samt fra fotobureauer,  

 der efter aftale leverer såvel inden- som udenlandske fotografier til  

 pressen.
I disse tilfælde er der direkte kontakt mellem avisen og  

 rettighedshaveren, hvorfor det i almindelighed vil være praktisk muligt at  

 indhente samtykke til fotografiers benyttelse i dagspressen.
Det er således  

 efter flertallets opfattelse kun i et mindre antal tilfælde, at den gældende  

 tvangslicensbestemmelse i fotografilovens § 7, stk. 3, har reel betydning.  

 Flertallet peger tillige på, at rettighedshaverne på grund af tvangslicensen  

 er udelukkede fra at kunne kræve forhøjet vederlag for særligt attraktive  

 fotografier.
 Udvalgsflertallets holdning har fået støtte hos Dansk Journalistforbund og  

 Danske Billedautorer, medens Danske Dagblades Forening vender sig mod  

 indskrænkningen af den gældende ophavsretslovs § 15 og ophævelsen af  

 tvangslicensbestemmelsen i fotografilovens § 7, stk. 3. Der henvises til, at  

 de tidsmæssige vilkår for produktion af dagblade bevirker, at det ofte ikke  

 er praktisk muligt at indhente forudgående samtykke.
 Kulturministeriet kan tilslutte sig de af flertallet i Ophavsretsudvalget  

 fremførte synspunkter.
 Forslaget til stk. 2 indebærer et videre anvendelsesområde end  

 fotografilovens § 7, stk. 3, derved at det ikke kun er dagblade, men generelt  

 aviser og tidsskrifter, som omfattes af bestemmelsen i § 23, stk. 2.
Pressefotografier er ikke omfattet af forslaget til § 23, stk. 2, jf.  

 bestemmelsens 2. pkt., hvorefter stk. 2, 1. pkt., ikke finder anvendelse på  

 værker, der er frembragt med henblik på aviser eller tidsskrifter.
Dette vil  

 efter Kulturministeriets opfattelse næppe volde praktiske vanskeligheder, da  

 rettighedshaverne til denne type fotografier normalt er andre aviser eller  

 tidsskrifter, fotobureauer eller freelancere, som det er muligt at komme i  

 kontakt med med henblik på en aftale om udnyttelse af fotografiet.
Fotografier er desuden omfattet af lovforslagets § 23, stk. 3, om  

 gengivelser af underordnet betydning.
Denne bestemmelse foreslås som omtalt  

 nedenfor udvidet i forhold til gældende ret, således at også gengivelse i  

 aviser og tidsskrifter omfattes.
Forslaget til § 23, stk. 3, vil således  

 dække en række tilfælde, som hidtil har været hjemlet i fotografilovens § 7,  

 stk. 3, jf. nærmere bemærkningerne til § 23, stk. 3.
Kulturministeriet finder det på denne baggrund rigtigst ikke at videreføre  

 tvangslicensen i fotografilovens § 7, stk. 3, men at lade fotografier  

 generelt være omfattet af de foreslåede bestemmelser i § 23, stk. 2 og 3, om  

 gengivelse af kunstværker.
Forslaget til stk. 2 er udformet i  

 overensstemmelse hermed.
Forbudet mod anvendelse bl.a. af pressefotografier i § 23, stk. 2, 2.  

 pkt., finder også anvendelse på enkeltbilleder affotograferet fra tv-skærm,  

 når billederne er producerede til en nyheds- eller aktualitetsudsendelse.
I  

 modsat fald ville den trykte presse kunne hente sine pressefotografier ved  

 affotografering fra tv-skærme.
Som anført i forbindelse med spørgsmålet om  

 hvorvidt enkeltbilleder (stillbilleder) fra film kan citeres med hjemmel i  

 lovforslagets § 22, gælder det tilsvarende i denne situation, at beskyttelsen  

 af de nævnte fotografier ville blive illusorisk, dersom enkeltbilledet med  

 hjemmel i kunstcitatreglen kunne affotograferes fra tv-skærm.
Under høringen har Danmarks Radio og TV 2 anført, at også radiofonier bør  

 være omfattet af lovforslagets § 23, stk. 2. Det anføres, at offentliggjorte  

 fotografier bør kunne gengives i fjernsyn ved omtale af dagsbegivenheder i  

 overensstemmelse med god skik og i det omfang, som betinges af formålet.
Da  

 aviser og tidsskrifter efter lovforslagets § 23, stk. 2, har denne adgang,  

 finder man det urimeligt og på grænsen af konkurrenceforvridning, dersom tv  

 ikke sidestilles med de trykte medier.
 Kulturministeriet kan ikke tilslutte sig radiofoniernes forslag.  

 Ministeriet har herved navnlig lagt vægt på, at der for radiofonier findes en  

 særlig regel om reportage af dagsbegivenheder i lovforslagets § 25.  

 Inkorporeringen af fotografibeskyttelsen i ophavsretsloven vil i øvrigt  

 betyde, at de almindelige aftalelicensbestemmelser for erhvervelse af  

 udsendelsesrettigheder i lovforslagets § 30 også vil kunne finde anvendelse  

 på aftaler om brug af fotografier.
Til stk. 3 Efter den gældende ophavsretslovs § 25, stk. 1, 2. pkt., må eksemplarer af  

 kunstværker, som af ophavsmanden er overdraget til andre, og udgivne  

 kunstværker medtages ved indspilning og visning af en film eller et  

 fjernsynsprogram, når gengivelsen af kunstværket er af underordnet betydning  

 for filmens eller fjernsynsprogrammets indhold.
Forslaget til stk. 3 medfører den ændring i forhold til den gældende  

 bestemmelse, at anvendelsesområdet udvides til også at omfatte gengivelse i  

 aviser og tidsskrifter.
Herudover er der kun foretaget redaktionelle  

 ændringer.
Forslaget til stk. 3 er baseret på Ophavsretsudvalgets betænkning nr.  

 1197/1990. Udvalget begrunder forslaget med, at det ikke blot ved optagelse  

 af film og fjernsyn, men også ved optagelse af fx pressefotos til den trykte  

 presse kan være vanskeligt at undgå, at beskyttede kunstværker kommer med på  

 optagelserne.
Eksempelvis vil det være vanskeligt at undgå gengivelser af fx  

 malerier og plakater i private hjem og kontorer som tilfældig baggrund for  

 fotografier af en person i forbindelse med et interview.
Den foreslåede  

 udvidelse til aviser og tidsskrifter giver mulighed for, at kunstværkerne  

 også i den trykte presse kan gengives uden samtykke fra ophavsmanden.  

 Forslaget giver ikke adgang til at foretage selvstændige gengivelser af  

 kunstværker, men alene at tilvejebringe en mulighed for mere tilfældige  

 gengivelser i de trykte medier svarende til den hidtil gældende adgang til  

 gengivelse i film og fjernsynsprogrammer.
 Kulturministeriet er af den opfattelse, at den af Ophavsretsudvalget  

 foreslåede udvidelse imødekommer et praktisk behov, som ikke kan antages at  

 have større rettighedsmæssig betydning.
 Fotografiske værker omfattes af udtrykket kunstværker i stk. 3 som følge  

 af den foreslåede inkorporering af fotografibeskyttelsen i ophavsretsloven,  

 jf. lovforslagets § 1. I lighed med, hvad der er anført i bemærkningerne til  

 lovforslagets § 23, stk. 1 og 2, finder Kulturministeriet ikke, at der er  

 grund til at gennemføre særregler for fotografiske værker.
 Forslaget til stk. 3 er ligesom stk. 1 og 2 ikke begrænset til nogen  

 bestemt gengivelsesteknik og dækker således også gengivelse i digital form.
Til § 24 Til stk. 1 Forslaget til stk. 1 om gengivelse af kunstværker i kataloger mv. svarer  

 til § 25, stk. 2, 1. pkt., i den gældende ophavsretslov, idet der kun  

 foreslås enkelte ændringer af redaktionel karakter.
I lighed med forslaget  

 til § 23 omfatter bestemmelsen også fotografier, jf. bemærkningerne til  

 lovforslagets § 1 vedr. inkorporering af fotografibeskyttelsen i  

 ophavsretsloven.
Ophavsretsudvalget har i betænkning nr. 1197/1990 givet udtryk for, at der  

 efter udvalgets opfattelse fortsat er behov for en undtagelsesbestemmelse af  

 denne karakter.
Udvalget har imidlertid samtidig understreget, at  

 katalogbestemmelsen ikke bør finde anvendelse i ethvert tilfælde, hvor man  

 ønsker at publicere trykt materiale i forbindelse med udstillinger mv.
Udvalgets synspunkter har under høringen fået støtte af Danske  

 Billedautorer, medens Foreningen af Danske Kunstmuseer og Generaldirektoratet  

 for P & T har udtalt sig kritisk.
Kulturministeriet kan ud fra et  

 generelt ønske om at styrke billedkunstnernes retsbeskyttelse tilslutte sig  

 Ophavsretsudvalgets synspunkter.
Hovedformålet med bestemmelsen er at sikre informationsadgangen omkring  

 kunstudstillinger og omsætning af kunstværker.
Informationsmateriale, der  

 fremstilles med hjemmel i forslaget til § 24, stk. 1, fx kataloger eller  

 plakater, bør derfor kun produceres i et oplag, der svarer til opfyldelse af  

 dette formål.
Fremstilling af eksemplarer med henblik på almindeligt salg,  

 som ligger uden for informationsformålet, er ikke omfattet af bestemmelsen.
Ved udtrykket »kataloger« forstås udstillingskataloger, som  

 indeholder de efter forholdene fornødne fortegnelser over kunstsamlingens  

 eller -udstillingens indhold.
Der skal være tale om en publikation, som  

 udgives og sælges eller foræres bort i forbindelse med udstillingen.  

 Kataloger, der mere har karakter af egentlige kunstbøger, hvor artikelstof og  

 illustrationer indtager en mere dominerende plads end det egentlige  

 katalogstof, omfattes ikke af bestemmelsen.
Gengivelse af kunstværker i  

 sådanne publikationer vil dog efter omstændighederne kunne ske på grundlag af  

 lovforslagets § 23, stk. 1, såfremt publikationen har karakter af en kritisk  

 eller videnskabelig fremstilling.
Ved »meddelelser om udstilling eller salg« forstås navnlig  

 annoncer og omtale i aviser, tidsskrifter o.lign. om forestående salg eller  

 udstillinger samt plakater, der har til formål at reklamere for en  

 forestående eller igangværende udstilling mv.
I disse tilfælde bør der for  

 arrangøren være adgang til at reklamere for foranstaltningen, herunder i form  

 af gengivelse af et eller flere af de udstillede kunstværker.
Tilsvarende  

 gælder for auktionskataloger o.lign.
Bestemmelsen giver derimod ikke adgang  

 til at gengive kunstværker som illustration til fx en artikel i et  

 kunsttidsskrift, blot fordi værket er eller vil blive genstand for udstilling  

 eller salg.
 Under de nordiske drøftelser har der været enighed om de nævnte  

 præciseringer af kunstkatalogreglens anvendelsesområde.
 Forslaget til stk. 1 er ikke begrænset til nogen bestemt gengivelsesteknik  

 og vil således også dække digitale publikationer, fx interaktiv information  

 om indholdet af en kunstudstilling eller et katalog, som er fremstillet på  

 lignende måde.
Til stk. 2 Efter den gældende lovs § 25, stk. 2, 2. pkt., kan kunstværker afbildes,  

 når de er varigt anbragt på eller ved en for offentligheden tilgængelig plads  

 eller vej, men er kunstværket hovedmotivet, og udnyttes gengivelsen  

 erhvervsmæssigt, har ophavsmanden krav på vederlag, medmindre det drejer sig  

 om afbildning i aviser.
Forslaget til stk. 2 medfører, at den gældende tvangslicens for  

 erhvervsmæssig udnyttelse af de omfattede kunstværker erstattes af en eneret.  

 Dette betyder også, at den hidtidige bestemmelse om fri afbildning i aviser  

 ændres til en eneret.
Herudover er der foretaget enkelte ændringer af  

 redaktionel karakter.
Ophavsretsudvalget har i betænkning nr. 1197/1990 foreslået, at der  

 tillægges ophavsmanden en eneret til gengivelse af et kunstværk i alle  

 tilfælde, hvor kunstværket er hovedmotivet i gengivelsen, uden at der  

 samtidig stilles krav om, at gengivelsen udnyttes erhvervsmæssigt.
Endvidere  

 har udvalget foreslået, at den gældende undtagelse om afbildning i aviser  

 udgår af bestemmelsen.
Kulturministeriet finder, at den af Ophavsretsudvalget foreslåede  

 bestemmelse, hvorefter der skal gælde en eneret, såfremt kunstværket er  

 hovedmotivet, vil kunne være byrdefuld for brugerne.
Ministeriet finder, at  

 den af udvalget foreslåede eneret vil medføre, at ophavsmandens samtykke i en  

 del tilfælde også vil være påkrævet ved gengivelser af ikke-erhvervsmæssig  

 karakter af statuer, skulpturer o.lign. på offentlige pladser mv.
Det skal i  

 denne forbindelse bemærkes, at lovforslagets § 12 om eksemplarfremstilling  

 til privat brug giver en vis adgang til for privatpersoner at fotografere  

 eller tegne disse kunstværker, også selv om de er hovedmotivet.
Kulturministeriet kan tiltræde Ophavsretsudvalgets forslag om, at en  

 erhvervsmæssig udnyttelse bør være betinget af ophavsmandens samtykke og ikke  

 kun - som tilfældet er efter gældende ret - udløse et vederlagskrav til  

 ophavsmanden.
Det foreslås derfor i stk. 2 at der for erhvervsmæssige  

 gengivelser, hvor kunstværket er hovedmotivet, skal gælde en eneret.
For ikke-erhvervsmæssige gengivelser foreslås den gældende bestemmelse om  

 fri udnyttelse opretholdt, dvs. at der hverken forudsættes samtykke fra  

 ophavsmanden eller betaling af vederlag for sådanne gengivelser.
Dette gælder  

 også, selv om kunstværket er hovedmotivet.
I overensstemmelse med Ophavsretsudvalget foreslås det endvidere, at den  

 gældende regel om fri gengivelse i aviser, der må betragtes som en  

 erhvervsmæssig udnyttelse, ikke videreføres.
Kulturministeriet finder, at  

 bestemmelserne i lovforslagets § 23, stk. 2 og 3, må antages at give  

 tilstrækkelige muligheder for gengivelse af kunstværker i aviser og  

 tidsskrifter.
 Under de nordiske drøftelser har der været enighed om den foreslåede  

 ordning, hvorefter ophavsmanden skal have en eneret i tilfælde, hvor  

 kunstværket er hovedmotivet og gengivelsen udnyttes erhvervsmæssigt.
Til stk. 3 Forslaget til stk. 3, hvorefter bygninger frit må afbildes, svarer til §  

 25, stk. 3, i den gældende lov.
Udtrykket bygninger omfatter ikke alene huse  

 mv., men også broer, skibe og lignende konstruktioner.
 Danske Reklamebureauers Brancheforening har under høringen foreslået, at  

 bestemmelsen udvides til også at omfatte brugskunst, under henvisning til at  

 det er en urimelig økonomisk belastning for reklamebranchen at identificere  

 en eventuel ophavsmand til en brugsgenstand, som indgår i dagligdagen og  

 derfor ofte benyttes i reklamer.
Kulturministeriet finder, at privatkopieringsreglen i lovforslagets § 12,  

 og forslaget til § 23, stk. 3, hvorefter kunstværker må gengives, når  

 gengivelsen af værket er af underordnet betydning, repræsenterer en rimelig  

 afbalancering af de modstående interesser, når det gælder udnyttelse af  

 brugskunst.
I overensstemmelse hermed foreslås der ikke i stk. 3 en udvidelse  

 af bestemmelsens anvendelsesområde af den nævnte art.
Til § 25 Forslaget til § 25 om reportage af dagsbegivenheder i film, radio eller  

 fjernsyn svarer med en redaktionel ændring til § 21 i den gældende  

 ophavsretslov og § 8 i fotografiloven, der er formuleret i nær  

 overensstemmelse med Bernerkonventionens art. 10 bis, stk. 2. Ordene  

 »eller ved overføring ved hjælp af kabelanlæg« i den hidtidige  

 bestemmelse er udgået, da kabeloverføring dækkes af udtrykket udsendelse i  

 radio eller fjernsyn.
Der henvises herom til bemærkningerne til lovforslagets  

 § 2, stk. 3.
 Et flertal i Ophavsretsudvalget har i betænkning nr. 1197/1990 foreslået  

 en stramning af bestemmelsens anvendelsesområde i form af en betingelse om,  

 at gengivelsen alene skulle kunne ske i det omfang, som betinges af formålet.  

 Udvalgets mindretal finder ikke, at der er påvist noget behov for en sådan  

 stramning af bestemmelsen.
Kulturministeriet kan ikke tilslutte sig udvalgsflertallets forslag.
Den  

 foreslåede ændring vil efter ministeriets opfattelse ikke harmonere med  

 international praksis og bestemmelserne i Bernerkonventionen.
Der har heller  

 ikke under de nordiske forhandlinger været tilslutning til en sådan ændring.
 På denne baggrund foreslås det at bevare det nuværende kriterium,  

 hvorefter værket kun må medtages i det omfang, det sker som et naturligt led  

 i gengivelsen af dagsbegivenheden.
Danmarks Radio og TV 2 har under høringen fremsat ønske om, at  

 bestemmelsens anvendelsesområde præciseres.
Det anføres, at reportagereglen i  

 sin nuværende udformning har givet anledning til tvivl, bl.a. med hensyn til  

 radiofoniernes mulighed for genudsendelse af en reportage og distribution af  

 reportageprogrammer i videogramform.
Kulturministeriet må principielt være af den opfattelse, at den nærmere  

 afgrænsning af bestemmelsens anvendelsesområde bør være overladt til  

 domstolene.
I overensstemmelse med den konventionsmæssige baggrund for  

 bestemmelsen må det efter ministeriets opfattelse være afgørende, at  

 gengivelsen af værker, som ved et tilfælde kommer med i en reportage, skal  

 have et accessorisk præg i forhold til den dagsbegivenhed, man ønsker at  

 dække, samt at gengivelsen ikke må gå ud over, hvad det informative formål  

 med reportagen tilsiger.
Bestemmelsen giver således fx ikke mulighed for at  

 indføje gamle reportageoptagelser i en reportage om en aktuel dagsbegivenhed.  

 Derimod er der intet til hinder for at anvende bestemmelsen som grundlag for  

 genudsendelse af gamle reportageudsendelser i uændret form.
Til § 26 Forslaget til § 26 om gengivelse af Folketingets forhandlinger mv. svarer  

 med nogle redaktionelle ændringer til § 24 i den gældende lov.
 Den hidtidige bestemmelse i lovens § 24, stk. 2, om diskussionsudsendelser  

 i radio og fjernsyn er af systematiske grunde flyttet til afsnittet om  

 særlige bestemmelser om radio og fjernsyn, jf. lovforslagets § 32.
Til § 27 Til stk. 1 Forslaget til stk. 1, hvorefter ophavsretten ikke er til hinder for  

 aktindsigt efter offentlighedslovgivningen, svarer til § 24 a, stk. 1, i den  

 gældende ophavsretslov og § 9 a, stk. 1, i fotografiloven, således som disse  

 bestemmelser blev gennemført i 1985 og ændret i 1989. I forhold til de  

 gældende bestemmelser er det præciseret, at den i stk. 1, 1. pkt., omtalte  

 lovgivning er offentlighedslovgivningen, dvs. de bestemmelser i  

 offentlighedsloven og forvaltningsloven, der giver hjemmel til aktindsigt.  

 Omfattet af forslaget til stk. 1 er også den aktindsigt, der gives med  

 hjemmel i reglerne om meroffentlighed.
Til stk. 2 Bestemmelsen i lovforslagets stk. 2 er ny.
Efter forslaget til stk. 2 er  

 ophavsretten ikke til hinder for, at arkivalier, der er afleveret til et  

 offentligt arkiv, gøres tilgængelige for almenheden i overensstemmelse med  

 arkivlovgivningens bestemmelser herom.
Der må dog ikke udleveres afskrifter  

 eller fremstilles kopier af private arkivalier.
Baggrunden for forslaget til stk. 2 er lov nr. 337 af 14. maj 1992 om  

 offentlige arkiver mv., der indeholder en række bestemmelser om  

 tilgængelighed af arkivalier.
Dette rejser - i lighed med  

 offentlighedslovgivningens bestemmelser om aktindsigt - spørgsmålet, om en  

 sådan tilgængeliggørelse kan ske uden hensyn til bestemmelserne i  

 ophavsretsloven.
Bestemmelserne om tilgængelighed af offentlige arkivalier findes i  

 arkivlovens kap. 5. Efter lovens § 20 er arkivenheder, der hidrører fra  

 offentlige myndigheder, tilgængelige for enhver, når de er 30 år gamle.
I  

 lovens §§ 21-24 er der fastsat bestemmelser, som kan medføre en kortere eller  

 længere tilgængelighedsfrist.
Efter lovens § 26 kan kulturministeren  

 fastsætte regler om tilgængelighed vedrørende offentlige arkivalier, der er  

 afleveret til kommunale arkiver.
For private arkivalier - dvs. arkivalier, som hidrører fra enkeltpersoner,  

 foreninger, organisationer mv. - træffes der ved afleveringen aftale mellem  

 den afleverende part og det modtagende arkiv.
Efter hidtidig praksis gælder  

 der i sådanne tilfælde for hovedparten af private personarkiver en 80 års  

 tilgængelighedsfrist og for private institutioners, foreningers mv. arkiver  

 en 50 års frist.
 Arkivadgang vil normalt foregå ved gennemsyn på arkivets læsesal, udlån  

 til en læsesal på et andet arkiv eller bibliotek, der af Rigsarkivet er  

 godkendt hertil, eller ved kopiering af arkivalierne.
I en del tilfælde vil offentlige arkivalier have karakter af litterære  

 eller kunstneriske værker, der er beskyttede efter ophavsretsloven.
Dette  

 gælder både materiale, som fx privatpersoner indsender til en offentlig  

 myndighed, og materiale, som er udarbejdet af myndigheden selv, og som ikke  

 falder ind under lovforslagets § 9 om offentlige aktstykker.
Den  

 ophavsretlige beskyttelse varer som hovedregel, indtil 70 år er forløbet  

 efter ophavsmandens dødsår, jf. lovforslagets § 63.
Med hensyn til den nærmere forståelse af udtrykkene »offentlige  

 arkivalier«, »private arkivalier« og et »offentligt  

 arkiv« henvises til arkivloven og forarbejderne hertil.
Det bemærkes, at  

 radio- og tv-udsendelser efter forarbejderne til arkivloven ikke omfattes af  

 arkivlovens bestemmelser og således heller ikke af bestemmelserne om  

 arkivadgang.
Arkivadgang indebærer, at arkivalierne gøres tilgængelige for almenheden,  

 hvilket omfattes af ophavsmandens enerettigheder efter ophavsretslovens § 2.  

 Da undtagelsesbestemmelserne i lovforslagets kap. 2 i en del tilfælde ikke  

 giver hjemmel til arkivadgang, bl.a. fordi der ofte er tale om  

 ikke-offentliggjorte værker, finder Kulturministeriet, at der bør gennemføres  

 en ny undtagelsesbestemmelse, som medfører, at ophavsretten ikke er til  

 hinder for arkivadgang efter arkivlovgivningen.
De rettighedsmæssige  

 interesser, som er involveret i en sådan tilgængeliggørelse af materialer,  

 der er udarbejdet af eller indgået til offentlige myndigheder, må antages at  

 være minimale.
 Tilsvarende overvejelser førte i 1985 til gennemførelse af en særlig  

 kollisionsregel om forholdet mellem ophavsretsloven og aktindsigt efter  

 offentlighedslovgivningen, jf. lovforslagets § 27, stk. 1.
Det kgl.
Bibliotek og Rigsarkivet har under høringen gjort opmærksom på,  

 at der er behov for en tilsvarende kollisionsregel for private arkivalier.
De  

 to institutioner har fremhævet, at der i praksis med hensyn til  

 tilgængeliggørelse af private arkivalier skelnes mellem gennemsyn og  

 offentlig benyttelse af arkiverne.
Adgang til gennemsyn af private  

 arkivalier, der nyder ophavsretlig beskyttelse, sker under personligt ansvar  

 for brugeren for, at ophavsretten ikke krænkes gennem offentliggørelse af  

 materialet uden ophavsmandens tilladelse.
Denne praksis har ifølge det  

 oplyste ikke givet anledning til problemer.
Såfremt der stilles krav om, at  

 gennemsyn af private arkivalier, hvori der måtte findes ophavsretligt  

 beskyttede dokumenter, i hvert enkelt tilfælde forudsætter samtykke fra  

 ophavsmændene eller deres arvinger, vil administrationen af benyttelsen af  

 sådanne arkivalier efter de to institutioners opfattelse blive vanskeliggjort  

 til skade for den humanistiske og samfundsvidenskabelige forskning.
På denne baggrund kan ministeriet tilslutte sig, at der gennemføres en  

 kollisionsregel også for private arkivalier, der er afleveret til et  

 offentligt arkiv.
Ministeriet finder imidlertid, at hensynet til  

 ophavsmændenes rettighedsmæssige interesser må føre til, at kollisionsreglen  

 for private arkivalier får en mere begrænset rækkevidde end den tilsvarende  

 regel for offentlige arkivalier.
Tilgængelighed af private arkivalier giver ikke anledning til tvivl i  

 forhold til den ophavsretlige beskyttelse, når den afleverende part er  

 indehaver af ophavsretten til de pågældende arkivalier.
Dette er imidlertid  

 ikke tilfældet, hvis et privatarkiv rummer materiale frembragt af en anden  

 person.
Som eksempler kan nævnes en forfatters private breve og  

 ikke-offentliggjorte manuskripter, der afleveres til fx Rigsarkivet af  

 adressaten eller dennes efterladte, men hvor det er forfatteren eller dennes  

 arvinger, som har ophavsretten.
Kulturministeriet finder, at sådanne værker, der ikke tidligere har været  

 offentliggjort, og som ophavsmanden kan have ønsket skulle behandles  

 fortroligt, kun bør kunne gøres tilgængelige for almenheden i form af  

 gennemsyn af de pågældende arkivalier på de offentlige arkivers læsesale mv.  

 Hensynet til ophavsmændene tilsiger, at der ikke gives mulighed for uden  

 samtykke fra rettighedshaverne at udlevere afskrifter eller fremstille kopier  

 af sådanne arkivalier.
Gennemsyn af private arkivalier, der er afleveret til  

 offentlige arkiver, udgør efter ministeriets opfattelse et så begrænset  

 indgreb i ophavsmændenes rettighedsmæssige interesser, at der ikke knytter  

 sig afgørende betænkeligheder til gennemførelse af en sådan begrænset  

 kollisionsregel vedrørende private arkivalier.
Ministeriet har i den  

 forbindelse især lagt vægt på, at tilgængelighedsreglerne i arkivlovgivningen  

 og arkivmyndighedernes praksis for så vidt angår private arkivalier i sig  

 selv giver en begrænset adgang til de pågældende arkivalier.
Til stk. 3 Forslaget til stk. 3 om retten til videre udnyttelse af værker, hvortil  

 der er givet adgang efter stk. 1 og 2, svarer til den gældende ophavsretslovs  

 § 24 a, stk. 2, og fotografilovens § 9 a, stk. 2, om aktindsigt efter  

 offentlighedsloven.
Som følge af den foreslåede nye bestemmelse i stk. 2 om  

 tilgængelighed af arkivalier er der i forslaget til stk. 3 indføjet en  

 henvisning til stk. 2, således at også retten til videre udnyttelse af  

 værker, hvortil der efter forslagets § 27, stk. 2, er givet arkivadgang mv.,  

 afhænger af de i øvrigt gældende regler.
 Det bemærkes, at bestemmelserne i stk. 2 og 3 om afbildning af kunstværker  

 og bygninger også omfatter afbildning, som måtte ske ved hjælp af digital  

 teknik.
Til § 28 Bestemmelsen i lovforslagets § 28 er ny.
Bestemmelsen giver adgang til  

 uden samtykke fra ophavsmanden og uden vederlag at gengive værker i  

 forbindelse med behandlingen af retssager og sager i administrative nævn og  

 lignende i det omfang, som betinges af formålet.
En tilsvarende bestemmelse  

 findes i den gældende fotografilovs § 13, hvorefter fotografiske billeder  

 frit kan benyttes i retsplejens og den offentlige sikkerheds interesse.
 Forslaget til § 28 bygger på et forslag fra Ophavsretsudvalget i  

 betænkning nr. 1197/1990. Udvalgets forslag er begrænset til gengivelse som  

 led i bevisførelsen under retssager.
Efter Kulturministeriets opfattelse har der i praksis vist sig at være et  

 vist behov for en bestemmelse af den foreslåede karakter.
Det må således  

 antages, at der i dag foregår en ganske betydelig kopiering i forbindelse med  

 rets- og nævnssager.
Denne kopiering er ikke i alle tilfælde tilladt efter  

 den gældende ophavsretslovgivning.
Formålet med forslaget til § 28 er at  

 legalisere denne kopiering, som i forhold til ophavsmændenes interesser har  

 karakter af en begrænset værksudnyttelse.
Bestemmelsen må ses i sammenhæng med andre bestemmelser i  

 ophavsretslovgivningen, som tilgodeser almene retshåndhævelseshensyn.
Efter  

 lovforslagets § 9 falder offentlige aktstykker, herunder retsafgørelser mv.,  

 uden for den ophavsretlige beskyttelse.
Efter lovforslagets § 26 må  

 forhandlinger i retssager mv. frit gengives.
De hensyn, der ligger bag de  

 nævnte bestemmelser, synes også at tilsige, at der indføres en undtagelse fra  

 ophavsretsbeskyttelsen, når det gælder brug af værker i forbindelse med sager  

 for domstolene, administrative nævn o.lign.
 Den konventionsmæssige hjemmel for forslaget er Bernerkonventionens art.  

 9, stk. 2, der tillader begrænsninger i ophavsmandens reproduktionsret under  

 forudsætning af, at en sådan reproduktion ikke på skadelig måde påvirker den  

 normale udnyttelse af værket og ikke på urimelig måde gør indgreb i  

 ophavsmandens legitime interesser.
Omfattet af bestemmelsen er gengivelse af værker i forbindelse med sager,  

 der behandles af domstolene eller i administrative nævn o.lign.
Det  

 forudsættes, at de pågældende administrative organer er offentlige.
Råd og  

 nævn, der gennem lovgivningsmagten har fået tillagt kompetence til at træffe  

 bindende afgørelser, omfattes ligeledes af forslaget til § 28.
 Dansk Arbejdsgiverforening har under høringen anført, at bestemmelsen  

 tillige burde omfatte offentlige og private råd, voldgifter o.lign., når  

 disse er nedsat med det formål at træffe afgørelser af retlig karakter.
Kulturministeriet kan ikke tilslutte sig Arbejdsgiverforeningens forslag.  

 Den foreslåede bestemmelse skal som nævnt ses i forlængelse af lovforslagets  

 §§ 9 og 26, som alene omfatter offentlige myndigheder o.lign.
Ministeriet  

 finder ikke, at en afgørelse fra et privat råd med hensyn til sin normerende  

 karakter kan sidestilles med en offentlig retsafgørelse.
Formålet med  

 forslaget til § 28 kan derfor ikke begrunde den foreslåede udvidelse af  

 bestemmelsens anvendelsesområde i forhold til anvendelsesområdet for  

 bestemmelserne i lovforslagets §§ 9 og 26.
Adgangen til at gengive værkerne gælder ikke alene under selve doms- eller  

 nævnsbehandlingen.
Værksudnyttelse i forbindelse med sagsbehandling af  

 forberedende karakter omfattes også af bestemmelsen.
Det gælder fx politiets  

 efterforskningsarbejde og advokaters sagsforberedelse med hensyn til bl.a.  

 udveksling af processkrifter, hvor der ofte som bilag anvendes fotokopier  

 indeholdende ophavsretligt beskyttet materiale.
Bestemmelsen giver endvidere  

 adgang til at optage de pågældende værker i dommen, nævnsafgørelsen mv.
Forslaget til § 28 indeholder en generel begrænsning i adgangen til  

 værksudnyttelse.
Det er efter ordlyden en betingelse, at gengivelsen kun sker  

 i det omfang, som betinges af formålet.
Heraf følger, at det kun er tilladt  

 at bruge værkerne i form af kopiering mv. i det omfang, det er nødvendigt af  

 hensyn til sagens forberedelse mv.
Udtrykket »betinges af formålet«  

 svarer til det bl.a. i lovforslagets § 22 om citat anvendte udtryk.
Retten til videre udnyttelse afhænger af de i øvrigt gældende regler, jf.  

 § 28, 2. pkt.
Dette svarer til, hvad der efter lovforslagets § 27, stk. 3,  

 gælder for aktindsigt og arkivadgang.
 På linie med indstillingen fra Ophavsretsudvalget har Kulturministeriet  

 ikke fundet det påkrævet i forslaget til § 28 at videreføre den i  

 fotografilovens § 13 gældende bestemmelse om brug af fotografier i den  

 offentlige sikkerheds interesse.
Til § 29 Forslaget til § 29 om ejerens adgang til at ændre bygninger og  

 brugsgenstande svarer til § 13 i den gældende ophavsretslov.
Den hidtidige  

 bestemmelse er dog udskilt i to stykker vedrørende henholdsvis bygninger og  

 brugsgenstande.
 Ophavsretsudvalget har i betænkning nr. 1063/1986 foreslået bestemmelsen  

 suppleret med en høringspligt ved ændring af bygninger i offentligt eje.  

 Efter forslaget skal ejeren af en bygning i offentligt eje, forinden der  

 iværksættes væsentlige ombygnings- eller tilbygningsforanstaltninger, der  

 afgørende forandrer bygningers arkitektoniske beskaffenhed, give ophavsmanden  

 en rimelig frist til at udtale sig herom.
 Akademirådet og Danske Arkitekters Landsforbund har under høringen støttet  

 udvalgsforslaget og ser gerne, at bestemmelsen får et bredere sigte end  

 bygninger i offentligt eje.
Frederiksberg Kommune har givet udtryk for, at forslaget vil indebære, at  

 byggesagsbehandlingen besværliggøres i ikke ubetydelig grad.
Det vil ofte  

 være usikkert, hvem der skal høres, hvilket dels vil betyde et større arbejde  

 med at finde frem til de ofte mange personer, der har deltaget i det skabende  

 arbejde ved byggeriets opførelse, dels vil tvinge en kommune til at  

 imødekomme mulige indsigelser fra potentielle ophavsmænd.
Udvalgsforslaget har været genstand for drøftelse med de andre nordiske  

 lande.
Resultatet er, at der ikke kan forventes fremlagt forslag af den her  

 omhandlede karakter i de andre lande.
På denne baggrund finder Kulturministeriet ikke at burde stille forslag om  

 en høringspligt ved ændring af bygninger i offentligt eje.
Ministeriet har i  

 denne forbindelse lagt vægt på, at en sådan høringspligt må frygtes at  

 bureaukratisere byggesagsbehandlingen i et omfang, som ikke står mål med de  

 ideelle interesser, der for ophavsmændene kan være forbundet med en sådan  

 indsigelsesret.
Hertil kommer de vanskeligheder af praktisk art, som en  

 gennemførelse af forslaget vil indebære.
Ministeriet skal endelig pege på, at  

 der gennem lovgivningen om bygningsfredning allerede er givet en vis  

 beskyttelse af bygninger, der ud fra bl.a. en arkitektonisk synsvinkel må  

 anses for bevaringsværdige.
 I overensstemmelse hermed er der ikke i forslaget til § 29 medtaget noget  

 forslag om høringspligt ved bygningsændringer.
Til § 30 Til stk. 1 Efter den gældende lovs § 22, stk. 1, kan der foretages udsendelse af  

 udgivne værker i radio og fjernsyn på grundlag af en aftalelicens.  

 Aftalelicensen gælder for aftaler, der er indgået mellem på den ene side  

 Danmarks Radio, TV 2 eller radiofonierne på Færøerne og i Grønland og på den  

 anden side en organisation, som omfatter en væsentlig del af danske  

 ophavsmænd til en bestemt art af værker.
Aftalelicensen indebærer, at  

 radiofonien mod ydelse af vederlag må udsende udgivne værker af tilsvarende  

 art af ophavsmænd, som ikke repræsenteres af den aftalesluttende  

 organisation, herunder udenlandske rettighedshavere.
Kan radiofonierne og  

 ophavsmanden ikke blive enige om vederlagets størrelse, kan spørgsmålet  

 indbringes for det i lovens § 54 omhandlede nævn.
Bestemmelsen gælder ikke  

 for sceneværker og heller ikke for andre værker, hvis ophavsmanden har  

 nedlagt forbud mod værkets udsendelse.
Efter fotografilovens § 9 gælder der  

 for udsendelse af fotografier i radio og fjernsyn en tvangslicens, dvs. at  

 fotografier må udsendes uden samtykke mod vederlag.
 Forslaget til stk. 1 medfører følgende ændringer i forhold til de gældende  

 bestemmelser:
 - Forslaget er udformet i overensstemmelse med lovforslagets øvrige  

 aftalelicensbestemmelser, således at ikke-repræsenterede ophavsmænd ikke blot  

 har krav på vederlag, men at radiofonierne generelt kun må benytte de  

 ikke-repræsenterede ophavsmænds værker på den måde og på de vilkår, som  

 følger af de med organisationerne indgåede aftaler.
 - Ud over sceneværker foreslås det også at undtage filmværker fra  

 bestemmelsen.
 - Fotografier vil i fremtiden være omfattet af aftalelicensen og ikke som  

 i dag efter fotografilovens § 9 af en tvangslicens.
 Forslaget til stk. 1 er baseret på Ophavsretsudvalgets betænkning nr.  

 1197/1990. Udvalget har foreslået, at der i bestemmelsen om radiofoniernes  

 erhvervelse af udsendelsesrettigheder henvises til de nye fælles bestemmelser  

 om aftalelicens, jf. lovforslagets §§ 50 og 51.
 Udvalget har endvidere foreslået at erstatte udtrykket  

 »sceneværker« med »dramatiske værker«, således at også  

 radiospil falder uden for bestemmelsen.
Et flertal i udvalget foreslår herudover at undtage filmværker fra  

 bestemmelsen.
Forslaget begrundes med, at den gældende bestemmelse i praksis  

 aldrig har været anvendt på filmværker, navnlig spillefilm, og at rettigheder  

 til filmværker normalt forhandles individuelt på grund af rettighedshavernes  

 betydelige økonomiske interesser i at kunne gennemføre et nærmere planlagt  

 udnyttelsesforløb i form af bl.a. biografforevisning, tv-udsendelse og  

 videodistribution.
Et flertal i udvalget har endelig i betænkning nr. 1063/1986 foreslået at  

 ophæve den gældende tvangslicensbestemmelse i fotografilovens § 9, således at  

 ophavsmænd til fotografier omfattes af den almindelige  

 aftalelicensbestemmelse for radio og fjernsyn i ophavsretsloven.
Et mindretal  

 har taget afstand fra dette forslag og peger bl.a. på risikoen for, at  

 radiofonier i en situation uden en aftale er udelukkede fra at bruge  

 fotografier i tv.
Sammenslutningen af Scenografer, Instruktører og Filmarbejdere har under  

 høringen støttet forslaget om, at filmværker undtages fra aftalelicensen.  

 Forslaget om at visning af fotografier i tv bliver omfattet af  

 ophavsretslovens generelle aftalelicensordning for radiofonier har fået  

 støtte fra Danske Billedautorer og Samrådet for Ophavsret.
Danmarks Radio  

 finder, at der fortsat bør gælde en tvangslicens for radiofoniers erhvervelse  

 af udsendelsesrettigheder til fotografier.
Det anføres bl.a., at der må næres  

 en frygt for, at en aftalelicensordning for fotografier ikke vil kunne  

 bringes til at fungere, idet det vil være umuligt at finde en organisation,  

 som kan siges at repræsentere en væsentlig del af rettighedshaverne på  

 området.
Kulturministeriet kan tilslutte sig Ophavsretsudvalgets forslag om, at  

 aftalelicensen for radiofoniers erhvervelse af udsendelsesrettigheder i  

 almindelighed underlægges samme betingelser som lovens andre  

 aftalelicensbestemmelser.
Det foreslås derfor at ændre bestemmelsen, således  

 at der henvises til fællesreglen om aftalelicens i lovforslagets § 50.
 Forslaget har under de nordiske drøftelser fået tilslutning fra de andre  

 nordiske lande.
Ministeriet kan tillige tiltræde udvalgsflertallets forslag om at undtage  

 filmværker fra aftalelicensbestemmelsen.
En undtagelse for filmværker er i  

 øvrigt også nødvendig som følge af art. 3, stk. 3, i satellit- og  

 kabeldirektivet.
Filmværker er allerede i dag undtaget fra  

 aftalelicensbestemmelsen i Finland, Island og Sverige.
Det forventes, at en  

 tilsvarende ordning vil blive gennemført i Norge.
Ministeriet kan endelig tilslutte sig forslaget fra Ophavsretsudvalgets  

 flertal om, at fotografier skal være omfattet af aftalelicensen, ikke af en  

 tvangslicens.
Dette må efter ministeriets opfattelse anses for rimeligt under  

 hensyn til udviklingen på organisationsområdet samt i øvrigt en naturlig  

 konsekvens af den foreslåede generelle inkorporering af fotografibeskyttelsen  

 i ophavsretsloven.
Via henvisningen i lovforslagets § 70, stk. 3, vil også  

 fotografiske billeder blive omfattet af denne ændring.
Ministeriet finder derimod ikke, at udtrykket »sceneværker«, som  

 foreslået af Ophavsretsudvalget bør erstattes med »dramatiske  

 værker«.
For så vidt angår radiospil må det antages, at denne værkstype  

 allerede efter gældende ret er omfattet af udtrykket »sceneværker«.
 Hvad angår udtrykket »i radio eller fjernsyn udsende« svarer  

 dette til udtrykket »udsendes i radio eller fjernsyn«, i  

 lovforslagets § 2, stk. 3. Der henvises til bemærkningerne til denne  

 bestemmelse.
Det bemærkes, at aftalelicensen i lovforslagets § 30, stk. 1, kun finder  

 anvendelse i det omfang ikke andre bestemmelser i kap. 2 giver mulighed for  

 en fri adgang til brug af værker i radio og tv.
Det gælder fx lovforslagets §  

 25 om reportage af dagsbegivenheder.
Til stk. 2 Forslaget til stk. 2, hvorefter ophavsmanden over for radio-eller  

 fjernsynsforetagendet kan nedlægge forbud mod værkets udsendelse i henhold  

 til stk. 1, svarer til den gældende lovs § 22, stk. 1, 2. pkt.
Forslaget  

 opfylder endvidere de krav, som stilles i art. 3, stk. 2, i satellit- og  

 kabeldirektivet.
Ophavsretsudvalget har i betænkning nr. 1197/1990 foreslået at supplere  

 den gældende bestemmelse med en såkaldt karensperiode på 6 måneder.
Forslaget  

 går ud på, at et forbud ikke skal være bindende for radio- eller  

 fjernsynsforetagendet, før end 6 måneder er gået, efter at forbudet kom frem.  

 Udvalget begrunder forslaget med, at en enkelt rettighedshaver efter gældende  

 ret kan bremse en stor og kostbar produktion ved umiddelbart inden den  

 planlagte udsendelse at nedlægge et forbud med øjeblikkelig virkning.
Den  

 foreslåede tidsfrist giver radiofonien tid til evt. at erstatte det  

 pågældende værk med et andet.
 Samrådet for Ophavsret og KODA har taget afstand fra udvalgets forslag.  

 Forslaget har heller ikke vundet tilslutning under de nordiske drøftelser i  

 forbindelse med lovrevisionen.
Kulturministeriet kan ikke tiltræde udvalgsforslaget om en karensperiode.  

 Der ses ikke at være påvist problemer i praksis med den nuværende  

 retstilstand, hvorefter et forbud har øjeblikkelig virkning.
Det synes  

 endvidere kun sjældent at forekomme, at ophavsmænd ønsker at nedlægge forbud  

 mod udsendelse i radio eller fjernsyn af deres værker.
Det er efter forslaget til stk. 2 en forudsætning for et forbuds bindende  

 virkning, at dette nedlægges personligt og individuelt over for radiofonien  

 af ophavsmanden med angivelse af værkets titel mv.
At forbudet skal nedlægges  

 personligt og individuelt indebærer, at forbud ikke med retsvirkning kan  

 nedlægges af forlag, organisationer el.lign., medmindre disse af  

 ophavsmændene er blevet bemyndiget hertil.
Om dette er tilfældet, afhænger af  

 lovgivningens almindelige regler om fuldmagt.
Generelle tilkendegivelser om,  

 at man ikke ønsker sit værk brugt i radio eller fjernsyn, eller påtrykte  

 klausuler i bøger mv. med samme indhold bør efter ministeriets opfattelse  

 ikke have virkning som forbud efter forslaget til stk. 2.
Til stk. 3 Forslaget til stk. 3, der giver kulturministeren en administrativ  

 bemyndigelse til at udstrække aftalelicensen efter stk. 1 og 2 til også at  

 gælde for andre end de i stk. 1 nævnte radio- og fjernsynsforetagender,  

 svarer til den gældende ophavsretslovs § 22, stk. 1, 3. pkt., der blev  

 gennemført ved lovændringen i 1989.
Til stk. 4 Forslaget til stk. 4 svarer til den gældende lovs § 22, stk. 2. Efter stk.  

 4 sidestilles for så vidt angår anvendelsesområdet for aftalelicensen i § 30  

 overdragelse af et eller flere eksemplarer af et kunstværk til andre med  

 udgivelse af et kunstværk.
Til stk. 5 Forslaget til stk. 5 er nyt.
Forslaget indebærer, at bestemmelsen i stk.  

 1, 1. pkt., ikke finder anvendelse på udsendelse i radio eller fjernsyn via  

 satellit, medmindre der samtidig af det pågældende radio- eller  

 fjernsynsforetagende foretages udsendelse over et jordsendenet.
Baggrunden for den foreslåede bestemmelse er satellit- og kabeldirektivet.  

 Dette direktiv indeholder i art. 2, stk. 2, en række forudsætninger for, at  

 aftalelicensordninger kan anvendes på satellitradio og -tv.
En af disse  

 forudsætninger er, at tilgængeliggørelsen for almenheden via satellit foregår  

 samtidig med en jordbaseret udsendelse fra det samme radio- og tv-selskab.
De  

 øvrige forudsætninger - bortset fra kravet om at filmværker ikke kan være  

 omfattet af en aftalelicensordning, jf. bemærkningerne til lovforslagets §  

 30, stk. 1 - er allerede opfyldt i den gældende lovs § 22 og lovforslagets §  

 30.
Til § 31 Forslaget til § 31 om radio- og fjernsynsforetagenders såkaldt efemære  

 optagelser svarer med enkelte redaktionelle ændringer til den gældende  

 ophavsretslovs § 22, stk. 3 og 4, hvorefter radio- og fjernsynsforetagender  

 til midlertidig brug i deres udsendelser må optage værker på bånd mv. under  

 forudsætning af, at de har ret til at udsende de pågældende værker.  

 Bestemmelsen er af redaktionelle grunde udskilt fra den gældende lovs § 22,  

 stk. 1 og 2, og placeret i en selvstændig paragraf.
Den eneste ændring i  

 forhold til de gældende regler er, at karakteren af de administrative  

 forskrifter, som ministeren kan udstede efter forslaget til stk. 2, ikke -  

 som efter den gældende lovs § 22, stk. 4, - skal være en kgl. anordning, men  

 en bekendtgørelse.
Forslaget til § 31 omfatter også fotografiske værker som følge af  

 forslaget om at inkorporere fotografibeskyttelsen i ophavsretsloven, jf.  

 lovforslagets § 1. I den gældende fotografilovs § 11 findes der bestemmelser  

 svarende til ophavsretslovens § 22, stk. 3 og 4. Bestemmelsen i § 31 skal ses  

 i sammenhæng med forslaget til § 33 om arkivering af radio- og  

 fjernsynsudsendelser.
Der henvises herom nærmere til bemærkningerne til § 33.
Bemyndigelsen til efter den gældende bestemmelse at udstede en kgl.  

 anordning om vilkårene mv. for at foretage optagelser er ikke blevet  

 udnyttet.
Et flertal i Ophavsretsudvalget har i betænkning nr. 1197/1990  

 givet udtryk for, at der burde fastsættes sådanne regler bl.a. for at  

 præcisere tidsfristen for opbevaring af optagelserne.
Udvalget anfører bl.a.,  

 at tilkomsten af nye landsdækkende og lokale radio- og fjernsynsforetagender  

 gør det påkrævet med en klar og utvetydig fastlæggelse af betingelserne for  

 at foretage efemære optagelser, i overensstemmelse med Bernerkonventionens  

 art. 11 bis, stk. 3, 2. pkt.
Efter denne bestemmelse skal optagelserne bl.a.  

 være foretaget med foretagendets »egne hjælpemidler og til brug for dets  

 egne udsendelser«.
Udvalgsflertallet finder endvidere, at der i sådanne  

 nye administrative forskrifter bør fastsættes rimeligt korte tidsfrister for  

 opbevaring.
Udvalgsflertallets forslag har fået støtte hos NCB, som endvidere har  

 foreslået, at der i selve lovteksten skal fastsættes vilkår for brugen mv. af  

 de efemære optagelser, herunder en tidsbegrænsning for opbevaringen på 30  

 dage efter at den første udsendelse har fundet sted.
Det anføres, at retten  

 til at foretage efemære optagelser udgør en indskrænkning i ophavsmandens  

 eneret til fremstilling af eksemplarer, og at omfanget af denne indskrænkning  

 bør fremgå af klare lovregler.
Danmarks Radio og TV 2 har anført, at efemære  

 optagelser under alle omstændigheder bør kunne opbevares, så længe  

 radiofonien har ret til genudsendelse af den pågældende udsendelse, og der i  

 øvrigt er aftalt honoreringsvilkår for genudsendelsen.
 Kulturministeriet har overvejet de fremførte synspunkter, som også har  

 været drøftet med de andre nordiske lande.
Under den gældende retstilstand er spørgsmålet om radiofoniernes adgang  

 til at foretage optagelser til udsendelsesbrug i vid udstrækning blevet  

 reguleret ved aftaler med rettighedshaverne.
Fx følger det af indgåede  

 genudsendelsesaftaler, at programmerne må opbevares, sålænge de må  

 genudsendes.
På denne baggrund samt under hensyn til dårlige erfaringer i  

 udlandet, hvor der er fastsat administrative forskrifter på dette område,  

 finder Kulturministeriet ikke, at der på nuværende tidspunkt kan konstateres  

 noget påtrængende behov for administrativt fastsatte regler.
Da det under  

 hensyn til udviklingen på medieområdet ikke kan udelukkes, at der i fremtiden  

 kan vise sig at være behov for sådanne regler, finder ministeriet det  

 imidlertid begrundet, at der i loven fortsat gives kulturministeren mulighed  

 for i overensstemmelse med Bernerkonventionen at fastsætte regler af den  

 nævnte karakter.
Forslaget til § 31, stk. 2, er udformet i overensstemmelse  

 hermed.
Til § 32 Forslaget til § 32 om gengivelse af diskussionsudsendelser i radio og  

 fjernsyn svarer til den gældende lovs § 24, stk. 2, som alene foreslås  

 flyttet til afsnittet om særlige bestemmelser om radio og fjernsyn.
 Statsbiblioteket har under høringen foreslået, at bestemmelsen udvides til  

 også at omfatte nyheds- og aktualitetsudsendelser.
Forslaget til § 32 skal ses i sammenhæng med lovforslagets § 26 om ret til  

 fri gengivelse af forhandlinger i Folketinget, på offentlige møder mv., som  

 viderefører den gældende lovs § 24, stk. 1. Baggrunden for bestemmelsen er  

 den særlige offentlige interesse i, at de nævnte forhandlinger mv. finder  

 videst mulig udbredelse.
Efter forslaget til § 32 må også  

 diskussionsudsendelser i radio og fjernsyn om almene spørgsmål gengives uden  

 ophavsmandens samtykke.
Det er naturligt at sidestille sådanne  

 diskussionsudsendelser med offentlige møder.
Da nyheds- og  

 aktualitetsudsendelser i vid udstrækning indeholder beskyttet programstof og  

 ikke naturligt lader sig sidestille med offentlige møder, finder  

 Kulturministeriet ikke, at der foreligger en tilstrækkelig begrundelse for  

 som foreslået af Statsbiblioteket at udvide bestemmelsen til også at omfatte  

 nyheds- og aktualitetsudsendelser.
Forslaget til § 32 er udformet i  

 overensstemmelse hermed.
Til § 33 Bestemmelsen i lovforslagets § 33 er ny.
Forslaget til § 33, stk. 1,  

 indebærer, at værker, som udsendes i radio eller fjernsyn, må optages på  

 bånd, film eller anden indretning, der kan gengive dem, og opbevares i  

 Statens Mediesamling, såfremt udsendelsen er af dokumentarisk værdi.  

 Mediesamlingen må fremstille enkelte eksemplarer af udsendelserne i  

 sikkerheds- og beskyttelsesøjemed samt til forskningsformål.
Retten til  

 videre udnyttelse afhænger af de i øvrigt gældende regler.
 Efter forslaget til § 33, stk. 2, kan kulturministeren fastsætte, at  

 bestemmelsen i stk. 1 skal finde tilsvarende anvendelse på andre offentlige  

 arkiver.
Forslaget er baseret på et af Ophavsretsudvalget i betænkning nr.  

 1197/1990 fremlagt forslag.
Udvalget har herudover foreslået, at de  

 pågældende arkiver skal godkendes af kulturministeren, som også skal kunne  

 fastsætte nærmere regler for arkivernes indretning og drift mv.
Udvalget begrunder sit forslag med, at radio og fjernsyn i nutiden spiller  

 en vigtig rolle i samfundslivet som formidler af informationer, synspunkter  

 og kultur, og at der derfor er betydelige interesser knyttet til at kunne  

 bevare optagelser af udsendelserne for eftertiden.
Der henvises til tidligere  

 overvejelser om radio- og tv-arkivering og om tilgængelighed af de således  

 arkiverede udsendelser, navnlig betænkning nr. 785/1976, Bevarelse mv. af  

 radio- og tv-udsendelser, og Mediekommisionens betænkning nr. 1029/1985 om  

 dansk mediepolitik.
I begge betænkninger anbefales en bevaringsordning for  

 radio- og tv-udsendelser.
I en rapport fra en af Kulturministeriet i 1986 nedsat arbejdsgruppe er  

 det foreslået, at man som en midlertidig ordning erhverver lyd- og  

 billedoptagelser af radio- og tv-udsendelser med henblik på placering i  

 arkiver, indtil der etableres en permanent ordning, eller der måtte blive  

 indgået særlige aftaler med ophavsmændene om brug af det opbevarede  

 materiale.
På grundlag af denne rapport oprettedes i 1987 Statens Mediearkiv  

 (nu Statens Mediesamling) i Statsbiblioteket i Århus.
Mediesamlingen  

 opbevarer bl.a. en stor del af udsendelserne fra Danmarks Radio, TV 2 og de  

 lokale radio- og fjernsynsforetagender.
De rettighedsmæssige spørgsmål i  

 forbindelse med opbevaringen og benyttelsen af udsendelserne er midlertidigt  

 løst ved aftale mellem Statens Mediesamling og ophavsmændene repræsenteret af  

 Samrådet for Ophavsret.
Under høringen har forslaget til § 33, stk. 1, fået tilslutning fra  

 Statsbiblioteket, Advokatrådet og Kommunernes Landsforening.
Statsbiblioteket  

 ser imidlertid gerne, at arkivmaterialet kan gøres tilgængeligt for alle,  

 hvis formål er at opnå forskningsmæssig relevant viden.
Kommunernes  

 Landsforening lægger i sit høringssvar tillige vægt på, at alle offentlige  

 arkiver, herunder også kommunale arkiver, bør være omfattede af bestemmelsen.
Kulturministeriet kan på denne baggrund tiltræde forslaget om, at der  

 skabes et ophavsretligt grundlag for arkivering af radio- og tv-udsendelser.  

 Ministeriet finder imidlertid ikke, at der som foreslået af  

 Ophavsretsudvalget er behov for en egentlig godkendelsesordning for de  

 pågældende arkiver.
Ministeriet finder endvidere, at den af udvalget  

 foreslåede bemyndigelse til at fastsætte nærmere regler for arkivernes  

 indretning og drift mv. er uhensigtsmæssig inden for rammerne af den  

 ophavsretlige lovgivning.
Disse forhold, der ikke har ophavsretlig karakter,  

 reguleres bedst af den myndighed, der har det overordnede ansvar for det  

 pågældende arkiv.
Forslaget til § 33 svarer til den svenske ophavsretslovs § 22 c, der blev  

 gennemført i 1978 i forbindelse med en generel ordning for arkivering af  

 radio- og tv-udsendelser.
Ophavsretsudvalget i Finland har foreslået en  

 tilsvarende bestemmelse.
 Det konventionsmæssige grundlag for forslaget er Bernerkonventionens art.  

 9, stk. 2. Efter denne bestemmelse er det tilladt at foretage reproduktion af  

 beskyttede værker i visse særlige tilfælde, under forudsætning af, at en  

 sådan reproduktion ikke på skadelig måde påvirker den normale udnyttelse af  

 værket og ikke på urimelig måde gør indgreb i ophavsmandens legitime  

 interesser.
Efter forslaget til § 33, stk. 1, 1. pkt., må værker, som udsendes i radio  

 eller fjernsyn, optages på bånd, film eller anden indretning, der kan gengive  

 dem, og opbevares i Statens Mediesamling, såfremt udsendelsen er af  

 dokumentarisk værdi.
Med hensyn til forståelsen af udtrykket »udsendes i  

 radio eller fjernsyn« henvises til bemærkningerne til lovforslagets § 2,  

 stk. 3. Der foreslås ingen geografiske begrænsninger, dvs. at den  

 ophavsretlige bestemmelse ikke udelukker arkivering af optagelser af  

 udenlandske udsendelser, som kan modtages i Danmark.
Den foreslåede  

 bestemmelse regulerer ikke, hvem der må foretage optagelserne med henblik på  

 arkiveringen.
Optagelserne kan således foretages af Mediesamlingen selv,  

 eller samlingen kan få optagelserne stillet til rådighed af radio- eller  

 fjernsynsforetagenderne eller andre.
Det er efter forslaget en forudsætning for optagelsen og opbevaringen, at  

 udsendelsen er af »dokumentarisk værdi«.
Omfattet er herefter ikke  

 alene nyheds- og aktualitetsudsendelser og diskussionsudsendelser, men også  

 andre udsendelser med kulturelt, politisk eller økonomisk stof, der kan  

 tillægges historisk relevans.
Underholdningsudsendelser, tv-spil, hørespil og  

 koncertoptagelser er også dækket af udtrykket dokumentarisk værdi.
Derimod er  

 udsendelser af biograffilm, grammofonmusik og andet stof, der eksisterer  

 uafhængigt af radio- eller tv-mediet, og som evt. har været genstand for en  

 selvstændig udgivelse, ikke omfattet af bestemmelsen.
 Efter forslaget til § 33, stk. 1, 2. pkt., må arkivet fremstille enkelte  

 eksemplarer af udsendelserne i sikkerheds- og beskyttelsesøjemed og til  

 forskningsformål.
 Udtrykket »enkelte eksemplarer« indebærer, at der kun må  

 fremstilles så mange kopier af optagelserne, som er nødvendige til  

 varetagelse af de nævnte hensyn.
De opbevarede udsendelser må efter forslaget kopieres »i sikkerheds-  

 og beskyttelsesøjemed«.
Det er således tilladt for Mediesamlingen at  

 tage en sikkerhedskopi af en optagelse af en udsendelse.
Herved mindskes  

 risikoen for, at udsendelsen går tabt, såfremt den oprindelige optagelse  

 skulle bortkomme el.lign.
Det er endvidere tilladt at kopiere udsendelserne i  

 beskyttelsesøjemed, herunder at overføre optagelsen til et andet bånd- eller  

 videoformat el.lign., såfremt den oprindelige optagelse er af en sådan ringe  

 holdbarhed, at den ikke på forsvarlig vis kan opbevares i Mediesamlingen.
Det  

 samme gælder, hvis optagelsen foreligger på et medium eller i et format, som  

 ikke er anvendeligt på samlingens afspilnings- eller kopieringsapparatur.
Med udtrykket »forskningsformål« menes ikke alene, at  

 udsendelserne stilles til rådighed for den videnskabelige forskning, herunder  

 medieforskning, men også anden forskning.
Omfattet er primært forskere og  

 studerende fra universiteter og andre højere læreanstalter.
Journalister fra  

 dagspressen eller de elektroniske medier har imidlertid også adgang til  

 research i de opbevarede udsendelser, såfremt formålet er at opnå  

 forskningsmæssig relevant viden med henblik på artikler i pressen mv.  

 Bestemmelsen vil tillige kunne anvendes af andre, der har en dokumenteret  

 forskningsmæssig interesse.
 De fremstillede eksemplarer kan stilles til rådighed for forskerne enten i  

 form af gennemsyn og afspilning på stedet eller ved udlån af kopier.  

 Mediesamlingen har pligt til at oplyse forskerne om de rettighedsmæssige  

 begrænsninger i deres brug af udsendelserne.
Efter forslaget til § 33, stk. 1, 3. pkt., afhænger retten til videre  

 udnyttelse af de i øvrigt gældende regler.
Bestemmelsen, der bl.a. også  

 findes i arkivbestemmelserne i lovforslagets § 27, stk. 3, indebærer, at  

 udnyttelse af de opbevarede udsendelser ud over, hvad der er fastsat i § 33,  

 stk. 1, 1. og 2. pkt., forudsætter samtykke fra rettighedshaverne, medmindre  

 udnyttelsen er hjemlet i en anden undtagelsesbestemmelse i lovforslagets kap.  

 2. Der kan herved især peges på lovforslagets § 22 om citat og § 32 om  

 gengivelse af diskussionsudsendelser.
Lovforslagets § 33, stk. 1, vedrører alene Statens Mediesamling.  

 Ministeriet finder det indtil videre rigtigst at bygge videre på den  

 ekspertise og de administrative erfaringer vedrørende bevaring af radio- og  

 tv-udsendelser, der er oparbejdet inden for denne statslige samlings rammer.  

 Det kan imidlertid ikke udelukkes, at det på et tidspunkt kan vise sig  

 hensigtsmæssigt også at give andre offentlige arkiver tilsvarende muligheder  

 for opbevaring mv. af radio- og tv-udsendelser.
Det kunne fx være tilfældet  

 for så vidt angår de enkelte radio- og tv-foretagenders interne  

 arkivtjenester.
Det foreslås derfor i § 33, stk. 2, at der gives  

 kulturministeren en bemyndigelse til at fastsætte, at bestemmelsen i stk. 1  

 også kan finde anvendelse på andre offentlige arkiver end Statens  

 Mediesamling.
Til § 34 Bestemmelsen i lovforslagets § 34 er ny.
Forslaget indebærer, at radio- og  

 fjernsynsforetagender efter anmodning kan udlevere optagelser af radio- og  

 fjernsynsudsendelser til personer og institutioner, der har medvirket i de  

 pågældende udsendelser, eller som anser sig for krænket gennem omtale i en  

 bestemt udsendelse eller gennem offentlig omtale af den pågældende  

 udsendelse.
Danmarks Radio har i en årrække haft en fast praksis med hensyn til  

 udlevering af optagelser af radio- og fjernsynsudsendelser i henhold til § 11  

 om eksemplarfremstilling til privat brug i den gældende ophavsretslov.
Efter  

 denne praksis udleveres båndkopier efter anmodning i tilfælde, hvor en person  

 måtte føle sig krænket gennem omtale i en udsendelse eller gennem offentlig  

 omtale af en udsendelse, samt i andre tilfælde, hvor en person har en særlig  

 interesse i at få en kopi, fx som medvirkende eller bidragyder i øvrigt.
Det  

 forekommer også, at juridiske personer får udleveret båndkopier med hjemmel i  

 adgangen til at benytte fremmed medhjælp efter den gældende lovs § 11.
 Forslaget til § 34 er udtryk for en kodificering af denne praksis.  

 Forslaget er dog ikke begrænset til Danmarks Radio, men gælder for alle  

 radio- og fjernsynsforetagender, herunder TV 2 og de lokale radio- og  

 tv-stationer.
Forslaget skal ses i sammenhæng med bestemmelserne i lovforslagets § 12,  

 stk. 3, nr. 3 og 4, hvorefter det ikke er tilladt at benytte fremmed medhjælp  

 ved eksemplarfremstilling til privat brug af musikværker og filmværker.
De  

 foreslåede nye bestemmelser i § 12, stk. 3, om forbud mod at benytte fremmed  

 medhjælp vil indebære, at den efter gældende ret tilladte adgang til at  

 udlevere radio- og fjernsynsudsendelser efter anmodning ikke vil kunne  

 opretholdes.
Forslaget til § 34 er i overensstemmelse med Ophavsretsudvalgets  

 overvejelser i betænkning nr. 1063/1986 og har under høringen fået støtte fra  

 bl.a.
Advokatrådet.
I modsætning til udvalget, der ville indfortolke  

 udleveringsadgangen i de foreslåede bestemmelser i § 12, finder  

 Kulturministeriet det under hensyn til den offentlige interesse omkring  

 udsendelser i radio og fjernsyn naturligt, at spørgsmålet reguleres ved en  

 udtrykkelig lovbestemmelse.
 Det konventionsmæssige grundlag for forslaget er Bernerkonventionens art.  

 9, stk. 2, om tilladte indskrænkninger i reproduktionsretten, der ikke  

 strider mod en normal udnyttelse af et værk og ophavsmandens økonomiske  

 interesser.
 Juridiske personer er også omfattet af udleveringsadgangen efter forslaget  

 til § 34. Det er således tilladt radio- og fjernsynsforetagender at udlevere  

 båndkopier efter anmodning fra fx virksomheder, der i en radio- og  

 tv-udsendelse har været genstand for en særlig reportage el.lign.
 Forslaget til § 34 indebærer en ophavsretlig adgang - ikke nogen pligt -  

 for radio- og fjernsynsforetagendet til at udlevere en optagelse af en  

 udsendelse.
 Det er en forudsætning for udlevering af en optagelse, at det pågældende  

 radio- eller fjernsynsprogram har været genstand for udsendelse.
Til § 35 Forslaget til § 35 om viderespredning af radio- og fjernsynsudsendelser i  

 kabelanlæg svarer - bortset fra bestemmelsen i stk. 5 - til de gældende  

 bestemmelser i ophavsretslovens § 22 a og fotografilovens § 11 a, således som  

 disse blev gennemført i 1985 og justeret i 1989.
 Forældelsesreglen i den gældende lovs § 22 a, stk. 5, er overført til den  

 generelt formulerede forældelsesregel i lovforslagets § 49. Kulturministerens  

 hjemmel til at fastsætte nærmere regler om vederlagsopkrævningen, jf. stk. 4,  

 3. pkt., i ophavsretslovens § 22 a og fotografilovens § 11 a, er overført til  

 den generelt formulerede bestemmelse i lovforslagets § 47, stk. 2.
Bestemmelsen i forslaget til § 35, stk. 5, er ny.
Efter stk. 5 finder  

 bestemmelsen i stk. 1 om samtidig og uændret viderespredning af radio- og  

 tv-udsendelser i kabelanlæg mv. ikke anvendelse på udsendelser i radio og  

 fjernsyn, som foretages via kommunikationssatellitter, medmindre der samtidig  

 sker direkte udsendelse til almenheden, samt på udsendelser, som sker i kodet  

 form.
Baggrunden for den foreslåede bestemmelse er satellit- og kabeldirektivet.  

 Efter dette direktivs art. 8, stk. 1, skal medlemsstaterne sikre, at  

 viderespredning pr. kabel af radio- og tv-udsendelser fra andre medlemsstater  

 på deres territorium sker under overholdelse af gældende bestemmelser  

 vedrørende ophavsret og beslægtede rettigheder, og at en sådan  

 viderespredning finder sted på grundlag af individuelle eller kollektive  

 kontraktsmæssige aftaler mellem indehavere af ophavsret eller beslægtede  

 rettigheder og kabeldistributørerne.
Direktivet skal i almindelighed være  

 gennemført i national lovgivning senest den 1. januar 1995. Det fremgår dog  

 af direktivets art. 8, stk. 2, at medlemsstaterne uanset bestemmelsen i art.  

 8, stk. 1, indtil den 31. december 1997 kan opretholde lovbestemte  

 licensordninger, som var gældende pr. 31. december 1991, eller som det  

 udtrykkeligt ved lov var muligt at indføre pr. denne dato.
 Kulturministeriet har på denne baggrund overvejet, om den gældende  

 lovbestemte licensordning efter ophavsretslovens § 22 a bør opretholdes  

 indtil 31. december 1997, eller om den i direktivet indeholdte  

 aftalelicenslignende ordning bør gennemføres allerede pr. 1. januar 1995.
 Da den i direktivet indeholdte aftalebaserede ordning på en række punkter  

 indeholder forskellige løsningsmuligheder, finder ministeriet det mest  

 hensigtsmæssigt indtil videre at opretholde den gældende tvangslicensordning  

 efter ophavsretslovens § 22 a og benytte den mellemliggende tid til en  

 nærmere undersøgelse af, på hvilken måde den fremtidige ordning skal  

 tilrettelægges.
Det fremgår af bemærkningerne til den gældende ophavsretslovs § 22 a, at  

 bestemmelsen ikke finder anvendelse for så vidt angår programmer, der alene  

 distribueres ved hjælp af kommunikationssatellitter, medmindre der samtidig  

 sker direkte udsendelse til almenheden.
Bestemmelsen finder heller ikke  

 anvendelse på programmer, som udsendes i kodet form.
Forståelsen af udtrykket »udsendes i radio og fjernsyn« er i  

 nærværende forslag nærmere fastlagt i bemærkningerne til § 2. Da det i § 2  

 anførte afviger fra den forståelse af udtrykket »udsendelse i radio og  

 fjernsyn«, som ligger til grund for licensordningen i den gældende lovs  

 § 22 a, finder ministeriet det rigtigst, at det i selve lovteksten  

 præciseres, at den lovbestemte licensordning efter lovforslagets § 35, stk.  

 1, ikke finder anvendelse på udsendelser i radio og fjernsyn, som sker i  

 kodet form, og udsendelser som foretages via kommunikationssatellitter,  

 medmindre der samtidig sker direkte udsendelse til almenheden.
Forslaget til  

 § 35, stk. 5, er udformet i overensstemmelse hermed.
Til § 36 Forslaget til § 36, stk. 1, om eksemplarfremstilling af edb-programmer  

 svarer, med enkelte redaktionelle ændringer, til bestemmelsen i den gældende  

 lovs § 11 a, der blev gennemført i 1989 og ændret i 1992. De redaktionelle  

 ændringer består i, at bestemmelserne i den gældende lovs § 11 a, stk. 1-3,  

 af systematiske grunde foreslås samlet i et enkelt stykke, jf. forslagets  

 stk. 1, nr. 1-3. Bestemmelserne om ufravigelighed er som følge heraf samlet i  

 forslaget til stk. 3.
Forslaget til § 36, stk. 2, er nyt.
Som nævnt i bemærkningerne til § 12,  

 stk. 2, finder Kulturministeriet, at der bør gennemføres et generelt forbud  

 mod eksemplarfremstilling til privat brug i digital form, når  

 eksemplarfremstillingen sker på grundlag af en gengivelse af værket i  

 digitaliseret form.
Hidtil har et sådant forbud efter den gældende lovs § 11,  

 stk. 2, nr. 3, kun eksisteret for litterære værker i form af edb-programmer.  

 Efter denne bestemmelse er det ikke tilladt at fremstille eksemplarer til  

 privat brug af edb-programmer i maskinlæsbar form.
 Forslaget til stk. 2 har principielt til formål at give den, der har ret  

 til at benytte et værk i digitaliseret form, en vis begrænset ret til  

 eksemplarfremstilling mv. svarende til, hvad der i dag gælder for  

 edb-programmer.
 På baggrund af synspunkter fremkommet under lovbehandlingen i foråret 1994  

 er forslaget til stk. 2 justeret på følgende punkter i forhold til det i  

 februar 1994 fremlagte forslag:
 - Ved henvisning til § 36, stk. 1, nr. 2, gives der som noget nyt en  

 mulighed for, at den, der har ret til at udnytte et værk i digitaliseret  

 form, også kan fremstille et sikkerhedseksemplar, for så vidt det er  

 nødvendigt for benyttelsen.
 - Det bestemmes, at retten til efter § 36, stk. 1, nr. 1, at fremstille  

 tekniske brugskopier ikke - som tilfældet er med edb-programmer - skal give  

 adgang til at foretage nogen ændring i digitaliserede værkseksemplarer, jf.  

 forslaget til § 36, stk. 2, 2. pkt.
- Retten til eksemplarfremstilling efter forslaget til stk. 2 begrænses  

 til at gælde for digitaliserede værker, hvis anvendelse styres af et  

 edb-program.
Kun i sådanne tilfælde synes der at være behov for en vis  

 nødvendig teknisk brugs- og sikkerhedskopiering.
Til § 37 Forslaget til § 37 om eksemplarfremstilling af edbprogrammer svarer til  

 den gældende lovs § 11 b, der blev gennemført i 1989 og ændret i 1992 som  

 følge af det inden for EF vedtagne direktiv nr. 91/250 af 14. maj 1991 om  

 retlig beskyttelse af edb-programmer.
Til § 38 Forslaget til § 38 om retten til følgeretsvederlag ved erhvervsmæssigt  

 videresalg af eksemplarer af kunstværker svarer til den gældende  

 ophavsretslovs § 25 a, der blev gennemført i 1989.
Efter gældende ret omfatter følgeretsordningen ikke fotografier.
På  

 baggrund af inkorporeringen af fotografibeskyttelsen i ophavsretsloven har  

 Kulturministeriet overvejet, om fotografier bør være omfattet af  

 følgeretsordningen.
Danske Billedautorer og Dansk Journalistforbund har under  

 høringen tilkendegivet, at dette bør være tilfældet.
Der henvises til, at  

 fotografiske værker i en vis udstrækning sælges på udenlandske og danske  

 kunstauktioner, samt at der i praksis ikke vil opstå afgrænsningsproblemer  

 mellem fotografiske værker og andre fotografier, idet der efter gældende ret  

 ikke svares følgeretsvederlag ved en salgspris på under 2000 kr.
Kulturministeriet må principielt være enig i de fremførte synspunkter, men  

 finder det dog rigtigst, at den i 1989 gennemførte ordning får mulighed for i  

 nogle år at fungere uændret i praksis, før det overvejes at inddrage nye  

 værkskategorier under ordningen.
I overensstemmelse hermed foreslås det  

 udtrykkeligt at undtage fotografiske værker fra følgeretten ved at indføje  

 ordene »fotografiske værker« i forslaget til stk. 2, 1. pkt.
I øvrigt finder Kulturministeriet, at følgeretsordningen må siges at have  

 fungeret tilfredsstillende i praksis.
Det opkrævede vederlagsprovenu har  

 været noget større end oprindelig forventet.
I andet halvår af 1990 udgjorde  

 de opkrævede vederlag således ca. 1,7 mio. kr., for salgsåret 1991 ca. 3,1  

 mio. kr. og for salgsåret 1992 ca. 2,3 mio. kr.
På denne baggrund finder Kulturministeriet ikke, at der er anledning til  

 på nuværende tidspunkt at foretage ændringer i følgeretsordningen.
Det  

 foreslås derfor at ophæve revisionsfristbestemmelsen (folketingsåret 1993-94)  

 i § 2, stk. 3, i ændringslov nr. 378 af 7. juni 1989, jf. lovforslagets § 89,  

 stk. 2, nr. 1, og bemærkningerne hertil.
Til §§ 39-46 Forslaget til §§ 39-46, der vedrører den såkaldte blankbåndsafgift for  

 optagelser til privat brug, svarer til ophavsretslovens §§ 26 a-26 h og  

 fotografilovens § 14 a, der blev gennemført ved lov nr. 338 af 14. maj 1992  

 om ændring af ophavsretsloven og fotografiloven (Vederlagsordning for  

 uindspillede bånd). Ændringsloven trådte i kraft den 1. januar 1993.
I forhold til de i 1992 gennemførte lovbestemmelser er der - bortset fra  

 forslaget til § 42, stk. 4, og § 43, stk. 1, nr. 3, jf. bemærkningerne  

 nedenfor - kun foretaget enkelte ændringer af redaktionel karakter.
På  

 grundlag af drøftelser med de andre nordiske lande om lovsystematikken finder  

 Kulturministeriet, at bestemmelserne om blankbåndsvederlag mest  

 hensigtsmæssigt placeres i lovens kap. 2 og ikke, som efter de i foråret 1992  

 vedtagne bestemmelser, i et særligt kap. 2 a.
Denne systematik svarer også  

 til Ophavsretsudvalgets forslag i betænkning nr. 1197/1990.
Copy-Dan, Båndkopi, der er godkendt af kulturministeren som den  

 fællesorganisation, der i henhold til ophavsretslovens § 26 a, stk. 3,  

 administrerer vederlagsordningen, har under høringen påpeget, at der ikke i  

 den gældende lov er tilstrækkelig hjemmel til at kontrollere, at det  

 vederlag, som de virksomheder, der erhvervsmæssigt fremstiller eller indfører  

 lyd- eller videobånd mv., skal betale, rent faktisk betales.
Copy-Dan,  

 Båndkopi, foreslår derfor, at det i loven fastsættes, at virksomheder, der er  

 anmeldt til fællesorganisationen i medfør af lovens § 26 c, stk. 1, pålægges  

 en pligt til på opfordring af fællesorganisationen at meddele organisationen  

 alle oplysninger af betydning for kontrollen med beregningen af vederlaget,  

 samt en pligt til at lade fællesorganisationen aflægge besøg - herunder  

 uanmeldt besøg - i virksomheden med henblik på kontrol af varebeholdninger,  

 regnskabsmateriale mv.
Endvidere foreslås det, at den, der erhvervsmæssigt  

 sælger lyd- eller videobånd mv., tillige skal have pligt til på begæring af  

 fællesorganisationen at meddele organisationen oplysninger om, fra hvilken  

 virksomhed eller person båndene er erhvervet.
Disse synspunkter har fået  

 støtte af BAO (Båndimportørers og -producenters Afgifts-Organisation).
 Kulturministeriet kan i almindelighed tilslutte sig, at der i forbindelse  

 med den generelle lovrevision skabes forbedrede muligheder for at  

 kontrollere, at det i loven fastsatte vederlag rent faktisk betales.  

 Ministeriet finder imidlertid, at sådanne kontrolmuligheder ikke bør  

 tilvejebringes ved indsættelse af kontrolbestemmelser i selve loven, men mere  

 hensigtsmæssigt kan gennemføres ved en ændring af en af de eksisterende  

 bemyndigelser til kulturministeren vedrørende fastsættelse af administrative  

 regler.
For så vidt angår forslaget om udvidet oplysningspligt for de anmeldte  

 virksomheder samt mulighed for kontrolbesøg finder ministeriet, at den  

 foreslåede forbedring af kontrolmulighederne bør gennemføres ved indsættelse  

 af en bestemmelse svarende til den eksisterende bemyndigelsesbestemmelse i  

 lovens § 26 e, stk. 2, hvorefter kulturministeren efter forhandling med  

 fællesorganisationen kan fastsætte retningslinier for kontrol med fradrag  

 efter lovens § 26 e, stk. 1. De omhandlede fradrag vedrører bl.a. bånd, der  

 er udleveret til andre anmeldte virksomheder, og bånd, der ikke vil blive  

 anvendt til privat kopiering samt bånd, der vil blive anvendt til  

 fremstilling af optagelser til brug for syns- og hørehandicappede.
I  

 bekendtgørelse nr. 1229 af 21. december 1992 om vederlagsordningen for  

 uindspillede bånd i henhold til ophavsretsloven mv. er det med hjemmel i  

 lovens § 26 e, stk. 2, bl.a. fastsat, at anmeldte virksomheder på begæring af  

 en af Copy-Dan, Båndkopi, valgt statsautoriseret revisor har pligt til at  

 afgive nærmere oplysninger om udlevering af lyd- og videobånd, der fratrækkes  

 i det vederlagspligtige antal bånd i overensstemmelse med ophavsretslovens §  

 26 e, stk. 1. Det er endvidere fastsat i bekendtgørelsens § 3, stk. 2, at den  

 valgte revisor har ret til at gennemgå varebeholdninger, forretningsbøger,  

 regnskabsbilag og andet regnskabsmateriale i forbindelse med kontrollen af  

 fradrag i det vederlagspligtige antal bånd.
Det foreslås på denne baggrund i lovforslagets § 42, stk. 4, 2. pkt., at  

 den gældende bemyndigelsesbestemmelse i lovens § 26 d, stk. 4, hvorefter  

 ministeren kan fastsætte retningslinier vedrørende anmeldte virksomheders  

 opgørelse af det vederlagspligtige antal lyd- og videobånd, der i  

 vederlagsperioden er udleveret fra virksomheden, suppleres med en bestemmelse  

 om, at ministeren også kan fastsætte retningslinier for kontrol med den  

 nævnte opgørelse.
Bestemmelsen vil herefter i princippet svare til  

 bemyndigelsen i den gældende lovs § 26 e, stk. 2, hvorefter ministeren kan  

 fastsætte retningslinier om kontrol med fradrag efter lovens § 26 e, stk. 1.
For så vidt angår forslaget fra Copy-Dan om muligheden for aflæggelse af  

 kontrolbesøg er det ministeriets hensigt i forbindelse med den planlagte  

 udarbejdelse af nye administrative forskrifter i medfør af ophavsretsloven,  

 jf. lovforslagets § 89, at fastsætte, at der som led i kontrollen med såvel  

 opgørelsen af det vederlagspligtige antal lyd- og videobånd mv. som fradrag  

 efter lovens § 26 e, stk. 1, skabes hjemmel for, at en af  

 fællesorganisationen valgt statsautoriseret revisor har adgang til anmeldte  

 besøg på virksomhederne i forbindelse med kontrollen.
Ministeriet er  

 betænkelig ved forslaget om muligheden for uanmeldte besøg og finder ikke, at  

 der på nuværende tidspunkt er dokumenteret et tilstrækkeligt behov for  

 gennemførelse af kontrolforanstaltninger af en så indgribende karakter.
Kulturministeriet kan heller ikke tilslutte sig forslaget om, at den, der  

 erhvervsmæssigt sælger lyd- eller videobånd mv., skal have pligt til på  

 begæring af fællesorganisationen at meddele organisationen oplysninger om,  

 fra hvilken virksomhed eller person båndene er erhvervet.
Forslaget er efter  

 ministeriets opfattelse ikke i overensstemmelse med det principielle  

 udgangspunkt, der ligger bag vederlagsordningens konstruktion.
Efter den  

 gældende lovs § 26 a, stk. 1, påhviler vederlagspligten den, der  

 erhvervsmæssigt fremstiller eller indfører lyd- eller videobånd mv.
Det  

 forekommer på denne baggrund ikke rimeligt som foreslået af Copy-Dan,  

 Båndkopi, at pålægge bl.a. detailleddet en oplysningspligt over for  

 fællesorganisationen.
I overensstemmelse hermed indeholder lovforslaget ikke  

 forslag af den nævnte karakter.
 Ud over forslaget til § 42, stk. 4, er der i § 43, stk. 1, nr. 3,  

 foreslået en mindre ændring i forhold til den gældende lovs § 26 e, stk. 1,  

 nr. 3. Efter denne bestemmelse fradrages i det vederlagspligtige antal lyd-  

 og videobånd antallet af lyd- og videobånd, som ikke omfattes af bestemmelsen  

 om kopiering til privat brug i den gældende lovs § 11 (lovforslagets § 12).  

 Med det i lovforslagets § 12, stk. 2, nr. 4, foreslåede forbud mod kopiering  

 til privat brug af værker i digitaliseret form vil formuleringen af den  

 gældende lovs § 26 e, stk. 1, nr. 3, kunne lede til den misforståelse, at der  

 ikke skal betales båndvederlag for digitale bånd, som anvendes til privat  

 overspilning i strid med forslaget til § 12, stk. 2, nr. 4. Det foreslås  

 derfor i forslaget til § 43, stk. 1, nr. 3, at den gældende bestemmelse i §  

 26 e, stk. 1, nr. 3, omformuleres, således at det mere direkte kommer til at  

 fremgå, at man med bestemmelsen efter dens motiver har tilsigtet at undtage  

 lyd- og videobånd, som anvendes til professionelle formål, herunder  

 undervisning, fra vederlagspligten.
Til § 47 Til stk. 1 Forslaget til stk. 1 svarer med enkelte redaktionelle ændringer til den  

 gældende ophavsretslovs § 54, stk. 1. En tilsvarende bestemmelse findes i  

 fotografilovens § 16.
 Forslaget viderefører det lovmæssige grundlag for Tvangslicensnævnet, der  

 blev nedsat i 1962. De administrative regler for nævnets virksomhed er  

 fastsat i bekendtgørelse nr. 260 af 14. juli 1962. Nævnet træffer afgørelse  

 om størrelsen af vederlag i henhold til lovens tvangslicensbestemmelser,  

 såfremt brugeren og ophavsmanden ikke kan blive enige herom.
Det foreslås, at nævnets navn ændres til Ophavsretslicensnævnet.
Nævnet  

 har allerede i dag kompetence til at træffe afgørelse i visse sager, der ikke  

 vedrører tvangslicens.
Det gælder fx fastsættelse af individuelle vederlag  

 til ophavsmænd, som ikke omfattes af aftaler, der efter loven er tillagt  

 aftalelicensvirkning.
Efter lovforslaget udstrækkes nævnets kompetence til  

 ikke alene at omfatte flere aftalelicensbestemmelser, men også fastsættelse  

 af vilkår mv. vedrørende optagelse af radio- og fjernsynsudsendelser til  

 undervisningsbrug og optagelse til brug for syns- og hørehandicappede, jf.  

 forslaget til § 48, stk. 2. På denne baggrund finder Kulturministeriet, at  

 Ophavsretslicensnævnet er en bredere og mere dækkende betegnelse for nævnets  

 virksomhed end Tvangslicensnævnet.
 Efter forslaget til stk. 1 kan Ophavsretslicensnævnet træffe afgørelse om  

 vederlagets størrelse i følgende tilfælde:
 - Fremstilling af lydbøger og lydaviser med henblik på udlån til  

 synshandicappede, jf. lovforslagets § 17, stk. 2.
 - Brug af værker i undervisningsantologier, jf. lovforslagets § 18, stk.  

 1.
 - Viderefordeling i kabelanlæg af værker, der udsendes i radio eller  

 fjernsyn, jf. lovforslagets § 35.
 - Visse individuelle vederlagskrav i henhold til  

 aftalelicensbestemmelserne, jf. lovforslagets § 51, stk. 2.
 - Vederlag for brug af lydoptagelser i radio og fjernsyn mv., jf.  

 lovforslagets § 68.
Ophavsretsudvalget har i betænkning nr. 1197/1990 stillet forslag om, at  

 Ophavsretslicensnævnet også skal have kompetence til at fastsætte generelle  

 tariffer.
En sådan tarif, som gælder for alle, der foretager en  

 værksudnyttelse på grundlag af en tvangslicens, skal efter udvalgsforslaget  

 fastsættes efter påstand fra en af parterne.
Efter de gældende regler kan  

 nævnet alene træffe afgørelser, som binder parterne i en konkret sag.
Som begrundelse har udvalget anført, at det er forekommet, at praktisk  

 taget identiske sager er indbragt for nævnet til afgørelse.
Udvalget nævner i  

 den forbindelse sager vedr. viderespredning i kabelanlæg og vederlag for brug  

 af lydoptagelser i radio og fjernsyn mv. jf. lovforslagets § 35 og § 68.  

 Specielt på det sidstnævnte område har der de senere år været forelagt nævnet  

 en del sager mellem Gramex og lokalradioer om fastsættelse af lokalradioernes  

 dækningsområde.
 Udvalgsforslaget har under høringen fået støtte fra Gramex og Copy-Dan.  

 Fællesforeningen af Danske Antennelaug/foreninger har taget afstand fra  

 forslaget med henvisning til, at det vil indebære en adgang til at fastsætte  

 vederlag over for brugere, der ikke har været inddraget i forhandlingerne med  

 fx Gramex eller Copy-Dan, og som ikke har været indvarslet under  

 nævnsbehandlingen.
Kulturministeriet kan ikke tilslutte sig udvalgets forslag.
Ministeriet  

 finder ikke, at de gældende regler har voldt problemer i praksis.
Selv om  

 nævnet har truffet en del afgørelser i sager mellem Gramex og lokalradioerne,  

 har langt hovedparten af dem ikke været identiske.
Disse sager kunne således  

 næppe være undgået, såfremt nævnet havde haft kompetence til at fastsætte en  

 generel tarif på lokalradioområdet.
Ministeriet finder - i lighed med  

 Fællesforeningen af Danske Antennelaug/foreninger - det betænkeligt at  

 tillægge en kendelse virkning over for brugere, der ikke har været inddraget  

 under sagen.
Der kan for enkelte brugere gøre sig særlige forhold gældende,  

 som nævnet ikke ville kunne tage højde for ved fastsættelse af en generel  

 tarif.
Ophavsretslicensnævnet bør efter ministeriets opfattelse i  

 overensstemmelse med almindelige retsplejeprincipper have mulighed for at  

 vurdere sådanne sager særskilt og herunder evt. gøre undtagelser fra  

 principper, som er fastlagt i tidligere kendelser.
 I overensstemmelse hermed indeholder lovforslaget ikke forslag om, at  

 Ophavsretslicensnævnet skal have kompetence til at fastsætte generelle  

 tariffer.
Til stk. 2 Forslaget til stk. 2 er nyt.
Forslaget giver kulturministeren en  

 bemyndigelse til at fastsætte nærmere regler om opkrævning af vederlag efter  

 lovforslagets § 17, stk. 2, § 18, stk. 1, § 35 og § 68.
En bemyndigelsesbestemmelse af den foreslåede karakter har hidtil kun  

 været gældende for så vidt angår viderespredning af radio- og  

 fjernsynsudsendelser i kabelanlæg, jf. den gældende ophavsretslovs § 22 a,  

 stk. 4, 3. pkt.
Den nævnte bemyndigelse er udnyttet ved bekendtgørelse nr.  

 892 af 20. december 1990 om opkrævning af vederlag i henhold til  

 ophavsretslovens § 22 a mv. for programspredning over radio- og kabelanlæg.
 Forslaget er baseret på en indstilling fra Ophavsretsudvalget i betænkning  

 nr. 1197/1990. Udvalget foreslår, at der pålægges brugeren en pligt til at  

 give ophavsmanden meddelelse om den værksudnyttelse, der har fundet sted på  

 grundlag af en tvangslicensbestemmelse, herunder mulighed for i visse  

 tilfælde at kunne give meddelelse med frigørende virkning til en af  

 kulturministeren godkendt rettighedshaverorganisation.
Som begrundelse har udvalget anført, at en bruger, når det gælder  

 værksudnyttelser i henhold til en tvangslicensbestemmelse, ikke bør kunne  

 forholde sig passiv og afvente, at rettighedshaveren bliver opmærksom på  

 udnyttelsen og rejser et vederlagskrav.
Efter udvalgets opfattelse bør det  

 ikke bero på tilfældigheder, om rettighedshaveren får det vederlag, som loven  

 giver ham krav på.
Forslaget har under høringen fået tilslutning fra Gramex, Advokatrådet og  

 Copy-Dan, som har understreget, at brugerens oplysningspligt må omfatte pligt  

 til at give specificerede oplysninger om værksudnyttelsens karakter og omfang  

 og om brugerens identitet mv., således at rettighedshaveren eller  

 forvaltningsorganisationen har de fornødne oplysninger til vederlagsberegning  

 og evt. intern fordeling af vederlaget.
Copy-Dan foreslår i den forbindelse  

 en generel hjemmel til at fastsætte nærmere regler om vederlagsopkrævningen i  

 lighed med den gældende ophavsretslovs § 22 a, stk. 4, 3. pkt., der blev  

 gennemført ved lovrevisionen i 1989. IFPI Danmark, Foreningen af Danske  

 Spillefilmproducenter, Foreningen af Danske Videogramdistributører og  

 Foreningen af Filmudlejere i Danmark har i forlængelse heraf anført, at  

 vilkårene for offentlig fremførelse af fonogrammer, herunder afgivelse af  

 oplysninger om organisationsforhold, dækningsområde og programflade bør  

 fastlægges i en bekendtgørelse, hvis overtrædelse kan medføre straf og  

 afbrydelse af brugerens virksomhed.
Kulturministeriet kan principielt tilslutte sig Ophavsretsudvalgets  

 synspunkter om en oplysningspligt.
Ministeriet finder det rimeligt, at der på  

 områder, der er omfattet af en tvangslicens, pålægges brugeren en pligt til  

 at give meddelelse om stedfundne værksudnyttelser.
Bestemmelser af den nævnte  

 karakter findes som nævnt allerede i dag på kabelspredningsområdet.
Lignende  

 bestemmelser er gennemført på følgeretsområdet, hvor der i 1989 i lovens § 25  

 a, stk. 6, blev fastsat en oplysningspligt i form af en pligt til at  

 fremsende en årlig opgørelse over salget af kunstværker, for hvilke der skal  

 svares følgeretsvederlag.
Ministeriet finder det på denne baggrund rimeligt, at der gives  

 kulturministeren en bemyndigelse til administrativt at fastsætte bestemmelser  

 om en generel oplysningspligt mv., når værker udnyttes efter en  

 tvangslicensbestemmelse i loven.
Reglerne bør fastsættes administrativt, ikke  

 som foreslået af Ophavsretsudvalget i selve lovteksten.
I administrative  

 regler kan der mere smidigt tages hensyn til særlige forhold, der måtte gøre  

 sig gældende på de enkelte udnyttelsesområder.
Forslaget til stk. 2 er  

 udformet i overensstemmelse hermed.
Omfanget af en evt. oplysningspligt på de enkelte udnyttelsesområder bør  

 efter Kulturministeriets opfattelse være begrænset til oplysninger om - den stedfundne værksudnyttelse, - brugerens identitet og adresse, hvorved rettighedshaveren sættes i stand  

 til at gøre sit vederlagskrav gældende, og - værksudnyttelsens karakter og omfang, hvorved rettighedshaveren sættes i  

 stand til at foretage en vederlagsberegning.
Endvidere bør der fastsættes tidsfrister for brugerens afgivelse af de  

 fornødne oplysninger.
Såfremt der er tale om en værksudnyttelse, der  

 administreres af en forvaltningsorganisation, skal oplysningerne gives til  

 denne.
I andre tilfælde skal oplysningerne gives til den pågældende  

 ophavsmand.
I den forbindelse bør det, som foreslået af Ophavsretsudvalget,  

 overvejes at fastsætte en regel om, at oplysningerne med frigørende virkning  

 kan gives til en af kulturministeren godkendt rettighedshaverorganisation, i  

 tilfælde hvor brugeren ikke kan finde frem til ophavsmanden.
Derimod finder ministeriet ikke, som anført af IFPI Danmark, Foreningen af  

 Danske Spillefilmproducenter, Foreningen af Danske Videogramdistributører og  

 Foreningen af Filmudlejere i Danmark, at de nærmere vilkår for offentlig  

 fremførelse af fonogrammer bør fastlægges i en bekendtgørelse.
Ministeriet må  

 være af den opfattelse, at sådanne vilkår mest hensigtsmæssigt baseres på  

 aftale mellem parterne, subsidiært at Ophavsretslicensnævnet tager stilling  

 hertil.
 Endelig bør der i bekendtgørelsen fastsættes sanktioner for manglende  

 iagttagelse af oplysningspligten, jf. lovforslagets § 79, der giver hjemmel  

 til at fastsætte bødestraf for overtrædelse af bestemmelser i de fastsatte  

 administrative forskrifter.
Til stk. 3 Forslaget til stk. 3 er nyt.
Forslaget indebærer, at såfremt brugeren af  

 et værk i henhold til tvangslicensbestemmelserne i § 35 eller § 68 ikke  

 betaler det vederlag, der er fastsat ved parternes aftale eller ved  

 Ophavsretslicensnævnets afgørelse, kan det ved dom fastslås, at den  

 pågældende værksudnyttelse kun kan foretages med ophavsmandens samtykke,  

 indtil betaling sker.
 Forslaget er baseret på en indstilling fra Ophavsretsudvalget i betænkning  

 nr. 1197/1990.
Som begrundelse for forslaget har udvalget anført, at det - år det gælder  

 tvangslicenser - er en forudsætning for, at rettighedshaverne faktisk får det  

 vederlag, de efter loven er berettigede til, at brugeren kan og vil betale.  

 Hvis brugeren konsekvent modsætter sig betaling af vederlag eller mangler  

 midler hertil, stiller tvangslicensen rettighedshaveren i en vanskelig  

 situation.
Rettighedshaveren er afskåret fra over for brugeren at nedlægge  

 forbud mod videre udnyttelse og kan alene gøre et vederlagskrav gældende.  

 Hvis brugeren ikke ønsker at betale vederlaget, kan betalingen udskydes i  

 lang tid, fx ved at udnytte alle muligheder for at rejse indsigelse mod  

 kravets berettigelse, beregningsformen osv.
Tvister om vederlagets størrelse kan indbringes for  

 Ophavsretslicensnævnet.
En afgørelse fra nævnet kan imidlertid ikke  

 umiddelbart anvendes som grundlag for en tvangsmæssig inddrivelse af  

 vederlaget.
En sådan inddrivelse forudsætter, at der er afsagt dom om  

 vederlagskravets eksistens og størrelse.
Når nævnets afgørelse foreligger,  

 kan rettighedshaveren derfor være nødsaget til at anlægge en inkassosag,  

 førend inddrivelsen kan påbegyndes.
Undlader brugeren at betale vederlag, som  

 følger af dommen i en inkassosag, må fuldbyrdelsen ske gennem en  

 udlægsforretning og tvangsrealisering af skyldnerens aktiver.
I praksis sker  

 det ofte, at man må opgive retsforfølgning, fordi den økonomiske risiko for  

 rekvirenten ikke står mål med fordringens størrelse.
Ophavsretsudvalget foreslår derfor, at der indføres en adgang for  

 rettighedshaverne til under visse omstændigheder at nedlægge forbud mod en  

 fortsat værksudnyttelse.
Udvalgets forslag omfatter alle tilfælde, hvor der  

 efter loven er givet en tvangslicensordning.
Udvalgets forslag har under høringen fået tilslutning fra Copy-Dan, Gramex  

 og Advokatrådet.
Gramex og Advokatrådet samt IFPI Danmark, Foreningen af  

 Danske Spillefilmproducenter, Foreningen af Danske Videogramdistributører og  

 Foreningen af Filmudlejere i Danmark finder endvidere, at fortsat  

 værksudnyttelse uden betaling burde kunne forbydes af fogedretten på begæring  

 af rettighedshaveren uden sædvanligt eksekutionsgrundlag.
Kulturministeriet kan principielt tilslutte sig Ophavsretsudvalgets  

 synspunkter, herunder at tvangslicensen alene bør kunne ændres til en eneret  

 ved dom.
Lovens tvangslicensbestemmelser skal efter ministeriets opfattelse  

 generelt ses på baggrund af, at der på visse områder gør sig en særlig  

 samfundsmæssig interesse gældende i henseende til, at en værksudnyttelse  

 efter loven skal kunne ske uden ophavsmændenes samtykke.
En suspension af en  

 tvangslicens bør derfor kun kunne ske efter en judiciel kontrol af, at  

 betingelserne for en sådan suspension er til stede.
Ministeriet har overvejet, om den af udvalget foreslåede ordning bør  

 omfatte alle lovens tvangslicensbestemmelser, eller om den bør begrænses til  

 enkelte af disse bestemmelser.
Resultatet er, at ministeriet finder det  

 rigtigst kun at gennemføre den af Ophavsretsudvalget foreslåede ordning på  

 områder, hvor der er tale om en kontinuerlig værksudnyttelse, dvs. ved  

 samtidig og uændret viderespredning af værker i kabelanlæg og anvendelse af  

 lydoptagelser i radio og fjernsyn mv.
 For så vidt angår de øvrige tvangslicensbestemmelser - fx fremstilling af  

 lydbøger i medfør af lovforslagets § 17, stk. 2, eller brug af værker i  

 undervisningsantologier efter lovforslagets § 18, stk. 1 - ses der efter  

 ministeriets opfattelse ikke at være konstateret et tilstrækkeligt behov for  

 at gennemføre en ordning, der indebærer, at en tvangslicens ved dom  

 konverteres til en eneret.
 I overensstemmelse hermed foreslås det i § 47, stk. 3, at såfremt brugeren  

 af et værk i henhold til tvangslicensbestemmelserne i lovforslagets §§ 35 og  

 68 ikke betaler det vederlag, der er fastsat ved parternes aftale eller ved  

 Ophavsretslicensnævnets afgørelse, kan det ved dom fastslås, at den  

 pågældende værksudnyttelse kun kan foretages med ophavsmandens samtykke,  

 indtil betaling sker.
Den foreslåede bestemmelse indebærer ikke nogen regulering af  

 betalingsterminer og frister.
Sådanne spørgsmål må afgøres på grundlag af  

 parternes aftale, Ophavsretslicensnævnets kendelse o.lign.
Når betaling ikke  

 har fundet sted efter sidste rettidige betalingsfrist, bør der efter  

 omstændighederne kunne afsiges dom om ændring af tvangslicensen til en  

 eneret.
Retsvirkningen af en dom, som suspenderer en tvangslicens, vil efter  

 forslaget til stk. 3 ophøre, når brugeren betaler det skyldige vederlag.
Til § 48 Til stk. 1 Forslaget til stk. 1 om Ophavsretslicensnævnets kompetence i sager om  

 samtidig og uændret viderespredning i kabelanlæg af værker, der udsendes i  

 radio eller fjernsyn, svarer til § 54, stk. 2, i den gældende lov, således  

 som bestemmelsen blev affattet ved lov nr. 1103 af 21. december 1994.
Til stk. 2 og 3 Forslagene til stk. 2 og 3 er nye.
Bestemmelserne vedrører radiofoniernes  

 såkaldte signalrettigheder efter lovforslagets § 69 i forhold til de i  

 lovforslagets § 13, stk. 1, 2. led, og § 17, stk. 3, foreslåede  

 aftalelicenser om optagelse af radio- og tv-udsendelser til brug henholdsvis  

 inden for undervisningsvirksomhed og til brug for syns- og hørehandicappede.
 Ophavsretsudvalgets flertal har i betænkning nr. 1197/1990 foreslået, at  

 radiofonierne på linie med ophavsmændene og udøvende kunstnere mv. skal være  

 omfattet af de aftalelicenser, der vedrører brug af radio- og tv-udsendelser.  

 Dette ville indebære, at når en bruger havde indgået en aftale med en  

 organisation, som omfatter en væsentlig del af danske radio- og  

 tv-foretagender, ville radiofonier, der ikke repræsenteres af organisationen,  

 herunder udenlandske radiofonier, blive bundet af de i aftalen fastsatte  

 vilkår, jf. lovforslagets § 50, stk. 1.
Et mindretal i udvalget, bestående af Danmarks Radios repræsentanter,  

 finder, at radiofonierne ikke bør omfattes af aftalelicensordninger.  

 Mindretallet anfører, at de nødvendige aftaler uden vanskeligheder vil kunne  

 træffes med de enkelte radio- eller tv-foretagender eller med disses  

 organisationer.
Dette synspunkt er under høringen fastholdt af Danmarks  

 Radio, TV 2 og UBOD.
Danmarks Radio og UBOD har endvidere anført, at  

 forslaget til § 48, stk. 2, synes at stride mod Den europæiske Overenskomst  

 om Beskyttelse af Fjernsynsudsendelser af 1960, der ikke ses at give adgang  

 til sådanne undtagelser fra eneretten, når det gælder optagelser af  

 radiofoniernes udsendelser.
Kulturministeriet kan delvis tilslutte sig det af udvalgsmindretallet  

 anførte.
I sammenligning med andre rettighedsgrupper er antallet af relevante  

 radiofonier så begrænset, at det ikke vil være forbundet med større problemer  

 at få kontakt til radiofonierne med henblik på at opnå disses samtykke til  

 udnyttelsen.
 På denne baggrund finder ministeriet, at eventuelle problemer i  

 forbindelse med klarering af radiofoniernes signalrettigheder på de nævnte  

 områder - undervisningsoptagelser og optagelser til brug for syns- og  

 hørehandicappede - bør søges løst ved gennemførelse af en ordning svarende  

 til den, der i dag efter ophavsretslovens § 54, stk. 2, gælder med hensyn til  

 radiofoniernes rettigheder til samtidig og uændret kabelviderespredning af  

 radio- og tv-udsendelser, jf. lovforslagets § 48, stk. 1.
Med hensyn til forholdet til Den europæiske Overenskomst finder  

 ministeriet, at denne overenskomst giver fornødent grundlag for forslagene  

 til § 48, stk. 2 og 3. Det følger af overenskomstens art. 1, stk. 1, litra d,  

 at radiofonierne har en eneret til optagelse af deres udsendelser.
En  

 undtagelse følger af art. 3, stk. 1, litra c, der åbner mulighed for i  

 national lovgivning at gennemføre en undtagelse fra eneretten, når en  

 optagelse eller gengivelse af en optagelse tjener undervisningsformål.
Med hensyn til anvendelsen af forslaget til § 48, stk. 2, i forhold til  

 bestemmelsen i § 17, stk. 3, om optagelse til fordel for syns- og  

 hørehandicappede bemærkes, at det inden for den internationale ophavsret er  

 et almindeligt anerkendt princip, at visse indskrænkninger af mindre  

 betydning kan gennemføres i national lovgivning uden udtrykkelig støtte i  

 internationale aftaler.
Dette gælder ikke mindst indskrænkninger, som er  

 begrundet i særlige sociale hensyn.
 På denne baggrund foreslås det i stk. 2, at såfremt et radio- eller  

 fjernsynsforetagende efter § 69 nægter at give samtykke til, at foretagendets  

 radio- eller fjernsynsudsendelser optages på en måde, som er nævnt i  

 lovforslagets § 13, stk. 1, 2. led, eller § 17, stk. 3, kan  

 Ophavsretslicensnævnet på begæring af hver af parterne meddele den fornødne  

 tilladelse og fastsætte nærmere vilkår herfor.
 Efter forslaget til stk. 3 finder bestemmelsen i stk. 2 kun anvendelse,  

 hvis en organisation af ophavsmænd har indgået en aftale, som omfattes af  

 lovforslagets § 50, jf. §§ 13 eller 17. Efter stk. 3, 2. pkt., skal  

 bestemmelsen i lovforslagets § 49 om en forældelsesfrist på 3 år finde  

 tilsvarende anvendelse.
Til § 49 Bestemmelsen i lovforslagets § 49 er ny.
Forslaget indeholder en generel  

 forældelsesfrist på 3 år for vederlagskrav i henhold til lovens  

 tvangslicensbestemmelser, dvs. lovforslagets § 17, stk. 2, § 18, stk. 1, § 35  

 og § 68. Forældelsesfristen på 3 år gælder efter forslaget til § 49, stk. 2,  

 også for ophavsmandens krav mod en organisation, der gør vederlagskravet  

 gældende.
Forældelsen afbrydes efter stk. 3 ved skriftligt påkrav.
På grund af henvisningen i lovforslagets § 51, stk. 3, gælder bestemmelsen  

 også for vederlagskrav i henhold til lovens aftalelicensbestemmelser, jf.  

 nærmere bemærkningerne til denne bestemmelse.
For så vidt angår forældelse af  

 krav på følgeretsvederlag henvises til lovforslagets § 38, stk. 5.
En 3-årig forældelsesfrist gælder allerede i dag med hensyn til den  

 generelle licensordning for kabelviderespredning i den gældende  

 ophavsretslovs § 22 a, stk. 5. Af lovmotiverne fra 1985 fremgår det bl.a., at  

 en længere forældelsesfrist vil skabe betydelige administrative  

 afregningsproblemer for forvaltningsorganisationen.
Endelig er forslaget til  

 § 49 i overensstemmelse med satellit- og kabeldirektivet, som i art. 9, stk.  

 2, foreskriver en forældelsesregel på mindst 3 år.
 Forslaget til § 49 er baseret på et forslag fra Ophavsretsudvalget i  

 betænkning nr. 1197/1990. Gramex og Copy-Dan har under høringen støttet  

 forslaget.
Kulturministeriet kan tilslutte sig Ophavsretsudvalgets forslag, som der  

 ligeledes har været enighed om på nordisk plan.
Ministeriet har navnlig lagt  

 vægt på, at organisationerne ved en 3-årig forældelsesfrist undgår at skulle  

 hensætte beløb til dækning af uanmeldte krav fra ophavsmænd i en længere  

 årrække.
 IFPI Danmark, Foreningen af Danske Spillefilmproducenter, Foreningen af  

 Danske Videogramdistributører og Foreningen af Filmudlejere i Danmark har  

 under høringen anført, at forslaget til § 49 også burde indeholde en  

 henvisning til lovforslagets § 39 vedrørende vederlag for  

 eksemplarfremstilling til privat brug.
 Kulturministeriet kan ikke være enig i de fremførte synspunkter under  

 hensyn til, at blankbåndsvederlaget - i modsætning til lovens  

 tvangslicensordninger - opkræves, uden at der er nogen direkte tilknytning  

 til en konkret værksudnyttelse.
 Forældelsen afbrydes efter forslaget til stk. 3 ved skriftligt påkrav,  

 hvorefter der begynder at løbe en ny 3-årig frist.
Til § 50 Forslaget til §§ 50 og 51 samler de regler, som er fælles for lovens  

 aftalelicensbestemmelser.
Forslaget om lovsystematisk at samle disse regler i et afsnit er baseret  

 på Ophavsretsudvalgets betænkning nr. 1197/1990. Udvalgets forslag er  

 begrundet i praktiske hensyn.
De gældende aftalelicensbestemmelser i  

 ophavsretslovens §§ 15 a og 22 er vanskeligt tilgængelige på grund af deres  

 sproglige formulering.
Hertil kommer, at der i lovforslagets §§ 13-14 og §  

 17, stk. 3, er stillet forslag om aftalelicens på tre nye områder.
Forslaget  

 til §§ 50 og 51 har til formål at undgå, at enslydende regler optræder for  

 mange gange i loven.
Under høringen har bl.a.
Samrådet for Ophavsret, IFPI Danmark, Foreningen  

 af Danske Spillefilmproducenter, Foreningen af Danske Videogramdistributører  

 og Foreningen af Filmudlejere i Danmark samt Sammenslutningen af Scenografer,  

 Instruktører og Filmarbejdere støttet udvalgets forslag.
Forslaget har  

 endvidere fået tilslutning fra de øvrige nordiske lande.
I Sverige er  

 ændringen allerede gennemført i foråret 1993.
Forslaget til § 50, stk. 1, indeholder kerneelementerne med hensyn til  

 aftalelicensvirkningen af kollektive aftaler på de områder, hvor en sådan  

 ordning er eller vil blive gennemført, jf. lovforslagets §§ 13-14, § 17, stk.  

 3, og § 30. Aftalelicensvirkningen forudsætter, at brugeren har indgået en  

 aftale om den pågældende værksudnyttelse med en rettighedshaverorganisation,  

 som repræsenterer en væsentlig del af danske ophavsmænd.
Virkningen af  

 aftalelicensen er, at brugeren må udnytte andre værker af samme art, selv om  

 ophavsmændene til disse værker står uden for organisationen og således ikke  

 repræsenteres af denne.
Ikke-repræsenterede ophavsmænd kan eventuelt nedlægge  

 forbud mod brug af deres værker.
En sådan forbudsret vil fremgå af den  

 pågældende aftalelicensbestemmelse, jf. forslaget til § 30, stk. 2.
Efter forslaget til § 50, stk. 2, giver en aftalelicensordning kun  

 brugeren ret til at benytte værker på den måde og på de vilkår, der følger af  

 aftalen.
Endvidere indeholder de enkelte aftalelicensbestemmelser i §§ 13-14,  

 § 17, stk. 3, og § 30 nærmere regler om det efter loven generelt tilladte  

 område for aftalelicenser.
En aftalelicens kan ikke anvendes uden for de  

 områder, der er fastlagt i de enkelte aftalelicensbestemmelser, dvs. at  

 aftaler, der rækker ud over det i loven nærmere beskrevne aftalelicensområde,  

 ikke har nogen virkning i forhold til udenforstående ophavsmænd, herunder  

 udenlandske rettighedshavere.
De i forslaget til § 50, stk. 2, fastsatte bestemmelser finder som noget  

 nyt også anvendelse på aftalelicensen i den gældende lovs § 22 om radio- og  

 fjernsynsforetagenders erhvervelse af udsendelsesrettigheder, jf.  

 lovforslagets § 30. Efter den gældende aftalelicensordning i § 22 har  

 ikke-repræsenterede ophavsmænd udelukkende krav på vederlag, som i givet fald  

 kan fastsættes af Tvangslicensnævnet.
Under de nordiske drøftelser har der  

 været enighed om, at generelle aftalelicensregler og principper også bør  

 gælde for rettighedserhvervelse på radio/tv-området.
Til § 51 Til stk. 1 Forslaget til stk. 1 svarer i hovedsagen til aftalelicensbestemmelsen i  

 den gældende ophavsretslovs § 15 a om fotokopiering til undervisningsbrug.  

 Som noget nyt foreslås det, at reglen også skal gælde i forhold til de nye  

 aftalelicenser i lovforslaget, dvs. forslaget til § 13 om optagelser til brug  

 i undervisning, forslaget til § 14 om erhvervsvirksomheders fotokopiering og  

 forslaget til § 17, stk. 3, om syns- og hørehandicappede.
Efter forslaget til stk. 1 gælder det, at den aftaleindgående  

 organisations regler om den interne vederlagsfordeling skal finde tilsvarende  

 anvendelse over for ikke-repræsenterede ophavsmænd.
Denne for aftalelicensen  

 centrale regel indebærer, at organisationen ikke må diskriminere ophavsmænd,  

 der står uden for organisationen.
Forslaget til stk. 1 er baseret på  

 Ophavsretsudvalgets betænkning nr. 1197/1990.
Til stk. 2 Forslaget til stk. 2, der bygger på Ophavsretsudvalgets betænkning nr.  

 1197/1990, viderefører den gældende aftalelicensbestemmelse i  

 ophavsretslovens § 15 a, stk. 3. Efter forslaget har ikke-repræsenterede  

 ophavsmænd under alle omstændigheder krav på individuelt vederlag, dvs. også  

 i tilfælde, hvor organisationen har fastsat regler om kollektiv anvendelse af  

 midler, som er opkrævet kollektivt på vegne af de efter loven individuelt  

 berettigede rettighedshavere.
 Kan ophavsmanden ikke blive enig med forvaltningsorganisationen om  

 størrelsen af det individuelle vederlag kan spørgsmålet indbringes for  

 Ophavsretslicensnævnet, jf. lovforslagets § 47, stk. 1.
Efter forslaget til stk. 2, 3. pkt., kan vederlagskravet alene rettes mod  

 organisationen.
Baggrunden for forslaget er, at det både for brugeren og  

 ophavsmanden er mest praktisk, at den aftalesluttende organisation påtager  

 sig at afregne til ikke-repræsenterede ophavsmænd og dermed friholder  

 brugeren for vederlagskrav fra disse.
Til stk. 3 Forslaget til stk. 3 indeholder en henvisning til bestemmelsen i  

 lovforslagets § 49 om forældelse, som skal finde tilsvarende anvendelse på  

 vederlagskrav i henhold til aftalelicensbestemmelserne i §§ 13-14, § 17, stk.  

 3, og § 30. Forslaget indebærer, at de individuelle vederlagskrav, som  

 ikke-repræsenterede ophavsmænd kan rejse i medfør af lovforslagets § 51, stk.  

 2, forældes 3 år efter den skete værksudnyttelse.
Til § 52 Bestemmelsen i lovforslagets § 52 om mægling ved aftalelicens er ny.  

 Bestemmelsen indebærer, at såfremt forhandlinger om indgåelse af sådanne  

 aftaler, som omhandles i aftalelicensbestemmelserne i lovforslagets §§ 13-14  

 og § 17, stk. 3, ikke fører til noget resultat, kan hver af parterne kræve  

 mægling.
Mæglingen skal efter forslaget til stk. 3 foretages af en  

 forligsmand, der udpeges af kulturministeren.
Forligsmanden kan bl.a.  

 fremsætte forslag til tvistens løsning og forlænge evt. eksisterende aftaler  

 i en kortere periode.
 Forslaget bygger på en indstilling fra Ophavsretsudvalget i betænkning nr.  

 1197/1990. Udvalgets indstilling svarer i store træk til den svenske lov fra  

 1980 om mægling i visse ophavsretstvister og til reglerne om mægling inden  

 for den kollektive arbejdsret, jf. lov om mægling i arbejdsstridigheder  

 (lovbekendtgørelse nr. 559 af 21. december 1971).
Som begrundelse har udvalget anført, at der på visse områder kan være  

 betydelige samfundsmæssige interesser forbundet med, at der indgås kollektive  

 aftaler om de udnyttelsesformer, der omfattes af en aftalelicens.
En  

 manglende aftale er ensbetydende med, at ophavsmændene har en eneret, som  

 giver mulighed for at blokere den pågældende værksudnyttelse.
Udvalget har på  

 denne baggrund overvejet, hvilke muligheder der er for at sikre, at en aftale  

 kommer i stand.
I valget mellem tvungen voldgift og mægling går udvalget ind  

 for den sidstnævnte mulighed som en mindre indgribende løsning.
Udvalget  

 henviser til, at erfaringerne fra den kollektive arbejdsret viser, at mægling  

 er et hensigtsmæssigt instrument til løsning af interessekonflikter.
Gennem  

 mægling kan det sikres, at forhandlingerne kommer i gang, og at de forløber  

 på en rimelig måde.
Mæglingsinstituttet kan ikke forhindre, at parterne i  

 visse tilfælde iværksætter konflikter, dvs. at der ikke indgås aftale, men  

 med regler om aftaleforlængelse mv. er der efter udvalgets opfattelse grund  

 til at antage, at sådanne skridt kun vil blive taget i få tilfælde.
Udvalgets flertal foreslår, at mæglingsinstituttet kun skal finde  

 anvendelse på aftalelicensområder, hvor der i praksis har vist sig at kunne  

 opstå problemer med at få en aftale i stand.
Mæglingsreglerne foreslås af  

 flertallet herefter indført vedrørende aftalelicensen for optagelse af radio-  

 og fjernsynsudsendelser til brug i undervisningsvirksomhed, jf. lovforslagets  

 § 13, stk. 1, 2. led, og eksemplarfremstilling til syns- og hørehandicappede,  

 jf. lovforslagets § 17, stk. 3.
Et mindretal finder, at der også på andre aftalelicensområder vil kunne  

 opstå problemer med hensyn til at få en aftale i stand.
Mindretallet foreslår  

 derfor, at der også skal være mulighed for mægling efter  

 aftalelicensbestemmelserne i lovforslagets § 13, stk. 1, 1. led, § 14 og §  

 30.
Copy-Dan har under høringen frarådet indføjelsen af mæglingsregler i  

 ophavsretsloven.
Copy-Dan henviser bl.a. til, at de foreslåede regler har et  

 uhensigtsmæssigt indhold, og at der savnes afgørende argumenter for, at  

 behovet for en lovreguleret mægling er større for de i lovforslagets § 13,  

 stk. 1, 2. led, og § 17, stk. 3, omhandlede aftalelicenser end for de øvrige  

 aftalelicensbestemmelser.
 Kulturministeriet kan tilslutte sig Ophavsretsudvalgets generelle  

 overvejelser om indførelse af et ophavsretligt mæglingsinstitut i forbindelse  

 med aftaler, hvis indgåelse vil udløse en aftalelicens.
 Hvad angår spørgsmålet om, på hvilke aftalelicensområder mægling skal  

 kunne iværksættes, kan ministeriet tilslutte sig udvalgsflertallets forslag  

 om, at aftalelicenserne i lovforslagets § 13, stk. 1, 2. led, og § 17, stk.  

 3, om optagelse af radio- og tv-udsendelser inden for undervisningsvirksomhed  

 og eksemplarfremstilling til syns- og hørehandicappede bør være omfattet af  

 den foreslåede bestemmelse om mægling.
Ministeriet kan imidlertid også tiltræde udvalgsmindretallets forslag om,  

 at der også bør være mulighed for mægling på andre aftalelicensområder.
Det  

 gælder lovforslagets § 13, stk. 1, 1. led, om fotokopiering inden for  

 undervisningsvirksomhed og § 14 om fotokopiering inden for erhvervsvirksomhed  

 mv.
Ministeriet har herved navnlig lagt vægt på, at der siden aftalelicensens  

 gennemførelse i 1985 har været ført langvarige forhandlinger mellem på den  

 ene side Copy-Dan og på den anden side offentlige myndigheder med ansvar for  

 undervisningsinstitionerne, og at der på en række områder endnu ikke er  

 indgået dækkende aftaler.
Desuden findes der i såvel Norge som Sverige  

 allerede i dag en lovreguleret mulighed for mægling i forbindelse med  

 fotokopiering inden for undervisningsvirksomhed.
 For så vidt angår lovforslagets § 14 er ministeriet af den opfattelse, at  

 erfaringerne på undervisningsområdet kunne tale for, at der allerede ved  

 gennemførelsen af en aftalelicens for fotokopiering i erhvervsvirksomheder  

 mv. etableres mulighed for anvendelse af et mæglingsinstitut.
Kulturministeriet kan derimod ikke tilslutte sig udvalgsmindretallets  

 forslag om mægling i forbindelse med aftalelicensen for radiofoniernes  

 erhvervelse af udsendelsesrettigheder, jf. lovforslagets § 30. Denne  

 aftalelicens har fungeret siden 1961, uden at der i denne periode har vist  

 sig behov for mægling el.lign.
Parterne har i alle tilfælde selv kunnet  

 forhandle sig frem til en løsning.
 På denne baggrund foreslås det at indføre mulighed for mægling med hensyn  

 til aftalelicensbestemmelserne i lovforslagets §§ 13 og 14 samt § 17, stk. 3.
Krav om mægling skal efter forslaget til § 52, stk. 2, fremsættes overfor  

 kulturministeren.
Mægling skal kunne iværksættes dels i situationer, hvor der  

 under løbende forhandlinger savnes konkrete fremskridt, dels i tilfælde, hvor  

 en forhandlingsberettiget part vægrer sig ved at indlede forhandlinger.
Det  

 er således ikke nogen betingelse, at forhandlingerne skal være erklæret for  

 brudt sammen el.lign., for at en af parterne kan kræve mægling.
Forligsmanden, som i henhold til forslagets § 52, stk. 3, udpeges af  

 kulturministeren, skal være uafhængig af den konkrete sags parter og må ikke  

 have personlige interesser i udfaldet af den konkrete forhandling.  

 Forligsmanden skal basere forhandlingerne på de løsningsforslag, som parterne  

 måtte have fremlagt, jf. stk. 3, 2. pkt.
Sådanne løsningsforslag vil også  

 kunne suppleres med forslag til løsning af konkrete problemer, som ikke  

 tidligere har været fremsat af parterne, jf. stk. 4, 1. pkt.
Endvidere vil  

 forligsmanden kunne foreslå parterne at lade tvister afgøre ved voldgift, jf.  

 stk. 3, 3. pkt.
Forligsmandens særlige kompetence ligger i, at han i medfør af forslagets  

 § 52, stk. 5, kan forlænge gyldighedsperioden for eksisterende aftaler,  

 således at en igangværende forhandling ikke forstyrres af, at en aftale  

 udløber.
Herved sikres det, at der først kan iværksættes konflikt, når  

 forhandlingsmulighederne er udtømt.
Forligsmanden kan i henhold til stk. 4,  

 1. pkt., kræve, at mæglingsforslag bliver forelagt parternes kompetente  

 organer til vedtagelse eller forkastelse inden en af ham nærmere fastsat  

 frist.
Forligsmandens kompetence til at forlænge aftaler ophører to uger efter,  

 at begge parter har taget stilling til et endeligt mæglingsforslag eller et  

 forslag om voldgiftsbehandling, jf. stk. 5, 2. pkt.
Den ophører endvidere to  

 uger efter, at forligsmanden har meddelt, at der ikke er basis for at  

 fremsætte sådanne forslag.
 Skønner forligsmanden, at der ikke er basis for at fremsætte et  

 mæglingsforslag, eller hvis parterne forkaster et fremsat forslag, påhviler  

 det forligsmanden at underrette kulturministeren herom, jf. forslagets § 52,  

 stk. 4, 2. pkt.
 Den, der er eller har været forligsmand, må efter forslaget til § 52, stk.  

 6, ikke ubeføjet røbe eller udnytte, hvad han har fået kendskab til som  

 forligsmand.
Til kapitel 3 I lovforslagets kap. 3 reguleres ophavsrettens overgang til andre.  

 Grundbestemmelserne om overdragelse af ophavsret i den gældende ophavsretslov  

 videreføres stort set uændrede i lovforslagets kap. 3. Det gælder navnlig  

 forslaget til § 53, stk. 1, der fastslår ophavsrettens overdragelighed, og  

 forslaget til § 53, stk. 2, hvorefter overdragelse af eksemplarer ikke  

 indbefatter overdragelse af ophavsretten.
Hertil kommer den såkaldte  

 specialitetsgrundsætning i forslaget til § 53, stk. 3, og forslaget til § 56,  

 hvorefter overdragelse af ophavsret ikke giver erhververen ret til at ændre  

 eller videreoverdrage værket, medmindre ændringen eller videreoverdragelsen  

 er sædvanlig eller åbenbart forudsat.
Specialitetsgrundsætningen i § 53, stk.  

 3, indebærer, at når ophavsmanden har overdraget en anden sin ret til at  

 udnytte værket på en bestemt måde eller ved bestemte midler, giver  

 overdragelsen ikke erhververen ret til at udnytte værket på andre måder eller  

 ved andre midler.
Forslaget til kap. 3 indebærer i øvrigt en modernisering og forenkling af  

 de gældende bestemmelser.
Det foreslås således, at de særlige bestemmelser om  

 forlagsaftaler udgår af loven og erstattes af nye generelt formulerede  

 bestemmelser, der vedrører alle aftaletyper, fx. også filmatiseringsaftaler.  

 Det drejer sig bl.a. om forslaget til § 57 vedrørende afregning og kontrol,  

 og forslaget til § 54, der fastlægger under hvilke betingelser ophavsmanden  

 kan hæve en aftale om overdragelse af ophavsret, som ikke er udnyttet af  

 erhververen.
Bestemmelsen i lovforslagets § 55, der har karakter af et supplement til  

 specialitetsgrundsætningen i forslaget til § 53, stk. 3, bygger på et forslag  

 fra Ophavsretsudvalget.
Bestemmelsen fastslår, efter hvilke principper  

 ophavsmanden kan opsige overdragelsen af udnyttelsesformer, der ikke er  

 udtrykkeligt specificerede i en aftale, og som ikke er udnyttet af  

 erhververen.
Formålet med såvel § 54 som § 55 er at hindre, at erhververen  

 blokerer for udnyttelsesformer uden selv at iværksætte dem.
Herudover har Ophavsretudvalget - som et yderligere supplement til  

 specialitetsgrundsætningen - foreslået en særlig fortolknings- og  

 bevisbyrderegel.
Udvalgsforslaget indebærer, at såfremt der er tvivl om  

 omfanget af en overdragelse af ophavsret, og den omtvistede udnyttelsesform  

 ikke er udtrykkeligt nævnt i aftalen, anses retten hertil ikke for  

 overdraget, medmindre erhververen godtgør, at overdragelsen var tilsigtet af  

 parterne.
Under høringen har forslaget om en bevisbyrderegel af den nævnte karakter  

 mødt kritik fra bl.a.
Dansk Arbejdsgiverforening, Dansk Industri, Danmarks  

 Radio, Den Danske Forlæggerforening, Danske Dagblades Forening, Dansk  

 Dataforening, Det kgl.
Teater og Danske Teaterlederes Fællesråd.
Det anføres  

 bl.a., at der ikke er påvist noget behov for at fravige dansk rets  

 almindelige fortolknings- og bevisbyrderegler.
 Kulturministeriet er enig i de under høringen anførte synspunkter.  

 Ministeriet har herved navnlig lagt vægt på, at grundbestemmelserne i kap. 3  

 og tilbagefaldsrettighederne i §§ 54 og 55 må antages at være tilstrækkelige  

 til at skabe det af udvalget ønskede incitament til, at parterne formulerer  

 kontrakter klart og udførligt.
 Ophavsretsudvalget har endvidere stillet forslag om, at bestemmelserne om  

 overdragelse i kap. 3 ikke grundlæggende skal kunne fraviges til skade for  

 ophavsmanden.
Under høringen har Sammenslutningen af Scenografer, Instruktører og  

 Filmarbejdere, Dansk Forfatterforening, Dansk Komponistforening, Danske  

 Populær Autorer og Danske Jazz, Beat og Folkemusik Autorer støttet udvalgets  

 forslag, medens Den Danske Forlæggerforening, IFPI Danmark, Foreningen af  

 Danske Spillefilmsproducenter, Foreningen af Danske Videogramdistributører og  

 Foreningen af Filmudlejere i Danmark, Det kgl.
Teater og Danske Teaterlederes  

 Fællesråd finder, at det almindelige princip om aftalefrihed ved overdragelse  

 af ophavsrettigheder bør fastholdes.
Efter Kulturministeriets opfattelse er der ikke påvist et tilstrækkeligt  

 behov for at fravige det i dansk ret almindeligt gældende princip om  

 aftalefrihed, når det gælder overdragelse af ophavsret.
I overensstemmelse  

 hermed opretholdes i lovforslaget et udgangspunkt om aftalefrihed mellem  

 parterne.
 Overskrifterne »Særlige bestemmelser om aftaler om indspilning af  

 film« og »Særlige bestemmelser om edb-programmer frembragt i  

 ansættelsesforhold« til lovforslagets §§ 58 og 59 er delvis nye.  

 Overskrifterne markerer, at de nævnte bestemmelser indebærer en fravigelse af  

 visse af de almindelige bestemmelser i lovens kap. 3 om ophavsrettens  

 overgang til andre.
Dette gælder fx forslaget til § 58, hvorefter filmproducenten, når intet  

 andet er aftalt, er legitimeret til at råde over filmen ved  

 eksemplarfremstilling, spredning, offentlig fremførelse samt  

 eftersynkronisering og tekstning.
Filmformodningsreglen i § 58, der indebærer  

 en vis ret for en filmproducent til at foretage ændringer, fx ved tekstning,  

 indebærer også en fravigelse af bestemmelsen i lovforslagets § 56, hvorefter  

 overdragelse af ophavsret ikke giver erhververen ret til at ændre værket,  

 medmindre andet er aftalt.
 Forslaget til § 59, hvorefter ophavsretten til et edbprogram, der er  

 frembragt af en arbejdstager under udførelsen af dennes arbejde eller efter  

 arbejdsgiverens anvisninger, når intet andet er aftalt, overgår til  

 arbejdsgiveren, indebærer en fravigelse af specialitetsgrundsætningen i § 53,  

 stk. 3, og tilbagefaldsretten i § 55.
 Endelig er der som led i ophævelsen af fotografiloven foreslået en ny  

 bestemmelse i § 60 vedrørende bestilte portrætbilleder.
Til § 53 Til stk. 1 Efter den gældende lovs § 27, stk. 1, 1. pkt., kan ophavsmanden med den  

 begrænsning, der følger af lovens § 3, helt eller delvis overdrage sin ret  

 til at råde over værket.
 Forslaget til stk. 1 medfører den ændring i forhold til den gældende  

 bestemmelse, at udtrykket »sin ret til at råde over værket« ændres  

 til »sine rettigheder efter denne lov«. Ændringen, der er af  

 redaktionel karakter, bygger på et forslag fra Ophavsretsudvalget i  

 betænkning nr. 1197/1990.
Forslaget til stk. 1 indeholder endvidere - ud over en henvisning til  

 forslagets § 3 om droit moral - en henvisning til lovforslagets § 38,  

 hvorefter retten til følgeretsvederlag udgør en begrænsning i det almindelige  

 princip om ophavsrettens overdragelighed.
Henvisningen har alene præciserende  

 karakter, idet det allerede følger af bestemmelsen i lovforslagets § 38, stk.  

 4, at retten til følgeretsvederlag er personlig og uoverdragelig.
Til stk. 2 Forslaget til stk. 2 om overdragelse af eksemplarer svarer til § 27, stk.  

 1, 2. pkt., i den gældende lov.
Til stk. 3 Forslaget til stk. 3 vedrørende den ovenfor nævnte  

 specialitetsgrundsætning svarer med en redaktionel ændring til den gældende  

 lovs § 27, stk. 1, 3. pkt. Ændringen indebærer, at udtrykket »gøre  

 værket tilgængeligt for almenheden« erstattes med ordene »udnytte  

 værket«.
Formålet med ændringen er at præcisere, at bestemmelsen også  

 gælder ved aftaler om eksemplarfremstilling.
Til stk. 4 Efter forslaget til stk. 4 kan bestemmelserne i lovforslagets §§ 54-59 om  

 overdragelse af ophavsret fraviges ved aftale mellem parterne, medmindre  

 andet er fastsat i de enkelte bestemmelser.
Dette udgangspunkt om  

 fravigelighed svarer til gældende ret, jf. ophavsretslovens § 27, stk. 2.
 Et flertal i Ophavsretsudvalget har i betænkning nr. 1197/1990 foreslået  

 det modsatte udgangspunkt, således at bestemmelserne om overdragelse ikke  

 skulle kunne fraviges ved aftale, medmindre andet er fastsat.  

 Udvalgsflertallets forslag vedrører alle bestemmelser i kap. 3 og begrundes  

 med, at der på ophavsrettens område i en del tilfælde kan være behov for i  

 aftalerelationer at beskytte ophavsmændene.
Et mindretal i udvalget finder ikke, at der bør gennemføres nye  

 ufravigelige regler om overdragelse af ophavsrettigheder.
Mindretallet  

 anfører, at ophavsretsområdet fortsat bør hvile på princippet om  

 aftalefrihed.
En begrænsning af aftalefriheden bør alene komme på tale,  

 såfremt der kan påvises et reelt beskyttelsesbehov, som ikke er  

 tilstrækkeligt tilgodeset gennem aftalelovens regler, herunder domstolenes  

 mulighed for efter aftalelovens § 36 at tilsidesætte urimelige aftaler.
Dansk Forfatterforening, Dansk Komponistforening og Sammenslutningen af  

 Scenografer, Instruktører og Filmarbejdere har under høringen støttet  

 forslaget om at ændre udgangspunktet, således at bestemmelserne om  

 overdragelse ikke kan fraviges ved aftale, medmindre andet er fastsat.
Som  

 begrundelse anføres, at et udgangspunkt om aftalefrihed forudsætter, at  

 aftaleparterne organisatorisk er lige stærke, hvilket efter de nævnte  

 organisationers opfattelse ikke er tilfældet i dag.
Den Danske Forlæggerforening, Danske Reklamebureauers Brancheforening, Det  

 kgl.
Teater, Danske Teaterlederes Fællesråd samt IFPI Danmark, Foreningen af  

 Danske Spillefilmproducenter, Foreningen af Danske Videogramdistributører og  

 Foreningen af Filmudlejere i Danmark har under høringen støttet forslaget om  

 fastholdelse af det almindelige princip om aftalefrihed.
Spørgsmålet om fravigelighed af lovens bestemmelser om overdragelse har  

 været drøftet med de andre nordiske lande.
Der har her ikke været tilslutning  

 til det danske udvalgsflertals forslag om, at overdragelsesbestemmelserne som  

 udgangspunkt skal være ufravigelige.
Der er heller ikke stillet forslag herom  

 fra de andre nordiske revisionsudvalg.
 På denne baggrund finder Kulturministeriet ikke, at der foreligger et  

 tilstrækkeligt grundlag for - som foreslået af Ophavsretsudvalget - at  

 fravige det i dansk formueret almindeligt gældende princip om aftalefrihed.  

 Ministeriet lægger herved vægt på, at der i aftaleloven findes de fornødne  

 bestemmelser til beskyttelse af en svagere part, samt at ophavsmændenes  

 beskyttelsesbehov i aftalerelationer allerede i vid udstrækning er særligt  

 tilgodeset ved bestemmelserne om overdragelse af ophavsrettigheder i  

 lovforslagets §§ 53-57.
Kulturministeriet foreslår derfor, at den gældende lovs udgangspunkt,  

 hvorefter bestemmelserne om overdragelse af ophavsret i §§ 54-59 kan fraviges  

 ved aftale mellem parterne, opretholdes.
Den eneste undtagelse herfra er  

 forslaget til § 57 om afregning og kontrol, jf. nærmere bemærkningerne til  

 denne bestemmelse.
Til § 54 Bestemmelsen i lovforslagets § 54 er ny.
Forslaget indebærer dels en  

 almindelig pligt for erhververen til at udnytte værket dels en  

 tilbagefaldsret for ophavsmanden, hvorefter aftalen kan hæves, hvis  

 erhververen ikke har udnyttet værket inden en rimelig tid eller senest inden  

 5 år fra det tidspunkt, hvor aftalen er opfyldt fra ophavsmandens side.  

 Bestemmelsen kan fraviges ved aftale, jf. lovforslagets § 53, stk. 4.
Forslaget er baseret på en indstilling fra et flertal i Ophavsretsudvalget  

 i betænkning nr. 1197/1990. Udvalgsflertallets forslag er bl.a. begrundet i  

 et ønske om at ophæve de detaljerede regler for de forskellige aftaletyper og  

 erstatte dem med få, generelle regler om overdragelse af ophavsrettigheder.  

 Endvidere er flertallet af den opfattelse, at en erhverver ikke bør kunne  

 blokere for en række udnyttelsesformer i tilfælde, hvor han ikke selv inden  

 for en rimelig tid har iværksat en udnyttelse af værket.
Udvalgsforslaget  

 forudsætter en udnyttelsespligt for erhververen.
Et mindretal finder, at den af udvalgsflertallet foreslåede bestemmelse  

 påfører erhververen en uacceptabel risiko ved at give ophavsmanden en ret til  

 at hæve en aftale, når værket ikke udnyttes.
Endvidere finder mindretallet,  

 at den foreslåede udnyttelsesfrist på 5 år er for kort.
Under høringen har Dansk Musikforlæggerforening, Den Danske  

 Forlæggerforening og Dansk Industri vendt sig mod udvalgsflertallets forslag,  

 idet man foretrækker særlige regler for de enkelte aftaletyper.
Andre  

 høringsinstanser har støttet forslaget, men går ind for en kortere  

 udnyttelsesfrist.
Dette gælder Dansk Forfatterforening (2 år), Danske Jazz,  

 Beat og Folkemusik Autorer (2 år), Udvalget til Beskyttelse af Videnskabeligt  

 Arbejde (1 år), Fællesrådet for Udøvende Kunstnere (3 år) og Statens  

 Musikråd, som også fremhæver, at 5-års fristen er for lang for så vidt angår  

 samtidsmusik.
Forslaget har endvidere under forudsætning af fravigelighed  

 fået støtte af Dansk Arbejdsgiverforening og Danmarks Radio, medens  

 Sammenslutningen af Scenografer, Instruktører og Filmarbejdere foretrækkker  

 en ufravigelig regel.
 Kulturministeriet kan tiltræde udvalgsflertallets forslag, idet  

 ministeriet dog som nævnt ikke finder, at bestemmelsen bør være ufravigelig.
Efter ministeriets opfattelse kan de af bl.a. udvalgets mindretal  

 fremførte betænkeligheder ikke tillægges samme vægt, når bestemmelsen efter  

 lovforslaget gøres fravigelig.
Parterne vil således frit kunne aftale enten,  

 at fristen skal være kortere eller længere, eller at der ikke i deres  

 indbyrdes aftaleforhold skal gælde nogen udnyttelsesfrist.
Den foreslåede  

 bestemmelse viderefører i en vis udstrækning allerede gældende bestemmelser.  

 For så vidt angår musikforlagsaftaler er der fx efter den gældende  

 ophavsretslovs § 36 en udnyttelsesfrist på 4 år, efter hvilket tidspunkt  

 ophavsmanden kan hæve aftalen.
Ministeriet finder i øvrigt, at en bestemmelse  

 af den foreslåede karakter må anses for rimelig i betragtning af den stærke  

 interesse en ophavsmand normalt må antages at have i, at et værk udnyttes så  

 hurtigt som muligt.
Den af udvalgsflertallet foreslåede maksimumsfrist på 5  

 år må derfor efter ministeriets opfattelse anses for rimelig.  

 Kulturministeriet finder det ligeledes naturligt, at udvalgets forudsætning  

 om en udnyttelsespligt for erhververen kommer til at fremgå af selve  

 lovteksten.
I overensstemmelse hermed indeholder forslaget til § 54, 1. pkt.,  

 en almindelig pligt for erhververen til at udnytte værket.
Tilbagefaldsretten i forslagets § 54 består i en adgang for ophavsmanden  

 til at hæve aftalen, hvis erhververen ikke har udnyttet værket inden for en  

 rimelig tid eller senest 5 år efter, at ophavsmanden har opfyldt aftalen.
I  

 overensstemmelse med Ophavsretsudvalgets forslag indebærer en hæveadgang i  

 almindelighed, at ophavsmanden uden varsel kan trække sine rettigheder  

 tilbage.
Hvad der skal forstås ved udtrykket »rimelig tid« må  

 afgøres konkret under hensyn til karakteren af det enkelte værk og den  

 relevante udnyttelsesform.
En vis vejledning vil efter ministeriets  

 opfattelse kunne hentes i de udnyttelsesfrister, som findes i den gældende  

 ophavsretslov, hvor der for offentlige fremførelser er en frist på 3 år (§  

 32), for almindelige forlagsaftaler 2 år (§ 36), for musikforlagsaftaler 4 år  

 (§ 36) og for filmatiseringsaftaler 5 år (§ 41).
 Har ophavsmanden i løbet af kontraktforholdet givet afkald på at gøre sin  

 tilbagefaldsret gældende, fx i forbindelse med en genforhandling af  

 kontrakten, løber der en ny frist, medmindre andet er aftalt.
 En aftale om, at der ikke skal gælde nogen udnyttelsesfrist, eller at  

 fristen skal vare i en betragtelig årrække, vil evt. kunne tilsidesættes i  

 henhold til aftalelovens § 36 om urimelige aftaler.
Forslaget til § 54 regulerer alene spørgsmålet om ophavsmandens  

 tilbagefaldsret.
Bestemmelsen udelukker ikke, at erhververens manglende  

 udnyttelse af værket kan indebære en misligholdelse af kontrakten, som giver  

 ophavsmanden et krav på erstatning og/eller adgang til at hæve kontrakten.
Om  

 en sådan misligholdelse og erstatningspligt mv. foreligger, må afgøres efter  

 kontraktrettens almindelige regler.
Forslaget til § 54 gentager ikke de i dag gældende regler om, at  

 ophavsmanden kan beholde allerede oppebåret honorar i tilfælde af ophævelse  

 på grund af erhververens manglende opfyldelse af udnyttelsespligten, jf. den  

 gældende ophavsretslovs § 36, stk. 2. Et sådant forskudshonorar kan typisk  

 opfattes som et vederlag for erhververens fortrinsret til at udnytte værket.  

 Det vil derfor normalt være klart, at ophavsmanden er berettiget til at  

 beholde det modtagne honorar.
I lighed med flertallet i Ophavsretsudvalget  

 finder Kulturministeriet ikke nogen grund til at videreføre den gældende  

 bestemmelse i § 36, stk. 2.
 Forslaget til § 54 finder kun anvendelse på aftaler, der indgås efter  

 lovens ikrafttræden, jf. overgangsbestemmelsen i lovforslagets § 91, stk. 1.
Til § 55 Bestemmelsen i lovforslagets § 55 er ny.
Efter forslaget kan ophavsmanden  

 med rimeligt varsel opsige en overdragelse af rettighederne til  

 udnyttelsesformer, der ikke udtrykkeligt er specificerede i aftalen, når 3 år  

 er forløbet efter det tidspunkt, hvor aftalen er opfyldt fra hans side, og  

 erhververen ikke forinden har iværksat disse udnyttelsesformer.
Bestemmelsen  

 kan fraviges ved aftale, jf. forslaget til § 53, stk. 4.
 Forslaget til § 55 skal ses i sammenhæng med forslaget til § 54, hvorefter  

 ophavsmanden har en generel tilbagefaldsret ved erhververens manglende  

 udnyttelse af værket.
Den foreslåede bestemmelse bygger på et forslag fra flertallet i  

 Ophavsretsudvalget i betænkning nr. 1197/1990. Flertallet begrunder forslaget  

 med, at det er vigtigt, at en erhverver ikke kan blokere for uspecificerede  

 udnyttelsesformer uden selv at iværksætte dem.
Efter udvalgsforslaget skal  

 bestemmelsen være ufravigelig.
Et mindretal i udvalget har vendt sig imod forslaget om, at bestemmelsen  

 skal være ufravigelig.
Efter mindretallets opfattelse har flertalsforslaget i  

 øvrigt et indhold, der gør det vanskeligt at forudse, hvorledes bestemmelsen  

 vil virke i praksis.
Flertalsforslaget om en tilbagefaldsret med hensyn til uspecificerede  

 udnyttelsesformer har fået tilslutning fra bl.a.
Fællesrådet for Udøvende  

 Kunstnere og Danske Jazz, Beat og Folkemusik Autorer, der imidlertid har  

 foreslået opsigelsesfristen nedsat til henholdsvis 1 og 2 år.
Endvidere har  

 Sammenslutningen af Scenografer, Instruktører og Filmarbejdere støttet  

 forslaget om at gøre bestemmelsen ufravigelig, medens Danmarks Radio finder,  

 at den bør være fravigelig.
 Den danske Forlæggerforening, Dansk Musikforlæggerforening og Dansk  

 Industri har generelt udtalt sig mod forslaget.
Kulturministeriet kan tiltræde udvalgsflertallets synspunkter, idet  

 ministeriet dog finder, at forslaget bør suppleres med et varslingskrav i  

 selve lovteksten.
For så vidt angår spørgsmålet om ufravigelighed henvises  

 til bemærkningerne til forslagets § 53, stk. 4.
Forslaget til § 55 finder kun anvendelse, såfremt overdragelsen omfatter  

 udnyttelsesformer, der ikke udtrykkeligt er specificerede i en aftale.
En  

 udnyttelsesform anses ikke for udtrykkeligt specificeret i aftalen, hvis  

 udnyttelsesformen fremgår af generelle, abstrakte afgrænsninger.
Bestemmelsen  

 vil således naturligt finde anvendelse på aftaler, der blot indeholder en  

 henvisning til, at »alle rettigheder«, »den fulde og  

 uindskrænkede overdragelige ophavsret« eller »enhver ret til  

 mangfoldiggørelse og udgivelse i enhver teknik« er overdraget.
Foreligger der en konkretiseret beskrivelse af den eller de  

 udnyttelsesformer, som omfattes af overdragelsen, finder bestemmelsen ikke  

 anvendelse.
Dette gælder fx, hvis den overdragne udnyttelsesform beskrives  

 som »retten til at udgive i bogform«, »retten til udsendelse i  

 radio og tv« eller »retten til at filmatisere«.
 Såfremt en aftale specificerer visse udnyttelsesrettigheder, men tillige  

 indeholder mere generelle formuleringer, finder reglen ligeledes anvendelse,  

 men i så fald alene med hensyn til de ikke specificerede udnyttelsesformer.
 Forslaget til § 55 giver ophavsmanden ret til at opsige overdragelsen af  

 de uspecificerede rettigheder, som erhververen ikke har udnyttet inden 3 år,  

 efter at aftalen er opfyldt af ophavsmanden fx ved aflevering af et  

 manuskript til en forlægger el.lign.
Tilbagefaldsretten efter § 55 er betinget af, at ophavsmanden giver  

 erhververen et »rimeligt varsel«.
Heri ligger, at erhververen efter  

 ophavsmandens meddelelse skal have rimelig tid til at iværksætte en efter  

 aftalen mulig værksudnyttelse og således opfylde sin udnyttelsespligt.
Værket  

 skal ikke nødvendigvis i dette tidsrum være udgivet el.lign.
Efter  

 ministeriets opfattelse må det efter omstændighederne anses for  

 tilstrækkeligt, at erhververen træffer rimelige forberedelser til  

 værksudnyttelsen og fremmer denne uden unødig forsinkelse.
Det vil fx kunne  

 være tilfældet ved produktion af større tv-serier og ved opførelse af  

 bygningsværker.
Bestemmelsen har til formål at mindske erhververens risiko  

 for et formuetab, som vil kunne opstå, hvis ophavsmanden uden varsel kunne  

 opsige en rettighedsoverdragelse, som erhververen havde påregnet at gøre brug  

 af og evt. satset på økonomisk.
Ophavsmandens varsling skal afgives enten op til 3-års fristens udløb  

 eller efter dette tidspunkt.
Bestemmelsen kan ikke anses for opfyldt, hvis  

 ophavsmanden allerede ved kontraktens indgåelse eller i begyndelsen af  

 kontraktens løbeperiode giver erhververen varsel om, at han vil benytte sig  

 af sin ret til opsigelse.
Har erhververen uagtet ophavsmandens meddelelse og  

 varsling ikke udnyttet værket, kan ophavsmanden gøre tilbagefaldsretten  

 gældende i medfør af forslaget til § 55.
Der er ikke i forslaget til § 55 taget stilling til, hvorledes  

 ophavsmanden kan udnytte de tilbagefaldne rettigheder.
Den tilbagefaldne  

 udnyttelsesret kan efter omstændighederne efter konkurrenceretlige  

 grundsætninger være begrænset i forhold til erhververens interesser.  

 Forslaget til § 55 har heller ikke konsekvenser for dansk rets almindelige  

 regler om misligholdelse af kontrakter.
Til § 56 Til stk. 1 Efter den gældende ophavsretslovs § 28, stk. 1, giver overdragelse af  

 ophavsret ikke erhververen ret til at ændre værket, når ikke andet er aftalt.  

 Forslaget til § 56, stk. 1, medfører den ændring, at værket ikke må ændres  

 »medmindre ændringen er sædvanlig eller åbenbart forudsat«.  

 Bestemmelsen kan fraviges ved aftale, jf. lovforslagets § 53, stk. 4.
Ophavsretsudvalget har i betænkning nr. 1197/1990 foreslået, at det i  

 loven præciseres, at overdragelse af ophavsret ikke giver erhververen ret til  

 at ændre værket i større omfang, end hvad der er sædvanligt eller åbenbart  

 forudsat ved udnyttelsen af den overdragne ret.
Udvalgsforslaget indebærer,  

 at udgangspunktet vedrørende erhververens ændringsret vendes i forhold til  

 den gældende bestemmelse.
Bestemmelsen er i udvalgsforslaget ufravigelig.
Som begrundelse for forslaget anfører udvalget, at det ved mange former  

 for overdragelse af udnyttelsesretten til et værk vil stå klart, at  

 erhververen må være berettiget til at foretage større eller mindre ændringer  

 af værket.
Aftaler om overdragelse af retten til at filmatisere en roman vil  

 fx typisk indebære, at romanen må bearbejdes i form af en drejebog.
På samme  

 måde må forlæggeren til et skønlitterært værk have adgang til at rette  

 oplagte sprogfejl i et manuskript uden udtrykkeligt samtykke fra forfatteren.  

 I ansættelsesforhold må det ligeledes antages, at artikler til en avis kan  

 undergives visse ændringer uden journalistens udtrykkelige samtykke.
Forslaget til stk. 1 har under høringen fået støtte fra bl.a.
IFPI  

 Danmark, Foreningen af Danske Spillefilmproducenter, Foreningen af Danske  

 Videogramdistributører og Foreningen af Filmudlejere i Danmark, som dog  

 finder, at bestemmelsen bør være fravigelig.
Statens Musikråd har givet  

 udtryk for samme opfattelse, men finder at bestemmelsen bør være ufravigelig.  

 Dansk Forfatterforening har under høringen generelt udtalt sig mod forslaget.
Kulturministeriet kan i hovedsagen tilslutte sig de af Ophavsretsudvalget  

 fremførte synspunkter.
I modsætning til udvalgsforslaget foreslås det dog at  

 bevare udgangspunktet i den gældende bestemmelse, dvs. at erhververen ikke må  

 ændre værket, medmindre ændringen er sædvanlig eller åbenbart forudsat.  

 Endvidere finder ministeriet, at man bør fastholde princippet om  

 fravigelighed.
Der henvises herom til bemærkningerne i det indledende afsnit  

 til kap. 3 og til bemærkningerne til forslaget til § 53, stk. 4.
Formålet med forslaget til stk. 1 er at lovfæste den hidtidige praksis,  

 hvorefter man har indfortolket en stiltiende aftale om, at erhververen i  

 begrænset omfang kan ændre værket.
Om erhververen herefter uden samtykke må  

 ændre værket, vil bl.a. afhænge af værkets art og de tekniske forhold ved  

 udnyttelsen.
Ved værker af en mere teknisk karakter såsom edb-programmer, vil  

 det ofte ligge klart, at erhververen må foretage en vis tilpasning, jf.  

 herved bestemmelsen i lovforslagets § 36, stk. 1, om den retmæssige  

 erhververs adgang til at ændre et edb-program.
Ved værker af en mere  

 kunstnerisk beskaffenhed bør det derimod efter ministeriets opfattelse  

 normalt være udelukket at ændre værket.
Bestemmelsen giver således fx ikke  

 filmproducenten adgang til i forbindelse med en filmatisering af en roman at  

 ændre dennes grundtræk, medmindre forfatteren giver samtykke hertil, ligesom  

 en forlægger heller ikke med hjemmel i bestemmelsen må ændre handlingen eller  

 andre karakteristika i en roman.
 Det bemærkes, at forslaget til stk. 1 ikke gør noget indgreb i  

 ophavsmandens ret til efter forslaget til § 3 at modsætte sig ændringer, der  

 er krænkende for hans kunstneriske anseelse eller egenart.
Til stk. 2 Efter den gældende ophavsretslovs § 28, stk. 2, må ophavsretten ikke  

 overdrages videre uden samtykke, medmindre den indgår i en forretning eller  

 forretningsafdeling og overdrages sammen med denne.
Overdrageren vedbliver  

 efter stk. 2, 2. pkt., at være ansvarlig for, at aftalen med ophavsmanden  

 bliver opfyldt.
Forslaget til stk. 2 medfører, at udgangspunktet om forbud mod  

 videreoverdragelse bevares, men at videreoverdragelse kan ske, hvis denne er  

 »sædvanlig eller åbenbart forudsat«.
Formuleringen svarer til den i  

 forslaget til § 56, stk. 1, anvendte.
Bestemmelsen kan efter lovforslagets §  

 53, stk. 4, fraviges ved aftale.
Et flertal i Ophavsretsudvalget har i betænkning nr. 1197/1990 foreslået,  

 at den gældende bestemmelse i ophavsretslovens § 28, stk. 2, ikke  

 videreføres.
Flertallet begrunder forslaget med, at adskillige moderne  

 udnyttelsesformer i praksis forudsætter, at erhververen er i stand til at  

 videreoverdrage rettighederne til andre.
Efter flertallets opfattelse er  

 bestemmelsen næppe blevet respekteret i det praktiske retsliv.
Flertallet  

 finder derfor, at spørgsmålet om adgang til videreoverdragelse bør løses i de  

 enkelte kontrakter og i øvrigt afgøres efter dansk rets almindelige regler om  

 overdragelse af rettigheder og forpligtelser i henhold til gensidigt  

 bebyrdende retshandler.
Et mindretal i udvalget finder, at det fortsat er påkrævet at sikre  

 ophavsmændene mod videreoverdragelse, og at denne beskyttelse bør udvides til  

 også at omfatte tilfælde af virksomhedsoverdragelse.
Mindretallet foreslår  

 derfor, at bestemmelsen formuleres således, at der til enhver  

 videreoverdragelse kræves samtykke fra ophavsmanden.
Dansk Komponistforening  

 og Sammenslutningen af Scenografer, Instruktører og Filmarbejdere har under  

 høringen støttet mindretalsforslaget.
Det anføres bl.a., at ophavsmanden ofte  

 vil have svært ved at overskue omfanget af en overdragelse i relation til de  

 almindeligt gældende regler om overdragelse af rettigheder og forpligtelser i  

 henhold til gensidigt bebyrdende retshandler.
Kulturministeriet kan tiltræde synspunkterne fra udvalgets mindretal og  

 høringsinstanserne og finder, at der fortsat bør være en lovbestemmelse om  

 videreoverdragelse af ophavsretten.
Bestemmelsen bør imidlertid udformes på  

 en sådan måde, at den stemmer bedre overens med de faktiske forhold.
 På denne baggrund foreslås det i stk. 2, at overdragelse af ophavsret ikke  

 skal give erhververen nogen ret til at videreoverdrage ophavsretten,  

 medmindre videreoverdragelsen er sædvanlig eller åbenbart forudsat.
Forslaget indebærer, at det hidtidige udgangspunkt bevares, dvs. at  

 erhververen ikke må videreoverdrage ophavsretten uden samtykke fra  

 ophavsmanden.
Undtaget herfra er kun situationer, hvor erhververens adgang  

 til videreoverdragelse er sædvanlig eller åbenbart forudsat i forbindelse med  

 aftalen om rettighedsoverdragelse.
 Omfattet af den foreslåede videreoverdragelsesret vil efter ministeriets  

 opfattelse normalt også være tilfælde, hvor erhververens ophavsret indgår i  

 en forretning eller en forretningsafdeling (fx et bogforlag) og overdrages  

 sammen med denne, jf. ordlyden af den gældende bestemmelse i lovens § 28,  

 stk. 2.
 Forslaget til stk. 2, 2. pkt., hvorefter overdrageren vedbliver at være  

 ansvarlig for, at aftalen med ophavsmanden bliver opfyldt, svarer til  

 bestemmelsen i den gældende lovs § 28, stk. 2, 2. pkt.
Til § 57 Efter forslaget til § 57 kan ophavsmanden, hvis hans vederlag er  

 royalty-baseret el.lign., kræve, at der sker afregning mindst en gang om  

 året.
Ophavsmanden kan ligeledes kræve visse oplysninger og en vis kontrol af  

 aftaleerhververens regnskaber mv.
Forslaget viderefører delvis reglerne i den gældende ophavsretslovs § 37  

 om forlagsaftaler.
Forslaget til § 57 er dog generelt formuleret og gælder  

 således ikke alene for forlagsaftaler, men for alle aftaler om overdragelse  

 af ophavsret, herunder også kollektivaftaler, som træffes på grundlag af  

 aftalelicensbestemmelser.
 Forslaget bygger på en indstilling fra Ophavsretsudvalget i betænkning nr.  

 1197/1990. Efter udvalgets opfattelse er forslaget udtryk for en lovfæstelse  

 af, hvad der hidtil har været gældende i kraft af almindelige  

 retsgrundsætninger.
Udvalgsforslaget har fået tilslutning fra bl.a.
Den Danske  

 Forlæggerforening, Sammenslutningen af Scenografer, Instruktører og  

 Filmarbejdere samt IFPI Danmark, Foreningen af Danske Spillefilmproducenter,  

 Foreningen af Danske Videogramdistributører og Foreningen af Filmudlejere i  

 Danmark.
 Kulturministeriet kan tiltræde, at der kan være behov for udtrykkelige og  

 ufravigelige lovbestemmelser om ophavsmandens krav på afregning og kontrol.
 Forslaget til § 57, stk. 1, stiller visse nærmere krav til afregningen.  

 Denne skal finde sted en gang årligt (1. pkt.), og være ledsaget af  

 fyldestgørende oplysninger om de forhold, der har ligget til grund for  

 vederlagsberegningen (2. pkt.). Ved fyldestgørende oplysninger forstås de  

 oplysninger vedrørende salgstal, priser o.lign., som efter aftalen danner  

 grundlag for beregning af vederlaget.
Bestemmelsen i forslaget til § 57, stk. 2, forudsættes kun anvendt i  

 særlige tilfælde, hvor ophavsmanden har grund til at formode, at der  

 forekommer uregelmæssigheder i erhververens afregning og/eller  

 vederlagsberegning.
Den af ophavsmanden udpegede revisor kan efter forslaget  

 kun kræve dokumentation for forhold, som vedrører ophavsmandens egen  

 afregning, og som er fornødne for at kontrollere denne afregning.
Efter forslaget til § 57, stk. 3, kan bestemmelserne i stk. 1 og 2 om  

 afregning og kontrol ikke fraviges til skade for ophavsmanden.
Dette svarer  

 til gældende ret med hensyn til forlagsaftaler i ophavsretslovens § 37, jf.  

 også den gældende lovs § 27, stk. 2, sidste led.
Til § 58 Efter den gældende ophavsretslovs § 42, som ændret i 1973, omfatter  

 overdragelse af ret til indspilning af et litterært eller kunstnerisk værk på  

 film ret til ved hjælp af filmen at gøre værket tilgængeligt for almenheden  

 samt ret til at forsyne filmen med tekster eller tale på et andet sprog.  

 Efter lovens stk. 2 omfattes musikværker ikke af bestemmelsen.
Efter  

 motiverne til § 42 indebærer bestemmelsen, at filmproducenten erhverver  

 rettighederne til offentlig fremførelse af filmen, herunder i biografer og i  

 fjernsynet, samt ret til at fremstille og sprede de hertil nødvendige  

 eksemplarer.
Derimod har der hersket tvivl om, hvorvidt bestemmelsen omfatter  

 spredning af filmen ved videoudlejning o.lign.
Den gældende formodningsregel i § 42 skal ses i sammenhæng med lovens §  

 58, stk. 5, hvorefter § 42 ikke finder anvendelse på filmværker, der som  

 hjemland har et andet Bernerunionsland, som har tiltrådt konventionens  

 Paris-akt af 1971. For sådanne filmværker gælder i stedet § 6 i kgl.  

 anordning nr. 452 af 18. juni 1990 om anvendelsen af ophavsretsloven i  

 forhold til andre lande mv.
Efter anordningens § 6 indebærer aftaler om at  

 medvirke ved indspilning af filmværker, at ophavsmændene, såfremt andet ikke  

 følger af aftalen, ikke kan modsætte sig, at eksemplarer af værket  

 fremstilles eller spredes til almenheden, at værket fremføres offentligt,  

 eller at værkets tekst indtales eller på anden måde gengives på et andet  

 sprog.
Baggrunden for den gældende bestemmelse i § 42 om filmatiseringsaftaler er  

 Bernerkonventionens art. 14 bis, der blev gennemført ved Stockholm-revisionen  

 i 1967. Efter denne bestemmelse gælder det bl.a., at ophavsmænd, der har ydet  

 bidrag til fremstillingen af et filmværk, ikke kan modsætte sig filmværkets  

 reproduktion, spredning, offentlige fremførelse mv., eller at filmværket  

 forsynes med undertekster eller eftersynkroniseres.
Bestemmelsen kan fraviges  

 ved aftale.
Bestemmelsen omfatter ikke ophavsmænd til allerede eksisterende  

 værker, fx litterære eller dramatiske forlæg, som måtte være genstand for en  

 filmatisering.
De enkelte unionslande kan endvidere bestemme, at bestemmelsen  

 ikke skal finde anvendelse på ophavsmænd til drejebøger, dialoger og  

 musikværker, som er frembragt med henblik på fremstillingen af filmværket, og  

 heller ikke på filmværkets hovedinstruktør.
 Lovforslagets § 58 medfører følgende ændringer i forhold til  

 formodningsreglen i den gældende lovs § 42:
 - Det præciseres, at bestemmelsen - ud over offentlig fremførelse samt  

 tekstning og eftersynkronisering - tillige omfatter enhver form for  

 eksemplarfremstilling og spredning af en film.
 - Den personkreds, som omfattes af formodningsreglen, indsnævres, idet  

 bestemmelsen ikke skal finde anvendelse på aftaler om filmatisering af  

 allerede eksisterende værker, på drejebøger, dialoger og musikværker, som er  

 frembragt med henblik på fremstillingen af filmen, eller på filmens  

 hovedinstruktør.
 Herudover er der kun foreslået ændringer af redaktionel og sproglig  

 karakter.
Den foreslåede bestemmelse er udformet i nær overensstemmelse med  

 Bernerkonventionens art. 14 bis.
Herved overflødiggøres de hidtidige  

 særregler i ophavsretslovens § 58, stk. 5, for filmværker fra andre  

 Bernerunionslande.
Ophavsretsudvalget har behandlet formodningsreglen om filmaftaler i  

 betænkning nr. 1000/1984 og betænkning nr. 1197/1990. Udvalgets overvejelser  

 i den førstnævnte betænkning førte ikke til ændringsforslag.
I betænkning nr.  

 1197/1990 har et flertal i udvalget stillet forslag om en formodningsregel  

 stort set svarende til lovforslagets § 58.
Baggrunden for udvalgsforslaget er, at man finder det utilfredsstillende,  

 at danske film efter gældende ret undergives en anderledes regulering end  

 udenlandske film, ikke mindst fordi Bernerkonventionens regler afspejler den  

 fremherskende internationale tendens på området.
Desuden finder man, at de  

 gældende reglers struktur gør dem vanskeligt tilgængelige.
 Med hensyn til spørgsmålet om, hvilke udnyttelsesrettigheder  

 formodningsreglen skal omfatte, finder udvalget, at det i lyset af den  

 aftalestruktur, som er slået igennem på filmområdet, er mindre betænkeligt at  

 gennemføre en mere generel affattelse af formodningsreglen i overensstemmelse  

 med Bernerkonventionens art. 14 bis.
For så vidt angår spørgsmålet om, hvilke ophavsmænd og værker der skal  

 omfattes af formodningsreglen, sætter udvalget spørgsmålstegn ved, om der er  

 behov for et så bredt anvendelsesområde for formodningsreglen, som den har i  

 sin nuværende affattelse, herunder særlig i relation til allerede  

 eksisterende værker.
Lovgivningen bør efter udvalgets opfattelse snarere  

 tilskynde parterne til at indgå aftaler end at gøre disse overflødige.
Et mindretal i Ophavsretsudvalget kan tiltræde udvalgsflertallets forslag  

 om at ændre bestemmelsen, således at den kan anvendes på alle film, uanset  

 hjemland, og at den bringes i nær overensstemmelse med Bernerkonventionens  

 art. 14 bis.
Mindretallet finder imidlertid ikke, at der foreligger afgørende  

 begrundelser for at undtage andet end allerede eksisterende værker og  

 musikværker, der er frembragt med henblik på filmværket, fra  

 formodningsreglen.
 Danmarks Radio og IFPI Danmark, Foreningen af Danske  

 Spillefilmproducenter, Foreningen af Danske Videogramdistributører og  

 Foreningen af Filmudlejere i Danmark har under høringen lagt vægt på, at  

 ophavsmanden til drejebøger, dialoger og filmens hovedinstruktør ikke bør  

 undtages fra formodningsreglen, ligesom formodningsreglen bør omfatte  

 udøvende kunstnere.
Sammenslutningen af Danske Filminstruktører, Sammenslutningen af  

 Scenografer, Instruktører og Filmarbejdere og Samrådet for Ophavsret har  

 støttet udvalgsflertallets forslag, specielt i relation til undtagelsen af  

 filmens hovedinstruktør, drejebøger, dialoger mv.
I øvrigt har  

 udvalgsflertallets forslag fået tilslutning fra Danske Dramatikeres Forbund,  

 Dansk Komponistforening, Danske Populær Autorer og Danske Jazz, Beat og  

 Folkemusik Autorer samt Fællesrådet for Udøvende Kunstnere.
Kulturministeriet kan tiltræde forslaget fra Ophavsretsudvalgets flertal  

 af de af flertallet anførte grunde.
Forslaget til § 58 er herefter  

 principielt udformet i overensstemmelse med Bernerkonventionens art. 14 bis  

 og må følgelig fortolkes i lyset af denne konventionsbestemmelse.
Forslaget til § 58 omfatter aftaler om indspilning af film.
Herved forstås  

 enhver film-, tv- og videogramproduktion.
 Den, der via formodningsreglen erhverver rettighederne, er  

 filmproducenten, dvs. den samme, som er tillagt en særlig ny  

 producentbeskyttelse for billedoptagelser efter lovforslagets § 67, jf.  

 nærmere bemærkningerne nedenfor til denne bestemmelse.
Formodningsreglen indebærer kun, at filmproducenten over for omverdenen  

 antages at være legitimeret til at råde over de pågældende rettigheder.
Det  

 står således parterne frit for at aftale royalty-ordninger el.lign. som  

 modydelse for rettighedsoverdragelsen.
Formodningsreglen kan sættes ud af  

 kraft ved aftale, jf. lovforslagets § 53, stk. 4.
 Forslagets § 58, stk. 1, indebærer, at ophavsmanden ikke kan modsætte sig  

 følgende former for udnyttelse af en film fra filmproducentens side:
 - Eksemplarfremstilling, uanset på hvilken måde og i hvilket omfang dette  

 sker (nr. 1).
 - Eksemplarspredning, herunder ikke alene spredning af eksemplarer af  

 filmen med henblik på offentlig forevisning, men også spredning i form af  

 videogramdistribution, udlejning af videofilm osv. (nr. 2).
 - Offentlig fremførelse, herunder fremførelse i biografer og udsendelse i  

 fjernsyn (nr. 3).
 - Eftersynkronisering og tekstning, (nr. 4).
Efter forslaget til § 58, stk. 2, nr. 1, finder formodningsreglen ikke  

 anvendelse på allerede eksisterende værker.
Undtagelsen indebærer fx, at  

 forfatteren til en roman, der filmatiseres, ikke omfattes af  

 formodningsreglen.
Filmproducenten må således altid ved særlig aftale med  

 rettighedshavere til eksisterende værker erhverve de for filmens udnyttelse  

 nødvendige rettigheder.
 Efter bestemmelserne i § 58, stk. 2, nr. 2 og 3, finder formodningsreglen  

 heller ikke anvendelse på drejebøger, dialoger og musikværker, som er  

 frembragt med henblik på filmen, eller på filmens hovedinstruktør.
De grupper af ophavsmænd, som herefter normalt vil være omfattet af  

 formodningsreglen, er bl.a. instruktørassistenter, producere, scenografer,  

 filmfotografer og filmklippere.
Med hensyn til udøvende kunstnere henvises  

 til bemærkningerne til lovforslagets § 65, stk. 3.
Til § 59 Forslaget til § 59 om edb-programmer frembragt i ansættelsesforhold svarer  

 til § 42 b i den gældende ophavsretslov, som senest affattet ved  

 ændringslovene af 1989 og 1992.
Til § 60 Bestemmelsen i lovforslagets § 60 er ny.
Efter forslaget til § 60 kan  

 ophavsmanden ikke udøve sine rettigheder til et bestilt portrætbillede uden  

 samtykke fra bestilleren.
Efter den gældende fotografilovs § 12 tilkommer retten til et fotografisk  

 billede, der er udført efter bestilling, bestilleren, medmindre andet er  

 aftalt.
Fotografen kan dog på sædvanlig måde udstille billedet i  

 reklameøjemed, såfremt bestilleren ikke forbyder det.
Efter fotografilovens §  

 12, stk. 2, kan bestilleren, selv om retten til et bestilt fotografisk  

 portræt tilkommer fotografen, lade portrættet gengive i aviser, tidsskrifter  

 eller skrifter med biografisk indhold, hvis fotografen ikke har taget særligt  

 forbehold.
Et flertal i Ophavsretsudvalget har i betænkning nr. 1063/1986 stillet  

 forslag om at overføre særreglen i fotografilovens § 12 til ophavsretsloven i  

 en ændret skikkelse.
Efter udvalgsforslaget skal ophavsretten til fotografiet  

 tilkomme ophavsmanden, men bestilleren skal have ret til at benytte det  

 fotografiske værk i det omfang, dette er aftalt eller forudsat ved  

 bestillingen.
Efter udvalgets forslag kan bestilleren af et fotografisk  

 portræt tillige lade portrættet gengive i aviser, tidsskrifter eller skrifter  

 med biografisk indhold, medmindre andet er aftalt.
Udvalgsflertallet har anført, at den gældende bestemmelse i  

 fotografilovens § 12 er atypisk i ophavsretslovgivningen, hvor udgangspunktet  

 er, at ophavsretten til et bestilt værk tilkommer ophavsmanden, medmindre  

 bestilleren ved aftale har sikret sig rettighederne.
Endvidere kan den  

 gældende bestemmelse efter flertallets opfattelse føre til urimelige  

 resultater i tilfælde, hvor et fotografi af bestilleren benyttes i en anden  

 sammenhæng eller på en anden måde end oprindeligt forudsat.
 Et mindretal i udvalget finder, at den gældende fotografilovs § 12 har  

 fungeret tilfredsstillende siden 1961, og at bestemmelsen derfor bør  

 opretholdes uændret.
Flertalsforslaget har fået støtte fra bl.a.
Sammenslutningen af  

 Scenografer, Instruktører og Filmarbejdere, medens Danske Reklamebureauers  

 Brancheforening, Den Danske Forlæggerforening, Danske Dagblades Forening,  

 Handelskammeret og Dansk Industri finder, at den gældende bestillingsregel i  

 fotografiloven bør opretholdes.
 Endvidere har Danske Billedautorer og Dansk Journalistforbund vendt sig  

 mod forslaget, såfremt ophævelsen af særreglen i fotografiloven kombineres  

 med en bestemmelse om, at ophavsmandens udøvelse af sine rettigheder til et  

 bestilt portrætbillede betinges af bestillerens samtykke.
 Ophavsretsudvalget i Sverige har stillet forslag om at ophæve særreglen om  

 bestilling af fotografiske billeder og i stedet lade fotografier være  

 omfattet af den generelle bestemmelse i den gældende svenske ophavsretslovs §  

 27, stk. 2, 2. pkt., hvorefter ophavsmanden ikke må udøve sine rettigheder  

 til et bestilt portrætbillede uden samtykke fra bestilleren eller dennes  

 efterladte.
Spørgsmålet om den ophavsretlige regulering af bestilte fotografier og  

 portrætbilleder har været drøftet med de andre nordiske lande.
Der har her  

 vist sig at være overvejende sympati for det svenske udvalgsforslag.
Kulturministeriet finder på denne baggrund, at bestemmelsen i den gældende  

 fotografilovs § 12 om retten til bestilte fotografier ikke bør videreføres i  

 ophavsretsloven.
Ministeriet kan tiltræde det danske udvalgsflertals  

 synspunkt om, at den gældende særregel ikke alene strider mod de almindelige  

 principper inden for ophavsretslovgivningen om bestillingsforhold, men også  

 konkret kan føre til urimelige resultater.
Ministeriet finder på den anden side ikke, at det af udvalgsflertallet  

 stillede forslag om retten til bestilte fotografier bør gennemføres.
Det  

 skyldes for det første, at udvalgsforslaget kun vedrører bestillerens forhold  

 og ikke det for bestilleren ofte vigtige spørgsmål om, i hvilket omfang  

 ophavsmanden må udnytte værket uden bestillerens samtykke.
For det andet er  

 ministeriet af den opfattelse, at den foreslåede inkorporering af  

 fotografibeskyttelsen i ophavsretsloven naturligt må have som konsekvens, at  

 de hidtidige særregler om fotografiske billeder ikke videreføres.
De særlige  

 hensyn, som kan anføres til fordel for bestilleren af portrætter, er af  

 generel karakter og gælder ikke kun i relation til fotografier.
Bestilleren  

 af et portrætbillede kan almindeligvis have en beskyttelsesværdig interesse  

 i, at den, der har udført bestillingsarbejdet, ikke udnytter dette til anden  

 side.
En sådan forudsætning vil imidlertid kun sjældent komme til udtryk i  

 aftaler mellem bestilleren og ophavsmanden, bl.a. fordi bestilleren af et  

 portrætbillede ofte er en privatperson, der ikke er bekendt med de  

 ophavsretlige regler.
 Der foreslås på denne baggrund en generelt formuleret bestemmelse, som har  

 til formål at give bestilleren af et portrætbillede en beskyttelse imod, at  

 ophavsmanden uden bestillerens samtykke udnytter billedet til anden side.  

 Forslaget til § 60 er udformet med forbillede i de gældende bestemmelser i  

 den svenske og den finske ophavsretslovs § 27, stk. 2, 2. pkt.
Ministeriet har i forbindelse med udformingen af en sådan generel  

 bestemmelse om bestilte portrætbilleder særligt overvejet den tidsmæssige  

 udstrækning af beskyttelsen.
Efter de svenske og finske bestemmelser gælder  

 det, at disse ikke alene finder anvendelse for så vidt angår bestilleren, men  

 efter dennes død også for bestillerens ægtefælle og livsarvinger.
I det  

 foreløbige, departementale udkast fra maj 1992 var bestemmelsen om bestilte  

 portrætbilleder foreslået formuleret på samme måde.
Efter fornyede  

 overvejelser finder ministeriet imidlertid, at der næppe er behov for en så  

 vidtrækkende bestemmelse.
Det foreslås derfor, at det alene er nødvendigt for  

 ophavsmanden at indhente samtykke fra bestilleren.
Efter bestillerens død kan  

 ophavsmanden frit udøve sine rettigheder til portrættet.
 I modsætning til den gældende fotografilovs § 12 er det efter forslaget  

 til § 60 ikke bestilleren, men ophavsmanden, der er indehaver af  

 rettighederne.
 Omfattet af den foreslåede bestemmelse er portrætbilleder, hvad enten der  

 er tale om fotografiske billeder, malerier, tegninger el.lign.
Bestemmelsen i § 60 forudsætter, at der foreligger et bestillingsforhold,  

 dvs. at portrætbilledet er udført efter en forudgående bestilling.  

 Bestilleren er ikke nødvendigvis identisk med den portrætterede.
Det er  

 imidlertid efter forslaget til § 60 under alle omstændigheder bestilleren,  

 der skal give samtykke til, at ophavsmanden udøver sine rettigheder til et  

 bestilt portrætbillede.
Bestemmelsen i § 60 berører ikke den beskyttelse af  

 den portrætterede person, som måtte følge af anden lovgivning.
Det har under høringen været foreslået, at ophavsmandens udøvelse af sine  

 rettigheder til et bestilt portrætbillede bør være betinget af samtykke fra  

 den portrætterede.
Kulturministeriet finder imidlertid, at et krav om, at der  

 ikke alene skal indhentes samtykke fra bestilleren, men også fra den  

 portrætterede, vil være for vidtgående.
Dertil kommer, at spørgsmålet om  

 hvorvidt den portrætterede person skal give samtykke efter ministeriets  

 opfattelse ikke hører naturligt hjemme i ophavsretsloven.
Såfremt der måtte  

 være ønske herom fra den portrætterede, kan et sådant krav om samtykke i  

 givet fald indarbejdes i bestillingsaftalen.
Det bemærkes, at forslaget til § 60 kun vedrører spørgsmålet om udøvelsen  

 af ophavsmandens rettigheder.
Spørgsmålet om rettighedernes indhold og om  

 undtagelser herfra følger af de almindelige bestemmelser i lovens kap. 1 og  

 2.
 Selv om ophavsmanden ikke må udøve sine rettigheder til et bestilt  

 portrætbillede uden samtykke fra bestilleren, er han berettiget til at påtale  

 andres krænkelse af rettighederne til billedet og kræve idømmelse af straf  

 efter forslaget til § 76, stk. 1, nr. 1, eller, for fotografiske billeders  

 vedkommende, stk. 1, nr. 2. Ophavsmanden kan endvidere efter omstændighederne  

 kræve erstatning mv. i overensstemmelse med bestemmelsen i forslaget til §  

 83.
 Udnytter ophavsmanden eller tredjemand det bestilte portrætbillede i strid  

 med forslaget til § 60, kan bestilleren påtale overtrædelsen og kræve  

 idømmelse af straf efter bestemmelsen i forslaget til § 76, stk. 1, nr. 3.
Til § 61 Forslaget til § 61 om ophavsrettens overgang ved arv svarer til § 30 i den  

 gældende lov.
Til § 62 Forslaget til § 62 om kreditorforfølgning svarer til § 31 i den gældende  

 lov som affattet ved lovændringen i 1989.
Til kapitel 4 Lovforslagets kapitel 4 vedrører ophavsrettens gyldighedstid.
 De i dette kapitel foreslåede ændringer fremsættes til opfyldelse af  

 Rådets direktiv 93/98/EØF om harmonisering af beskyttelsestiden for ophavsret  

 og visse beslægtede rettigheder, (beskyttelsestidsdirektivet), som skal være  

 gennemført i national lovgivning inden den 1. juli 1995.
Efter direktivet skal beskyttelsestiden for værker udvides med 20 år til  

 at vare indtil 70 år efter ophavsmandens død i stedet for 50 år, som er  

 reglen i dag.
Der skal indsættes en særlig regel for filmværker og værker,  

 der består af flere dele, bind, numre, hæfter eller serier.
Endvidere skal  

 der indsættes en udtrykkelig bestemmelse, som hindrer, at beskyttelsen  

 principielt kan være ubegrænset, når et værk ikke er offentliggjort.
Endelig  

 skal der indsættes en ny bestemmelse om beskyttelse af ikke tidligere udgivne  

 værker, hvis almindelige ophavsretlige beskyttelse er udløbet, de såkaldte  

 »posthume« værker.
For de nærtstående rettigheder foreskrives en beskyttelsestid på 50 år.  

 Dette svarer til, hvad der siden 1985 har været gældende efter den danske  

 ophavsretslov.
Direktivet indeholder imidlertid nogle mere teknisk prægede  

 ændringer med hensyn til beskyttelsesfristens starttidspunkt.
Disse ændringer  

 er indarbejdet i bestemmelserne i lovforslagets kap. 5 (§ 65, stk. 2, § 66,  

 stk. 1, og § 67) om nærtstående rettigheder.
Direktivet indebærer  

 »genoplivning« af rettigheder til værker, hvis beskyttelse efter de  

 gældende regler er udløbet.
Der henvises herom til bestemmelsen i forslaget  

 til § 90 og bemærkningerne hertil.
 Herudover er der i lovforslagets § 64 indarbejdet en ny bestemmelse om  

 beskyttelse for den, der første gang udgiver eller offentliggør et ikke  

 tidligere udgivet værk efter udløbet af den ophavsretlige beskyttelse.  

 Forslaget har til formål at opfylde beskyttelsestidsdirektivets art. 4.
 De foreslåede bestemmelser har i efteråret 1994 været udsendt til høring  

 og forhandlet med repræsentanter for ministerierne i de andre nordiske lande.
Til § 63 Til stk. 1 Forslaget til § 63, stk. 1, 1. pkt., har til formål at opfylde art. 1,  

 stk. 1, i beskyttelsestidsdirektivet.
 Efter den gældende lovs § 43 varer ophavsretten, indtil 50 år er forløbet  

 efter ophavsmandens dødsår.
 Efter direktivets art. 1, stk. 1, skal ophavsretten til litterære eller  

 kunstneriske værker gælde i ophavsmandens levetid og i 70 år efter dennes  

 død, uanset på hvilket tidspunkt værket lovligt blev gjort tilgængeligt for  

 offentligheden.
 På denne baggrund foreslås det, at der i forslaget til § 63, stk. 1, 1.  

 pkt., indføjes 70 år.
 Forslaget til § 63, stk. 1, 2. pkt., er nyt og har til formål at opfylde  

 art. 2, stk. 2, i direktivet.
 Efter den gældende lovs § 43 varer ophavsretten, indtil 50 år er forløbet  

 efter ophavsmandens dødsår, eller for de i § 6 omhandlede værker efter den  

 længstlevendes dødsår.
 Efter direktivets art. 2, stk. 2, skal ophavsretten for filmværker vare,  

 indtil 70 år er forløbet efter dødsåret for den længstlevende af følgende  

 personer: den ledende instruktør, drejebogsforfatteren, dialogforfatteren og  

 komponisten til musik, som er specielt frembragt til brug i filmværker.
Efter kontinental og nordisk retstradition tilkommer ophavsretten til et  

 filmværk samtlige de mange ophavsmænd, som medvirker ved frembringelsen af  

 filmværket.
Beskyttelsestiden beregnes efter den længstlevende  

 filmophavsmands død.
 Efter angelsaksisk ret tilkommer ophavsretten til et filmværk principielt  

 producenten, og beskyttelsen beregnes ikke fra død, men fra tidspunktet for  

 filmværkets frembringelse eller frigivelse til offentligheden.
Med direktivets art. 2, stk. 2, harmoniseres de 2 retssystemer.
Det sker  

 på den måde, at beskyttelsestiden for et filmværk i fremtiden skal beregnes  

 fra en filmophavsmands død, men antallet af filmophavsmænd, der skal tages i  

 betragtning, reduceres til de ovennævnte 4 grupper.
På denne baggrund foreslås det, at der i § 63, stk. 1, indføjes et 2.  

 pkt., som opregner de fire kategorier af ophavsmænd, som efter direktivet er  

 afgørende for beregning af beskyttelsestiden.
I det omfang der inden for de 4  

 grupper måtte være tale om flere personer, fx flere dialogforfattere eller  

 filmmusikkomponister, skal dødstidspunkterne for de flere ophavsmænd inden  

 for den enkelte gruppe tages i betragtning ved beregningen af  

 beskyttelsestid.
Det bemærkes, at begrænsningen til de 4 kategorier af  

 ophavsmænd kun har betydning for beskyttelsestidens beregning for et givet  

 filmværk.
Ophavsretten til et filmværk tilkommer fortsat samtlige de  

 ophavsmænd, som har ydet en skabende indsats i forbindelse med filmens  

 frembringelse.
 Til stk. 2 og 3.
 Forslaget til § 63, stk. 2, 1. pkt., har til formål at opfylde art. 1,  

 stk. 3, 1. pkt., i beskyttelsestidsdirektivet.
 Efter den gældende lovs § 44, stk. 1, 1. pkt., varer ophavsretten til  

 værker, der er offentliggjort uden angivelse af ophavsmandens navn, alment  

 kendte pseudonym eller mærke, 50 år fra værkets offentliggørelse.
 Efter direktivets art. 1, stk. 3, 1. pkt., skal ophavsretten til sådanne  

 værker vare indtil 70 år.
 På dennne baggrund foreslås det, at der i § 63, stk. 2, 1. pkt., indføjes  

 70 år.
 Forslaget til § 63, stk. 2, 2. pkt., har til formål at opfylde art. 1,  

 stk. 5, i beskyttelsestidsdirektivet.
Efter den gældende lovs § 44, stk. 1, 2. pkt., varer ophavsretten til  

 værker, der består af flere dele, som efter deres indhold hører sammen, 50 år  

 efter udgangen af det år, da den sidste del udkom.
Består værket af flere  

 dele, som efter deres indhold ikke hører sammen, beregnes beskyttelsestiden  

 efter § 44, stk. 1, 1. pkt.
 Efter direktivets art. 1, stk. 5, skal der for værker, som udgives i bind,  

 dele, hæfter, numre eller serier, gælde en særskilt beskyttelsestid for hvert  

 enkelt element.
På den baggrund foreslås det i § 63, stk. 2, 2. pkt., at der for værker,  

 som består af flere dele, bind, hæfter, numre eller serier, skal gælde en  

 særskilt beskyttelsestid for hver enkelt del.
Det giver med den i direktivet  

 vedtagne foreslåede udformning af reglen ingen mening at sondre mellem dele,  

 som efter deres indhold hører sammen og dele, som ikke hører sammen, da  

 retsvirkningen, forudsat at direktivets betingelser i øvrigt er opfyldt, vil  

 være den samme.
Bestemmelsen i § 63, stk. 3, om, at gyldighedstiden regnes  

 fra ophavsmandens død, hvis ophavsmanden bliver angivet i overensstemmelse  

 med § 7, eller hvis det bliver oplyst, at han er død, svarer til den gældende  

 lovs § 44, stk. 2.
 Til stk. 4.
 Forslaget til § 63, stk. 4, er nyt og har til formål at opfylde art. 1,  

 stk. 6, i beskyttelsestidsdirektivet.
 Efter gældende dansk ret er beskyttelsen for anonyme og pseudonyme værker,  

 hvor ophavsmanden er ukendt, principielt ubegrænset, så længe værket ikke er  

 offentliggjort.
 Efter direktivets art. 1, stk. 6, skal beskyttelsestiden for sådanne  

 værker udløbe 70 år efter udgangen af det år, hvor værket blev skabt, dvs. at  

 der efter direktivet ikke for noget værk skal gælde en evigvarende  

 beskyttelse.
 På denne baggrund foreslås det i § 63, stk. 4, at ophavsretten for værker,  

 som ikke er offentliggjort, og hvis ophavsmand ikke er kendt, skal vare i 70  

 år efter udgangen af det år, hvor værket blev skabt.
 Til § 64.
 Forslaget til § 64 er nyt og har til formål at opfylde  

 beskyttelsestidsdirektivets art. 4.
 Efter gældende dansk ret gives der ingen beskyttelse, for så vidt angår de  

 økonomiske rettigheder til et værk, når beskyttelsen for værket er udløbet  

 efter bestemmelserne i den gældende lovs §§ 43 og 44.
Efter direktivets art. 4 skal der tilkomme enhver, som efter udløbet af  

 den ophavsretlige beskyttelse for første gang lovligt udgiver eller lovligt  

 offentliggør et ikke tidligere udgivet værk, en beskyttelse svarende til  

 ophavsmandens økonomiske rettigheder.
Beskyttelsestiden er 25 år fra  

 tidspunktet for værkets første lovlige udgivelse eller første lovlige  

 offentliggørelse.
 Formålet med bestemmelsen er at skabe et incitament og økonomisk grundlag  

 for udgivelse af nyopdagede ældre værker, hvor den ophavsretlige  

 beskyttelsestid er udløbet, som tilfældet eksempelvis var for nogle år siden  

 i Odense, hvor man fandt en ukendt Mozart symfoni.
Retten tilkommer enhver, som udgiver eller offentliggør et værk, som ikke  

 tidligere har været udgivet.
Der stilles således ikke krav om, at  

 rettighedshaveren yder en skabende indsats.
 Efter direktivet skal udgivelsen eller offentliggørelsen være lovlig.  

 Dette indebærer bl.a., at den der uberettiget har et værk i sin besiddelse,  

 fx ved tyveri eller lign., ikke vil være omfattet af bestemmelsen.
Beskyttelsen efter forslaget til § 64 omfatter alle typer af værker, som  

 opfylder kravene til beskyttelse efter lovforslagets § 1, forudsat at den  

 ophavsretlige beskyttelse er udløbet.
Efter forarbejderne til direktivets  

 art. 4 omfatter udtrykket »efter udløbet af den ophavsretlige  

 beskyttelse« også værker, som af historiske grunde aldrig har været  

 genstand for ophavsretlig beskyttelse, men hvor ophavsmanden har været død i  

 mere end 70 år.
På den baggrund foreslås det i § 64, at der tillægges den, som efter  

 udløbet af den ophavsretlige beskyttelse for første gang offentliggør eller  

 udgiver et værk, rettigheder til værket svarende til de økonomiske  

 rettigheder, der i loven er tillagt den, der frembringer et litterært eller  

 kunstnerisk værk.
Dette indebærer, at alle bestemmelser i loven om værker,  

 der efter deres natur kan finde anvendelse på de ovennævnte publikationer,  

 skal gælde til fordel for den, der for første gang publicerer et værk i  

 overensstemmelse med den foreslåede bestemmelse.
Dette gælder dog ikke lovens  

 bestemmelser om ideelle rettigheder.
Beskyttelsen varer, indtil 25 år er  

 forløbet efter udgangen af det år, hvor offentliggørelsen eller udgivelsen  

 fandt sted.
 Med hensyn til forståelsen af udtrykkene »offentliggørelse« og  

 »udgivelse« henvises til lovforslagets § 8.
Til kapitel 5 I ophavsretslovens kap. 5 reguleres beskyttelsen af de såkaldte  

 nærtstående rettigheder.
Det drejer sig om beskyttelsen af udøvende  

 kunstnere, pladeproducenter, filmproducenter, radio- og fjernsynsforetagender  

 og fremstillere af kataloger o.lign.
Beskyttelsen af disse rettigheder er  

 efter den gældende lov ikke så omfattende som den ophavsretlige beskyttelse  

 efter lovens kap. 1. De nærtstående rettighedshavere er i hovedsagen  

 indrømmet rettigheder medhensyn til eksemplarfremstilling og kun i begrænset  

 omfang rettigheder med hensyn til tilgængeliggørelse for almenheden.
 Forslaget til kap. 5 indebærer, at der principielt tilvejebringes en  

 beskyttelsesmæssig ligestilling mellem skabende og udøvende kunstnere,  

 således at de rettigheder, der tillægges udøvende kunstnere mv., kommer til  

 at svare til de rettigheder, der efter lovens kap. 1 er tillagt  

 ophavsmændene.
Som noget nyt foreslås i § 67 en særlig producentbeskyttelse for  

 fremstillere af billedoptagelser.
Forslaget fremsættes til opfyldelse af art.  

 7 og 9 i EF-direktivet om udlejnings- og udlånsrettigheder, der i  

 almindelighed skal være gennemført i national lovgivning inden den 1. juli  

 1994.
Det skal nævnes, at direktivet i art. 4 indeholder en bestemmelse om, at  

 ophavsmænd og udøvende kunstnere, der overfører eller overdrager retten til  

 at udleje et fonogram, en original film eller en kopi af en film til en  

 producent af fonogrammer eller film, bevarer en ret til at oppebære et  

 rimeligt vederlag for udlejningen.
Efter direktivets art. 13, stk. 8, skal  

 det uoverdragelige vederlag først være gennemført den 1. juli 1997. Da det  

 vil være af praktisk betydning, at der så vidt muligt tilvejebringes  

 ensartede nordiske løsninger på området, finder ministeriet det rigtigst at  

 udskyde gennemførelsen af det uoverdragelige vederlagskrav, således at der  

 bliver tid til nærmere nordiske forhandlinger om, hvorledes ordningen skal  

 tilrettelægges.
Medens en gennemførelse af det uoverdragelige vederlagskrav kan udskydes  

 til den 1. juli 1997, kræver direktivets art. 2, stk. 5, at der pr. 1. juli  

 1994 gennemføres en formodningsregel, der indebærer, at en udøvende kunstner,  

 som medvirker i en film, antages at have overdraget sine  

 udlejningsrettigheder til producenten, medmindre andet er aftalt.
Art. 2,  

 stk. 5, foreslås gennemført i dansk ret ved forslaget til § 65, stk. 3. Der  

 henvises til bemærkningerne nedenfor til denne bestemmelse.
Efter udlejnings- og udlånsdirektivets art. 9, stk. 2, skal der i relation  

 til udøvende kunstnere, fremstillere af lydoptagelser og billedoptagelser  

 gælde en ret til fri viderespredning af deres optagelser.
I modsætning til de  

 for ophavsmændene i den gældende lovs § 23, jf. lovforslagets § 19,  

 indeholdte spredningsbestemmelser, som giver en ret til fri viderespredning,  

 uanset hvor et salg eller en overdragelse har fundet sted, gælder den frie  

 viderespredningsret efter art. 9, stk. 2, kun for optagelser, der første gang  

 er solgt eller overdraget inden for Fællesskabet, hvormed sidestilles  

 EØS-landene.
Det foreslås derfor i lovforslagets § 65, stk. 4, § 66, stk. 2,  

 og § 67, at den frie viderespredningsret i relation til de nævnte kap.  

 5-rettighedshavere begrænses til at gælde for optagelser, der første gang er  

 solgt eller på anden måde overdraget inden for Det Europæiske Økonomiske  

 Samarbejdsområde.
Til § 65 Til stk. 1 og 2 Efter den gældende lovs § 45, stk. 1, må en udøvende kunstners fremførelse  

 af et litterært eller kunstnerisk værk ikke uden kunstnerens samtykke - optages på grammofonplade, lydbånd, film eller anden indretning, der kan  

 gengive den, - udsendes i lydradio eller fjernsyn eller - på anden måde ved samtidig overføring ad teknisk vej gøres offentlig  

 tilgængelig for en anden kreds end den, for hvilken kunstneren direkte  

 optræder.
 En optagelse af en fremførelse må efter lovens § 45, stk. 2, ikke  

 overføres til anden indretning, der kan gengive den, eller udsendes i radio  

 eller fjernsyn, før 50 år er forløbet efter udgangen af det år, da  

 fremførelsen fandt sted.
 Forslagene til stk. 1 og 2 medfører følgende ændringer:
- De udøvende kunstnere får en generel eneret til at gøre deres  

 fremførelser tilgængelige for almenheden.
Dette svarer til den beskyttelse,  

 der efter § 2 er tillagt ophavsmændene.
Efter den gældende lov har en  

 udøvende kunstner kun eneret med hensyn til udsendelse i radio eller fjernsyn  

 og samtidig overføring til et andet publikum.
- De udøvende kunstnere får efter forslaget til stk. 2 en eneret til at  

 gøre foretagne lyd- eller billedoptagelser af deres fremførelser tilgængelige  

 for almenheden.
De udøvende kunstnere har i dag kun en beskyttelse mod, at  

 optagelserne udsendes i radio eller fjernsyn, jf. den gældende lovs § 45,  

 stk. 2, 2. led.
De praktiske konsekvenser af forslagene til stk. 1 og 2 vil være, at  

 beskyttelsen af de udøvende kunstnere styrkes i relation til - offentliggørelsesretten, idet de udøvende kunstnere på linie med  

 ophavsmændene vil få en ret til at bestemme om og på hvilke vilkår, deres  

 fremførelser første gang gøres tilgængelige for almenheden, og - retten til spredning af eksemplarer, idet de udøvende kunstnere på linie  

 med ophavsmændene vil få en eneret til at sprede eksemplarer af foretagne  

 lyd- eller billedoptagelser til almenheden.
 Forslagene til stk. 1 og 2 er hovedsagelig baseret på en  

 flertalsindstilling fra Ophavsretsudvalget i betænkning nr. 962/1982.
Udvalgsflertallets forslag skal ses på baggrund af den teknologiske  

 udvikling i relation til bl.a. videogrammer, tv-satellitter og kabel-tv.
Den  

 ny teknologi indebærer fordele for kunstnerne på grund af en øget mulighed  

 for udbredelse af deres produkter, men påvirker samtidig kunstnernes  

 arbejdssituation ved at mindske behovet for direkte fremførelser.
Det er  

 derfor nødvendigt, at der findes en retsbeskyttelse, som gør det muligt at  

 kontrollere, hvordan fremførelser og navnlig optagelser heraf udnyttes.  

 Hertil kommer, at den teknologiske udvikling har medført forbedrede  

 kopieringsteknikker, som bevirker, at kvaliteten af en kopi ofte er på højde  

 med den originale optagelse.
 Udvalgets flertal foreslår på denne baggrund, at beskyttelsen af de  

 udøvende kunstnere styrkes på tre punkter:
- Gennemførelse af en præstationsbeskyttelse, således at det ikke længere  

 skal være en forudsætning for beskyttelsen, at den udøvende kunstner  

 fremfører et litterært eller kunstnerisk værk.
Betydningen heraf er, at  

 beskyttelsen af udøvende kunstnere udvides til også at omfatte fx mimikere og  

 cirkus- og varieteartister.
- En udvidelse af de udøvende kunstneres beskyttelse til en eneret til at  

 gøre den kunstneriske præstation tilgængelig for almenheden.
En sådan eneret  

 svarer til ophavsmændenes enerettigheder efter lovens § 2, stk. 1.
 - Gennemførelse af en særlig plagiat-beskyttelse i form af et forbud mod  

 såkaldte sound alikes, hvorefter optagelser af en fremførelse ikke uden  

 kunstnerens samtykke må efterlignes eller markedsføres på en sådan måde, at  

 der er nærliggende fare for, at det købende publikum forveksler optagelserne.
Hovedformålet med udvalgsflertallets forslag om en præstationsbeskyttelse  

 er at inddrage cirkus- og varieteartister m.fl. i beskyttelsen.
En mulighed  

 herfor er hjemlet i Romkonventionens art. 9. Udvalgsflertallet erkender, at  

 der kan opstå afgrænsningsspørgsmål i forhold til de mere sports- og  

 idrætsprægede præstationer.
Som eksempler nævnes gymnastik og kunstskøjteløb,  

 herunder isdans.
Flertallet vil trække grænsen for beskyttelsen ved, om en  

 præstation indgår i en konkurrencesituation eller i en opvisning, således at  

 kun de idrætspræstationer, hvor det æstetiske moment spiller en afgørende  

 rolle for helhedsoplevelsen, skal nyde beskyttelse.
Danmarks Radios repræsentanter i udvalget har generelt taget afstand fra  

 flertallets forslag.
Danmarks Radio finder, at en præstationsbeskyttelse vil  

 medføre vanskelige afgrænsningsspørgsmål, og at der ikke foreligger noget  

 reelt beskyttelsesbehov.
Det frarådes ligeledes at gennemføre den foreslåede  

 udvidelse af beskyttelsens indhold, idet denne udvidelse går ud over, hvad  

 der hidtil har været almindeligt anerkendt internationalt.
Det understreges,  

 at den gældende lovgivning har fungeret tilfredsstillende og derfor kun bør  

 ændres, hvis stærke grunde taler for det.
Endelig lægges der vægt på, at  

 forslagene ikke gennemføres, medmindre der er nordisk enighed.
Under høringen  

 har Danmarks Radio fastholdt sin afstandtagen fra flertallets forslag.
Fællesrådet for Udøvende Kunstnere og Dansk Artistforbund samt IFPI  

 Danmark, Foreningen af Danske Spillefilmproducenter, Foreningen af Danske  

 Videogramdistributører og Foreningen af Filmudlejere i Danmark støtter  

 forslaget om en præstationsbeskyttelse.
Dansk Idræts-Forbund har udtrykt  

 forståelse for betænkelighederne ved at indføre en beskyttelse af  

 idrætspræstationer mv.
Den foreslåede styrkelse af de udøvende kunstneres  

 retsstilling har fået tilslutning fra Kassetteudvalget (nu Samrådet for  

 Ophavsret) og fra IFPI Danmark m.fl.
Det kgl.
Teater og Danske Teaterlederes  

 Fællesråd gør opmærksom på, at den foreslåede styrkelse af de udøvende  

 kunstneres rettigheder vil kunne medføre en kollision med nationalscenens  

 forpligtelser.
 Statens Musikråd udtaler støtte til forslaget om en særlig  

 plagiat-beskyttelse.
Kulturministeriet kan ikke tilslutte sig udvalgsflertallets forslag om at  

 udvide kredsen af beskyttede til også at omfatte personer, der ikke fremfører  

 et litterært eller kunstnerisk værk.
Ministeriet lægger herved vægt på, at en  

 sådan udvidelse dels vil komme til at omfatte grupper, som næppe har samme  

 beskyttelsesbehov som udøvende kunstnere, dels at udvidelsen vil indebære  

 betydelige afgrænsningsproblemer.
Så vidt det er Kulturministeriet bekendt,  

 er der ikke i noget andet land gennemført en generel præstationsbeskyttelse  

 af udøvende kunstnere.
En særlig dansk ordning vil kunne give anledning til  

 praktiske problemer.
I udenlandske kontrakter om præstationer, der udføres i  

 et andet Romkonventionsland, vil der næppe blive taget højde for, at visse  

 personer, der ikke nyder retsbeskyttelse i hjemlandet, omfattes af den danske  

 lovgivning.
Spørgsmålet om en præstationsbeskyttelse har været drøftet med de andre  

 nordiske lande.
Blandt de nordiske ophavsretsudvalg har kun det danske udvalg  

 stillet forslag om at udvide den beskyttede personkreds.
De andre nordiske  

 lande har udtrykt tvivl om det danske udvalgsforslag om  

 præstationsbeskyttelse, som efter deres opfattelse ville medføre vanskelige  

 afgrænsningsspørgsmål.
På denne baggrund finder Kulturministeriet, at den gældende retstilstand,  

 hvorefter beskyttelsen udelukkende omfatter udøvende kunstnere, som fremfører  

 et litterært eller kunstnerisk værk, bør opretholdes.
Forslaget til § 65,  

 stk. 1, er udformet i overensstemmelse hermed.
Det bemærkes, at de frembringelser, der ligger bag mimikeres,  

 cirkusartisters og varieteartisters præstationer, i visse tilfælde kan nyde  

 beskyttelse som værker efter lovforslagets § 1. I hvilket omfang dette er  

 tilfældet, må afgøres af domstolene.
Improvisationer kan principielt også  

 anses for værker i lovens forstand.
Under høringen har spørgsmålet været rejst, om indlæsere af lydbøger til  

 brug for blinde og andre læsehandicappede kan betragtes som udøvende  

 kunstnere efter lovforslagets § 65, stk. 1. Ministeriet finder, at  

 spørgsmålet må afgøres efter de samme principper som gælder for anden  

 oplæsning.
Den form for oplæsning, hvor der sker en kunstnerisk fortolkning  

 af teksten, vil under alle omstændigheder være beskyttet.
Det bør imidlertid  

 heller ikke være udelukket at beskytte den indsats, som ligger bag en  

 tilsyneladende neutral oplæsning af et litterært værk, hvis der er sket en  

 løbende stillingtagen til tekstens muligheder og de kunstneriske virkemidler.
 Når det gælder beskyttelsens indhold, kan Kulturministeriet tiltræde  

 forslaget fra Ophavsretsudvalgets flertal om, at udøvende kunstnere bør have  

 en eneret til at gøre deres fremførelser tilgængelige for almenheden.
Kulturministeriet kan ikke tilslutte sig udvalgsflertallets forslag om en  

 vis plagiatbeskyttelse for udøvende kunstnere for så vidt angår såkaldte  

 sound alikes.
Ministeriet har herved navnlig lagt vægt på, at en sådan  

 beskyttelse ikke er alment accepteret internationalt, samt at beskyttelse mod  

 sound alikes vil medføre praktiske problemer i relation til, hvornår der  

 foreligger et plagiat efter forslaget.
I tilfælde, hvor fonogramindspilninger  

 markedsføres på en måde, som indebærer en forvekslingsfare med optagelser af  

 andre udøvende kunstneres fremførelser, vil forholdet kunne være omfattet af  

 markedsføringslovens regler om god markedsføringsskik.
Forslaget om en særlig  

 plagiatbeskyttelse har heller ikke fået støtte under forhandlingerne med de  

 øvrige nordiske lande.
 Forslaget til § 65, stk. 2, har herudover til formål at opfylde art. 3,  

 stk. 1, i beskyttelsestidsdirektivet.
Efter den gældende lovs § 45, stk. 2, har udøvende kunstnere beskyttelse i  

 50 år efter, at en fremførelse har fundet sted.
Efter direktivet art. 3, stk.  

 1, skal beskyttelsestiden for de udøvende kunstnere beregnes fra  

 fremførelsesdatoen, eller hvis en optagelse af en fremførelse udgives eller  

 offentliggøres inden for 50 år efter fremførelsen, fra første lovlige  

 udgivelse eller første lovlige offentliggørelse, alt efter hvilken dato der  

 er den første.
På den baggrund foreslås det i § 65, stk. 2, at varigheden af beskyttelsen  

 beregnes fra fremførelsen.
Hvis en optagelse af en fremførelse udgives eller  

 offentliggøres inden for 50 år efter fremførelsen, skal beskyttelsen dog  

 beregnes fra første udgivelse eller offentliggørelse, alt efter hvilket  

 tidspunkt der er det første.
Under høringen har Fællesrådet for Udøvende Kunstnere anført, at der er  

 behov for særlige regler om beskyttelse af fremførelser, som først udgives  

 langt senere end tidspunktet for fremførelsen/optagelsen.
Fællesrådet peger  

 på, at der efter at det er blevet muligt ad digitalteknisk vej at rense og  

 reparere gamle lydoptagelser, i ikke ringe udstrækning forekommer udgivelse  

 af ældre indspilninger af historisk interesse.
Sådanne udgivelser bør efter  

 Fællesrådets opfattelse være undergivet ophavsretlig beskyttelse.
Det  

 foreslås derfor, at varigheden af beskyttelsen efter forslaget til stk. 2  

 udformes på en sådan måde, at beskyttelsen som udgangspunkt udløber 50 år  

 efter fremførelsen, men at der - såfremt en udgivelse finder sted inden  

 udløbet af 50-års fristen - skal løbe en ny 50-årig beskyttelse fra  

 udgivelsestidspunktet.
Med den foreslåede nye udformning af forslaget til § 65, stk. 2, som  

 skyldes EF-direktivet om beskyttelsestid, er de af Fællesrådet fremsatte  

 ønsker delvis imødekommet.
Beskyttelsestiden for ældre optagelser, som måtte  

 være blevet moderniseret ved hjælp af ny teknik, vil - såfremt optagelserne  

 ikke tidligere har været udgivet eller offentligjort - løbe fra den første  

 udgivelse eller offentliggørelse inden for beskyttelsesfristen, ikke fra det  

 tidspunkt fremførelsen fandt sted.
Er der derimod tale om offentliggørelse  

 eller udgivelse af nye tekniske udgaver af tidligere offentliggjorte eller  

 udgivne optagelser, vil der ikke for den nye tekniske udgave løbe nogen ny  

 beskyttelsesperiode.
Fællesrådet for Udøvende Kunstnere har endvidere fremsat ønske om, at  

 affotografering af en udøvende kunstners fremførelse skal forudsætte  

 samtykke.
Fællesrådet har anført, at et sådant forbud mod affotografering  

 allerede gælder i forhold til radiofoniernes signalret, jf. den gældende lovs  

 § 48, stk. 1. Kulturministeriet finder ikke, at de særlige hensyn, som ligger  

 bag forbudet mod affotografering af tv-udsendelser, kan siges at gøre sig  

 gældende for så vidt angår udøvende kunstneres fremførelser.
Et krav om  

 samtykke til fotografering af en udøvende kunstners fremførelse ville i  

 praksis beskytte under et sekund af en fremførelse.
En sådan beskyttelse vil  

 efter ministeriets opfattelse være for vidtgående.
Det må i øvrigt antages at  

 følge af almindelige grundsætninger, at anvendelse af en persons billede i  

 reklamesammenhæng forudsætter den pågældende persons tilladelse.
 Med hensyn til forståelsen af udtrykket »gøres tilgængelig for  

 almenheden« henvises til lovforslagets § 2, stk. 3.
De udøvende kunstneres rettigheder efter stk. 1 og 2 er undergivet visse  

 indskrænkninger.
Der henvises herom til bemærkningerne til stk. 4 og 5.  

 Herudover henvises til lovforslagets § 68 om vederlag for brug af  

 lydoptagelser i radio og fjernsyn mv., der også har karakter af en  

 indskrænkning i kunstnernes enerettigheder.
Til stk. 3 Bestemmelsen i forslaget til stk. 3 er ny.
Efter forslaget indebærer en  

 aftale mellem en udøvende kunstner og en filmproducent om at medvirke ved  

 indspilningen af en film, at den udøvende kunstner, i mangel af modstående  

 aftale, formodes at have overdraget sin ret til udlejning af filmen til  

 producenten.
Forslaget har til formål at gennemføre art. 2, stk. 5, i EF-direktivet om  

 udlejnings- og udlånsrettigheder.
Efter denne artikel gælder det, at når  

 udøvende kunstnere individuelt eller kollektivt har indgået en kontrakt om  

 produktion af en film med en filmproducent, formodes den udøvende kunstner,  

 der omfattes af kontrakten, medmindre andet er aftalt, at have overdraget  

 sine udlejningsrettigheder.
Medens forslaget til § 58 om aftaler om  

 indspilning af film er en legitimationsregel, indebærer forslaget til stk. 3  

 en egentlig overgang af materielle rettigheder.
Forslaget vedrører alene  

 udlejning.
Om ministeriets overvejelser for så vidt angår en mere generel  

 formodningsregel henvises til bemærkningerne til stk. 4.
Til stk. 4 Den konventionsmæssige hjemmel for indskrænkninger i eneretten til  

 udøvende kunstneres fremførelser er Romkonventionens art. 15. Efter denne  

 bestemmelse kan der foreskrives samme indskrænkninger i beskyttelsen af  

 udøvende kunstnere, som lovgivningen har fastsat med hensyn til beskyttelsen  

 af ophavsretten til litterære og kunstneriske værker.
I lighed med den gældende lovs § 45, stk. 3, henvises der i forslaget til  

 stk. 4 til en række bestemmelser i lovens kap. 1-3, som skal finde  

 tilsvarende anvendelse på udøvende kunstneres fremførelser og optagelser  

 heraf.
Henvisningerne i forslaget til stk. 4 er baseret på et princip om, at  

 der for udøvende kunstneres fremførelser som udgangspunkt skal gælde samme  

 regler som for musikværker.
Musikværker er den værkskategori, der er det mest  

 typiske sammenligningsgrundlag for udøvende kunstneres fremførelser.
Da ikke  

 alle bestemmelser, der gælder for musikværker, er relevante for udøvende  

 kunstneres fremførelser, finder ministeriet det rigtigst, at det udtrykkeligt  

 af lovteksten fremgår, hvilke bestemmelser, der skal finde tilsvarende  

 anvendelse på udøvende kunstneres fremførelser.
Efter forslaget til stk. 4 indebærer henvisningen til - § 2, stk. 3, at definitionen af begrebet »tilgængeliggørelse for  

 almenheden« også skal finde anvendelse på udøvende kunstneres  

 fremførelser.
- § 3, at udøvende kunstnere, ligesom efter gældende ret, har en droit  

 moral-beskyttelse af deres fremførelser.
Udøvende kunstnere omfattes derimod  

 ikke af lovforslagets § 75, der udvider droit moral-beskyttelsen til også at  

 gælde efter ophavsrettens udløb.
 - § 11, at den udøvende kunstners droit moral skal respekteres, når  

 fremførelsen bruges i henhold til en bestemmelse i kap. 2, dvs. at brugeren  

 har en vis kildeangivelsespligt, og at fremførelsen ikke må ændres i videre  

 udstrækning, end den tilladte brug kræver.
- § 12, stk. 1, at der må fremstilles eksemplarer til privat brug af såvel  

 den umiddelbare fremførelse som optagelser af fremførelsen.
Henvisningen  

 svarer til gældende ret.
- § 12, stk. 2, nr. 4, at der ikke til privat brug må fremstilles  

 eksemplarer i digital form af udøvende kunstneres fremførelser eller  

 optagelser heraf, som foreligger i digitaliseret form.
Der henvises til de  

 almindelige bemærkninger og bemærkningerne til § 12, stk. 2.
 - § 12, stk. 3, nr. 1, at der ikke må benyttes fremmed medhjælp til  

 eksemplarfremstilling til privat brug af udøvende kunstneres fremførelser og  

 optagelser heraf.
 - § 12, stk. 4, at forbudet mod brug af kopieringsautomater også gælder  

 for optagelser af udøvende kunstneres fremførelser.
- § 13, at udøvende kunstnere omfattes af aftalelicensen i stk. 1, 2. led,  

 vedrørende båndoptagelse af radio- og tv-programmer til brug i  

 undervisningsvirksomhed.
Henvisningen svarer til den i den gældende lovs § 17  

 fastsatte tvangslicens.
 - § 15, at sygehuse mv. også får hjemmel til ved lyd- eller  

 billedoptagelse at fremstille eksemplarer af udøvende kunstneres  

 fremførelser, der udsendes i radio eller fjernsyn, med henblik på  

 tidsforskudt brug af optagelserne.
 - § 16, at adgangen for arkiver, biblioteker og museer til i visse  

 tilfælde at foretage eksemplarfremstilling af lyd- eller billedoptagelser  

 også gælder i forhold til udøvende kunstneres fremførelser.
 - § 17, stk. 3, at syns- og hørehandicappede får adgang til at fremstille  

 eksemplarer af udøvende kunstneres fremførelser, der udsendes i radio eller  

 fjernsyn, såfremt betingelserne for aftalelicens efter lovforslagets § 50 er  

 opfyldt.
 - § 18, stk. 1 og 2, at optagelser af udøvende kunstneres fremførelser er  

 omfattet af bestemmelserne vedrørende fremstilling af antologier mv. til  

 undervisningsbrug.
- § 19, stk. 1, at når et eksemplar af en fremførelse med den udøvende  

 kunstners samtykke er solgt el.lign., må eksemplaret som udgangspunkt  

 videresælges, udlejes, udlånes og på anden måde spredes videre til  

 almenheden.
Det bemærkes, at dette efter forslaget til § 65, stk. 4, 2. pkt.,  

 kun gælder for optagelser af en udøvende kunstners fremførelser, når disse  

 første gang er solgt eller på anden måde overdraget af den udøvende kunstner  

 eller med dennes samtykke inden for Det Europæiske Økonomiske  

 Samarbejdsområde.
Der henvises herom nærmere til bemærkningerne i det  

 indledende afsnit til kap. 5.
- § 19, stk. 2, at et eksemplar af en fremførelse, uanset bestemmelsen i §  

 19, stk. 1, ikke må spredes til almenheden gennem udlejning.
Herved indføres  

 som noget nyt en egentlig udlejningsret for udøvende kunstnere.
Derimod  

 henvises der ikke i stk. 4 til § 19, stk. 3. En udøvende kunstner har således  

 ikke nogen eneret, når det gælder udlån til almenheden af film eller andre  

 optagelser, hvori en udøvende kunstners fremførelse indgår.
 - § 21, stk. 1, nr. 1, at udgivne optagelser af en udøvende kunstners  

 fremførelse må fremføres offentligt ved visse særlige lejligheder, bl.a.  

 under betingelse af, at fremførelsen ikke finder sted i erhvervsøjemed.  

 Henvisningen svarer til gældende ret.
 - § 21, stk. 1, nr. 2, og stk. 2, at udgivne optagelser af en udøvende  

 kunstners fremførelse må fremføres offentligt til brug ved gudstjeneste eller  

 undervisning, medmindre fremførelsen sker i radio eller fjernsyn (hvor  

 tvangslicensen i lovforslagets § 68 finder anvendelse). Henvisningen svarer  

 til gældende ret.
- § 22, at citatretten også omfatter fremførelser, der er offentliggjort,  

 samt optagelser heraf.
Henvisningen svarer til gældende ret.
- § 25, at når en udøvende kunstners fremførelse eller en optagelse heraf  

 indgår i en dagsbegivenhed, som gengives i radio eller fjernsyn mv., må  

 fremførelsen i et vist omfang medtages i en sådan gengivelse.
Henvisningen  

 svarer til gældende ret.
- § 27, at udøvende kunstneres rettigheder ikke er til hinder for  

 aktindsigt efter offentlighedslovgivningen eller arkivadgang efter  

 arkivlovgivningen.
Henvisningen svarer for så vidt angår aktindsigt til  

 gældende ret.
 - § 28, at udøvende kunstneres rettigheder ikke er til hinder for brug af  

 fremførelser ved retssager o.lign.
- § 31, at radio- og fjernsynsforetagenders ret til at foretage såkaldt  

 efemære optagelser også gælder i forhold til udøvende kunstneres  

 fremførelser, som foretagendet har ret til at udsende.
Henvisningen svarer  

 til gældende ret.
 - § 33, at udøvende kunstneres fremførelser, som udsendes i radio eller  

 fjernsyn, under visse forudsætninger kan optages på lyd- eller billedbånd  

 el.lign. med henblik på opbevaring i arkiver.
 - § 34, at radio- og fjernsynsforetagenders adgang til efter anmodning at  

 udlevere optagelser af radio- og tv-udsendelser også gælder i forhold til de  

 udøvende kunstneres rettigheder.
 - § 35, at udøvende kunstnere omfattes af den generelle licensordning for  

 kabelviderespredning af radio- og tv-programmer, der blev gennemført i 1985.  

 Vederlagskravet kan kun gøres gældende af en godkendt fællesorganisation  

 (Copy-Dan, Kabel-tv). Henvisningen svarer til gældende ret.
 - § 36, stk. 2, at det også i forhold til udøvende kunstnere skal være  

 tilladt for en erhverver at foretage en begrænset eksemplarfremstilling mv.  

 af fremførelser, som foreligger i digitaliseret form.
- §§ 39-46, at udøvende kunstnere omfattes af den i 1992 gennemførte  

 blankbåndsvederlagsordning.
Henvisningen svarer til gældende ret.
 - §§ 47 og 49-52, at de fælles bestemmelser for henholdsvis tvangslicens  

 og aftalelicens - bortset fra § 48 som alene vedrører radiofonier - også  

 finder anvendelse på fremførelser, som omfattes af de tvangs- og  

 aftalelicenser i lovforslagets kap. 2 og § 68, der vedrører udøvende  

 kunstnere.
- §§ 53-57, at udøvende kunstnere omfattes af de generelle bestemmelser om  

 rettighedsoverdragelse.
Dette svarer principielt til den gældende lovs § 45,  

 stk. 3. Lovforslaget indebærer dog en vis udvidelse af de generelle  

 bestemmelser om rettighedsoverdragelse, især med hensyn til tilbagefaldsret  

 (§§ 54-55) samt afregning og kontrol (§ 57). Forhandlingsmæssigt står  

 udøvende kunstnere normalt i samme situation som ophavsmænd.  

 Kulturministeriet finder det derfor rimeligt, at de nye bestemmelser også  

 skal gælde for udøvende kunstnere.
 - §§ 61-62, at udøvende kunstnere omfattes af de generelle bestemmelser om  

 arv og kreditorforfølgning.
 Som nævnt er der i forslaget til stk. 4 ikke henvist til samtlige  

 bestemmelser i lovforslagets kap. 1-3, der gælder for musikværker.
 For så vidt angår lovforslagets kap. 1 har det ingen praktisk betydning at  

 gøre de øvrige bestemmelser i kapitlet anvendelige på udøvende kunstnere.
For så vidt angår kap. 2 har bestemmelserne i § 14, § 17, stk. 1 og 2, §  

 18, stk. 3, og § 20 ingen praktisk betydning for udøvende kunstneres  

 fremførelser, da bestemmelserne vedrører enten eksemplarfremstilling ved  

 fotokopiering el.lign. eller visning af eksemplarer.
Lovforslagets § 30  

 finder heller ikke anvendelse på udøvende kunstneres fremførelser, da den i §  

 30 hjemlede aftalelicens for udsendelse i radio eller fjernsyn for udøvende  

 kunstneres vedkommende erstattes af den i § 68 hjemlede tvangslicens.
Et flertal i Ophavsretsudvalget har i betænkning nr. 1197/1990 foreslået,  

 at formodningsreglen vedrørende filmaftaler ikke bør gælde for udøvende  

 kunstnere.
Et mindretal i udvalget mener, at formodningsreglen bør gøres  

 anvendelig på udøvende kunstnere.
I det foreløbige departementale lovudkast af maj 1992 foreslog  

 Kulturministeriet at sidestille skuespillere, musikere bag filmmusikken mv.  

 med de andre medvirkende kunstnere i en film.
Forslaget var begrundet i, at  

 der med forslaget til § 65 som noget nyt tillægges udøvende kunstnere en  

 spredningsret, og at de således vil have enerettigheder med hensyn til  

 spredningen af en film, medmindre der foreligger en klar aftale med  

 filmproducenten.
Ministeriet fandt på denne baggrund, at udøvende kunstnere  

 burde være omfattet af en bestemmelse svarende til formodningsreglen i  

 lovforslagets § 58, stk. 1.
Under høringen har forslaget, om at udøvende kunstnere generelt skal være  

 omfattet af en formodningsregel, fået støtte fra Danmarks Radio og  

 Producenterne samt IFPI Danmark, Foreningen af Danske Spillefilmproducenter,  

 Foreningen af Danske Videogramdistributører og Foreningen af Filmudlejere i  

 Danmark.
Fællesrådet for Udøvende Kunstnere og Samrådet for Ophavsret kan  

 ikke tilslutte sig forslaget.
Fællesrådet har bl.a. anført, at udøvende  

 kunstnere siden 1961 har haft eneret med hensyn til eksemplarfremstilling,  

 ligesom tv-udsendelse af billedoptagelser af udøvende kunstneres præstationer  

 siden 1985 har forudsat samtykke fra de involverede kunstnere.
Det fremhæves,  

 at disse enerettigheder aldrig har været inddraget under formodningsreglen i  

 den gældende lovs § 42, og at dette ikke har givet anledning til  

 vanskeligheder.
Det nævnes videre, at den udvidelse af de udøvende kunstneres  

 rettigheder for så vidt angår offentlig fremførelse, som er indeholdt i  

 lovforslaget, heller ikke kan begrunde, at der indføres en formodningsregel i  

 filmproducentens favør.
Endelig gøres der opmærksom på, at de eksisterende  

 overenskomster og standardkontrakter for udøvende kunstnere på filmområdet er  

 udformet på grundlag af den eksisterende retstilstand, og at en ændring af  

 denne gennem indførelse af en generel formodningsregel på afgørende og  

 urimelig måde vil svække de udøvende kunstneres stilling i forhold til  

 filmproducenterne i henhold til disse kontrakter.
Kulturministeriet har på denne baggrund på ny overvejet spørgsmålet og  

 finder, efter at spørgsmålet også har været drøftet med de øvrige nordiske  

 lande, at der ikke på nuværende tidspunkt foreligger noget klart behov for  

 generelt at lade formodningsreglen i lovforslagets § 58, stk. 1, vedrørende  

 aftaler om indspilning af film finde tilsvarende anvendelse på udøvende  

 kunstneres fremførelser, der er udført med henblik på filmen.
Ministeriet  

 finder det herefter rigtigst at afvente udviklingen indenfor EU og andre  

 internationale sammenhænge, inden der tages stilling til spørgsmålet om en  

 eventuel indførelse af en sådan generel formodningsregel.
 Med hensyn til den særlige formodningsregel vedrørende udøvende kunstneres  

 udlejningsrettigheder henvises til forslagets § 65, stk. 3.
Til stk. 5 Forslaget til stk. 5 om udsendelse af Det kgl.
Teaters festforestillinger  

 mv. svarer med enkelte redaktionelle ændringer til den gældende lovs § 45,  

 stk. 4.
Et flertal i Ophavsretsudvalget har i betænkning nr. 962/1982 foreslået,  

 at bestemmelsen udgår.
Et mindretal, bestående af Danmarks Radios  

 repræsentanter, mener, at det er nødvendigt at opretholde bestemmelsen.
Samme  

 holdning er under høringen tilkendegivet af Det kgl.
Teater.
Fællesrådet for  

 Udøvende Kunstnere gør opmærksom på, at der ingen saglige grunde er til at  

 opretholde denne særregel.
Kulturministeriet finder principielt, at klarering af rettighederne til  

 tv-transmissioner af festforestillinger mv. bør ske ved aftaler, og at dette  

 også bør gælde for de involverede udøvende kunstnere.
Sådanne aftaler er  

 imidlertid - bortset fra en enkelt rettighedshavergruppe - endnu ikke  

 indgået.
Ministeriet finder på den baggrund, at bestemmelsen indtil videre  

 bør opretholdes.
 Bestemmelsen skal i øvrigt ses i sammenhæng med teaterlovens § 2, stk. 3,  

 som affattet ved lov nr. 897 af 21. december 1991 om ændring af teaterloven  

 (Det Kongelige Teater og Kapel):
» Stk. 3. Det Kongelige Teater har til opgave at skabe  

 mulighed for, at nationalscenens produktioner kan gøres tilgængelige for et  

 bredt publikum gennem udsendelse i radio og tv samt ved salg af optagelser.  

 Teatret skal endvidere bidrage til, at denne mulighed udnyttes på bedst mulig  

 måde.« Det er ministeriets forventning, at denne bestemmelse i teaterloven, der  

 ikke vedrører spørgsmålet om rettighedserhvervelse, vil føre til, at der  

 indgås relevante aftaler, der overflødiggør bestemmelsen i § 65, stk. 5.
Det har under høringen været foreslået, at bestemmelsen burde præciseres  

 til alene at vedrøre direkte transmission fra forestillingerne.
Ministeriet  

 finder imidlertid under henvisning til hovedreglen i lovforslagets § 65, stk.  

 1, og dennes anvendelsesområde siden den i 1985 gennemførte lovændring, at  

 der - så længe særreglen om tv-udsendelse af Det kgl.
Teaters  

 festforestillinger opretholdes - bør være mulighed for såvel direkte  

 transmission som for optagelse med henblik på efterfølgende udsendelse.
Det bemærkes, at bestemmelsen foreslås udvidet til også at omfatte  

 udsendelse af Det kgl.
Teaters festforestillinger, der foretages af TV 2.
Til § 66 Til stk. 1 Efter den gældende lovs § 46, stk. 1, 1. pkt., må grammofonplader og andre  

 indretninger, på hvilke lyd er overført, ikke uden fremstillerens samtykke  

 eftergøres, førend 50 år er forløbet efter udgangen af det år, da  

 lydoverførelsen fandt sted.
Som eftergørelse betragtes efter § 46, stk. 1, 2.  

 pkt., også det forhold, at optagelsen overføres fra en sådan indretning til  

 en anden.
Forslaget til stk. 1 indebærer, at den gældende eftergørelsesbeskyttelse  

 suppleres med en eneret til at gøre lydoptagelser tilgængelige for  

 almenheden.
Herudover er der kun foretaget redaktionelle ændringer.
 Forslaget bygger på en indstilling fra et flertal i Ophavsretsudvalget i  

 betænkning nr. 962/1982. Om baggrunden for forslaget, der ligger på linie  

 med, hvad der foreslås for så vidt angår udøvende kunstnere, henvises til  

 bemærkningerne til lovforslagets § 65, stk. 1 og 2.
Beskyttelsen efter forslaget til § 66, stk. 1, gælder for fremstilleren af  

 en lydoptagelse, dvs. der er tale om en producentbeskyttelse, hvor  

 rettighederne opstår direkte hos den person eller, som det normalt er  

 tilfældet, hos det selskab eller foretagende, som har iværksat lydoptagelsen.  

 Det er uden betydning, hvad lydoptagelsens indhold er.
Fremstillerens  

 beskyttelse er således den samme, om det, der optages, er fx fremførelsen af  

 et musikværk, lydeffekter eller dyrestemmer.
 Det gælder generelt, at såfremt en lydoptagelse gengiver beskyttede  

 værker, fremførelser mv., kan fonogramproducenten ikke råde over  

 lydoptagelsen på en måde, som strider imod ophavsmændenes, de udøvende  

 kunstneres mv. rettigheder til det optagne.
Forslaget til stk. 1 omfatter også radiofoniers optagelser.
Ligesom efter  

 gældende ret omfatter stk. 1 også lydsiden af en film.
Formuleringen af den gældende ophavsretslovs § 46 har på et enkelt punkt  

 givet anledning til tvivl.
Det drejer sig om beregningen af  

 beskyttelsestiden.
Efter den nuværende formulering beregnes den 50-årige  

 beskyttelsestid fra udgangen af det år, »da lydoverførelsen fandt  

 sted«.
Denne formulering synes ikke på tilstrækkelig klar måde at vise,  

 at kopiering af en allerede foretagen lydoptagelse ikke udløser en ny  

 beskyttelse eller en udskydelse af beskyttelsestidens begyndelsestidspunkt.  

 For at præcisere, at beskyttelsens genstand udelukkende er den originære  

 eller primære lydoptagelse, og at lydoverførsel fra et fonogram til et andet  

 ikke udløser beskyttelse, foreslås den nævnte formulering erstattet med  

 ordene »da optagelsen fandt sted«.
Forslaget til § 66, stk. 1, har  

 herudover til formål at opfylde art. 3, stk. 2, i beskyttelsestidsdirektivet.
 Efter den gældende lovs § 46, stk. 1, 1. pkt., har lydproducenter som  

 nævnt beskyttelse i 50 år efter, at en optagelse har fundet sted.
 Efter direktivets art. 3, stk. 2, beregnes beskyttelsestiden for  

 fonogramfremstilleres rettigheder fra optagelsen eller, hvis fonogrammet  

 udgives eller offentliggøres lovligt inden for 50 år efter optagelsen, fra  

 første lovlige udgivelse eller første lovlige offentliggørelse, alt efter  

 hvilken dato der er den første.
På den baggrund foreslås det i § 66, stk. 1, at varigheden af beskyttelsen  

 beregnes fra optagelsen.
Hvis en lydoptagelse udgives eller offentliggøres  

 inden for 50 år efter fremførelsen, skal beskyttelsen dog beregnes fra første  

 udgivelse eller offentliggørelse, alt efter hvilket tidspunkt der er det  

 første.
 Med hensyn til indskrænkninger i lydfremstillerens enerettigheder henvises  

 til bemærkningerne nedenfor til stk. 2 og til § 68.
Til stk. 2 Forslaget til stk. 2 regulerer de indskrænkninger mv., der skal gælde i  

 beskyttelsen af fremstillere af lydoptagelser efter stk. 1. Forslaget til  

 stk. 2 indeholder herefter en række henvisninger til bestemmelser i  

 lovforslagets kap. 1 og 2, som skal finde tilsvarende anvendelse på  

 lydoptagelser.
 Henvisningerne i forslaget til stk. 2 er - ligesom for udøvende kunstnere  

 efter forslaget til § 65, stk. 4 - udtryk for, at der for fremstillere af  

 lydoptagelser som udgangspunkt skal gælde samme regler som for musikværker.  

 Om baggrunden herfor samt om konsekvenserne af henvisningerne til de enkelte  

 bestemmelser henvises til bemærkningerne til lovforslagets § 65, stk. 4, om  

 udøvende kunstnere.
 I forslaget til stk. 2 er der som nævnt ikke henvist til samtlige  

 bestemmelser i lovforslagets kap. 1-3, som gælder for musikværker.
 I lighed med hvad der gælder for de udøvende kunstnere har det ingen  

 praktisk betydning at henvise til de øvrige bestemmelser i lovforslagets kap.  

 1.
 De øvrige bestemmelser i kap. 2, der ligeledes gælder for musikværker - §  

 30 og § 35, stk. 2 - finder efter forslaget til § 66, stk. 2, ikke anvendelse  

 på lydoptagelser.
 Den manglende henvisning til § 30 skyldes, at fonogramproducenter - på  

 linie med udøvende kunstnere - ikke er omfattet af aftalelicensen vedrørende  

 udsendelse i radio og fjernsyn, men derimod af den særlige tvangslicens i  

 lovforslagets § 68 om brug af lydoptagelser i radio og fjernsyn mv., jf.  

 bemærkningerne til denne bestemmelse.
Den manglende henvisning til § 35, stk. 2, indebærer, at retten til  

 vederlag for kabelviderespredning af tv-programmer ikke gælder for  

 fremstillere af lydoptagelser.
Dette svarer til gældende ret.
I forbindelse  

 med lovforslaget i 1984-85, der førte til vedtagelsen af den gældende lovs §  

 22 a, blev det foreslået (som en ny bestemmelse i lovens § 47 a), at  

 fonogramproducenter skulle omfattes af vederlagsretten.
Forslaget til § 47 a  

 bortfaldt imidlertid under folketingsbehandlingen.
 Om baggrunden for forslaget til § 66, stk. 2, 2. pkt., om betingelserne  

 for fri viderespredning af optagelser, henvises til bemærkningerne i det  

 indledende afsnit til kap. 5.
I modsætning til § 65, stk. 4, henvises der i forslaget til § 66, stk. 2,  

 hverken til § 3 eller til lovforslagets kap. 3. Den manglende henvisning til  

 § 3 om droit moral skyldes, at § 66 er en producentbeskyttelse.
Den manglende  

 henvisning til kap. 3 om ophavsrettens overgang skyldes, at en producent  

 efter § 66 typisk er et selskab eller en anden juridisk person, der ikke har  

 de samme beskyttelsesbehov i relation til rettighedsoverdragelser, som gør  

 sig gældende for ophavsmænd og udøvende kunstnere.
Spørgsmål om overgang af  

 retten til lydoptagelser skal derfor, når det gælder producenter af  

 lydoptagelser, bedømmes efter lovgivningens almindelige regler vedrørende  

 formuerettigheder.
Til § 67 Til stk. 1 Bestemmelsen i lovforslagets § 67 er ny.
Forslaget indebærer en  

 producentbeskyttelse af billedoptagelser.
Ved film og andre indretninger, på  

 hvilke levende billeder er overført i stk. 1 forstås kinematografiske eller  

 audiovisuelle værker eller levende billeder, uanset om de er ledsaget af lyd  

 eller ej.
 Den foreslåede producentbeskyttelse skal ses på baggrund af bestemmelser i  

 EF-direktivet om udlejnings- og udlånsrettigheder.
 Efter direktivets art. 1, stk. 1, skal medlemsstaterne indføre en generel  

 eneret for så vidt angår udlejning og udlån af orginalværker og eksemplarer  

 af ophavsretligt beskyttede værker mv.
Eneretten til at tillade eller forbyde udlejning tilkommer efter  

 direktivets art. 2, stk. 1, 4. pkt., producenten af den første optagelse af  

 en film for så vidt angår den originale film eller kopier heraf.
Det fremgår  

 videre af bestemmelsen, at der i direktivet ved film forstås filmværker,  

 audiovisuelle værker og levende billeder, uanset om de er ledsaget af lyd.
 Efter direktivets art. 7, stk. 1, 3. pkt., skal medlemsstaterne  

 foreskrive, at producenter af den første optagelse af en film har eneret til  

 at tillade eller forbyde direkte eller indirekte reproduktion af den  

 originale film eller eksemplarer deraf.
 Endelig skal medlemsstaterne efter art. 9, stk. 1, 3. pkt., give  

 producenter af den første optagelse af en film for så vidt angår den  

 originale film eller eksemplarer deraf en eneret til at gøre disse genstande  

 tilgængelige for almenheden ved salg eller på anden måde.
 De i direktivet om udlejnings- og udlånsrettigheder indeholdte  

 bestemmelser vedrørende beskyttelse af billedoptagelser svarer til, hvad et  

 mindretal i Ophavsretsudvalget har foreslået i betænkning nr. 1000/1984.
De enerettigheder, som tillægges producenten af billedoptagelser efter  

 forslaget til stk. 1, svarer til enerettighederne efter lovforslagets § 66,  

 stk. 1, om producenter af lydoptagelser.
Der henvises til bemærkningerne til  

 § 66, stk. 1.
 Enkeltbilleder i film, videogrammer mv. beskyttes ikke efter § 67, men  

 efter lovforslagets § 1 og § 70 om henholdsvis fotografiske værker og  

 fotografiske billeder, jf. bemærkningerne til disse bestemmelser.
Det er uden betydning, hvad billedoptagelsens indhold er.
Beskyttelsen  

 gælder, hvad enten der er tale om et videogram indeholdende et beskyttet  

 filmværk, videooptagelser af naturen, idrætsbegivenheder mv. eller  

 amatørvideogrammer.
Producenten kan imidlertid ikke råde over optagelsen på  

 en måde, som strider imod ophavsretten til gengivne beskyttede værker eller  

 imod de rettigheder, som udøvende kunstnere måtte have til de på optagelsen  

 gengivne fremførelser.
Kopiering af en allerede foretagen billedoptagelse  

 udløser ikke nogen selvstændig beskyttelse.
 Fjernsynsforetagender er omfattet af beskyttelsen med hensyn til  

 optagelser af tv-programmer, som radiofonien selv har foretaget.
Efter art. 3, stk. 3, i EF-direktivet om beskyttelsestid skal beskyttelsen  

 beregnes fra optagelsen.
Hvis en billedoptagelse lovligt udgives eller  

 offentliggøres inden for 50 år efter optagelsen, skal beskyttelsen imidlertid  

 beregnes fra første lovlige udgivelse eller første lovlige offentliggørelse.
På den baggrund foreslås det i § 67, stk. 1, at varigheden af beskyttelsen  

 beregnes fra optagelsen.
Hvis en billedoptagelse udgives eller offentliggøres  

 inden for 50 år efter optagelsen, skal beskyttelsen dog beregnes fra første  

 udgivelse eller offentliggørelse, alt efter hvilket tidspunkt der er det  

 første.
 Med hensyn til indskrænkninger i billedproducentens enerettigheder  

 henvises til bemærkningerne til stk. 2.
Til stk. 2 Forslaget til stk. 2 regulerer de indskrænkninger mv., der skal gælde i  

 beskyttelsen af fremstillere af billedoptagelser efter stk. 1. Forslaget til  

 stk. 2 indeholder herefter en række henvisninger til lovforslagets kap. 1 og  

 2, som skal finde tilsvarende anvendelse på billedoptagelser.
 I lovforslagets § 66, stk. 2, om lydoptagelser er musikværker brugt som  

 udgangspunkt for anvendelsen af indskrænkningsbestemmelser i lovens kap. 1 og  

 2. På samme måde foreslås det i § 67, stk. 2, om billedoptagelser at anvende  

 filmværker som udgangspunkt for henvisninger til kap. 1 og 2. Begrundelsen  

 er, at filmværker og billedoptagelser må anses for at have samme  

 beskyttelsesbehov, ligesom det ofte er den samme, der er rettighedshaver,  

 nemlig filmproducenten.
 Med hensyn til konsekvensen af henvisningen til lovforslagets § 2, stk. 3,  

 henvises til bemærkningerne til § 65, stk. 4, og § 66, stk. 2, om henholdsvis  

 udøvende kunstnere og fremstillere af lydoptagelser.
Efter forslaget til stk. 2 indebærer henvisningen til - § 11, stk. 2, at kildeangivelsespligten også retter sig mod  

 fremstilleren af billedoptagelsen.
Ligesom fonogramproducenter har  

 videogramproducenter mv. ingen selvstændig droit moral-beskyttelse, hvorfor §  

 11, stk. 1, ikke får betydning på dette område.
 - § 12, stk. 1, at der må fremstilles eksemplarer til privat brug af  

 billedoptagelser.
- § 12, stk. 2, nr. 4, at der ikke til privat brug må fremstilles  

 eksemplarer i digitial form af billedoptagelser efter stk. 1, som foreligger  

 i digitaliseret form.
Der henvises til de almindelige bemærkninger og  

 bemærkningerne til § 12, stk. 2.
 - § 12, stk. 3, nr. 2, at det ikke er tilladt at bruge fremmed medhjælp  

 ved eksemplarfremstilling af billedoptagelser.
 - § 12, stk. 4, at forbudet mod brug af kopieringsautomater også gælder  

 for billedoptagelser.
 - § 13, at producenter af billedoptagelser omfattes af aftalelicensen i  

 stk. 1, 2. led, for båndoptagelse af radio- og tv-programmer til brug i  

 undervisningsvirksomhed, medmindre der er tale om en billedoptagelse  

 indeholdende biograffilm som nævnt i § 13, stk. 2.
 - § 15, at hjemlen for sygehuse mv. til at optage tv-programmer med  

 henblik på tidsforskudt brug også finder anvendelse på billedoptagelser, der  

 udsendes i tv.
 - § 16, at arkiver, biblioteker og museer i visse tilfælde må fremstille  

 eksemplarer af billedoptagelser.
 - § 17, stk. 3, at syns- og hørehandicappede kan fremstille eksemplarer af  

 billedoptagelser, der udsendes i fjernsyn, såfremt betingelserne for  

 aftalelicens efter lovforslagets § 50 er opfyldt.
 - § 18, stk. 1, 1. pkt., og stk. 2, at billedoptagelser er omfattet af  

 bestemmelserne vedrørende fremstilling af antologier mv. til  

 undervisningsbrug.
- § 19, stk. 1, at retten til fri viderespredning som udgangspunkt også  

 gælder for billedoptagelser.
Det bemærkes, at dette efter forslaget til § 67,  

 stk. 2, 2. pkt., kun gælder for billedoptagelser, når disse første gang er  

 solgt eller på anden måde overdraget af billedproducenten eller med dennes  

 tilladelse inden for Det Europæiske Økonomiske Samarbejdsområde.
Der henvises  

 herom nærmere til bemærkningerne i det indledende afsnit til kap. 5.
 - § 19, stk. 2, at producenten af billedoptagelser efter salg o.lign. af  

 de enkelte eksemplarer kan forbyde, at optagelsen udlejes til almenheden.  

 Derimod henvises der ikke i stk. 2 til § 19, stk. 3. Fremstillere af  

 billedoptagelser har derfor ikke nogen eneret, når det gælder udlån til  

 almenheden af deres optagelser.
 - § 22, at citatretten også omfatter offentliggjorte billedoptagelser.
 - § 25, at bestemmelsen om reportage af dagsbegivenheder indbefatter  

 gengivelse af billedoptagelser.
 - §§ 27 og 28, at retten til billedoptagelser ikke er til hinder for brug  

 i forbindelse med aktindsigt, tilgængelighed af offentlige arkivalier eller  

 brug i forbindelse med retssager o.lign.
 - § 31, at radiofoniers adgang til at foretage efemære optagelser også  

 gælder i relation til billedoptagelser, som radiofonien har ret til at  

 udsende.
 - § 32, at retten til billedoptagelser ikke er til hinder for gengivelse  

 af diskussionsudsendelser.
 - § 33, at billedoptagelser, som udsendes i fjernsyn, under visse  

 forudsætninger kan optages med henblik på opbevaring i billedarkiver.
 - § 34, at radiofoniernes adgang til i visse tilfælde at udlevere  

 optagelser af tv-udsendelser også gælder i forhold til producenten af  

 billedoptagelser.
 - § 35, stk. 1, at billedproducentens rettigheder ikke er til hinder for  

 kabelviderespredning af tv-programmer.
 - § 36, stk. 2, at der også for billedoptagelser skal gælde en vis  

 begrænset ret for en erhverver til at fremstille eksemplarer mv. af  

 billedgengivelser i digitaliseret form.
- §§ 47 og 49-52, at de fælles bestemmelser om henholdsvis tvangs- og  

 aftalelicens - bortset fra § 48 som alene vedrører radiofonier - også finder  

 anvendelse på producenter af billedoptagelser.
Med hensyn til aftalelicens er  

 kun lovforslagets § 13, stk. 1, 2. led, om båndoptagelse i  

 undervisningsvirksomhed og § 17, stk. 3, om syns- og hørehandicappedes adgang  

 til optagelse af tv-udsendelser relevante.
Aftalelicensen for producenter af  

 billedoptagelser forudsætter, at en organisation, der repræsenterer en  

 væsentlig del af danske billedfremstillere, har sluttet aftale med de  

 pågældende brugergrupper.
Forslaget til stk. 2 indeholder - i lighed med forslaget til § 66, stk. 2,  

 om lydoptagelser - ikke en henvisning til forslagets § 3 om droit moral eller  

 de øvrige bestemmelser i kap. 1, som ligeledes finder anvendelse på  

 filmværker.
Om baggrunden herfor henvises til bemærkningerne til § 66, stk.  

 2.
Efter forslaget til § 67, stk. 2, omfattes producenter af billedoptagelser  

 ikke af vederlagsreglen i lovforslagets § 35, stk. 2, om kabelviderespredning  

 af tv-udsendelser.
Det bemærkes, at filmproducenter i deres egenskab af  

 rettighedshavere til det underliggende filmværk, i det omfang de har fået  

 sådanne rettigheder overdraget, kan være omfattet af vederlagskravet i § 35,  

 stk. 2.
 De øvrige bestemmelser i lovforslagets kap. 2, der ligeledes gælder for  

 filmværker - § 14 og § 20 - har ingen praktisk relevans for fremstillere af  

 billedoptagelser, da de pågældende bestemmelser udelukkende handler om  

 henholdsvis eksemplarfremstilling ved fotokopiering el.lign. og visning af  

 eksemplarer.
 Lovforslagets kap. 3 om ophavsrettens overgang til andre foreslås ikke  

 anvendt på billedoptagelser, bortset fra bestemmelsen i forslagets § 58, som  

 indeholder en formodningsregel, der gælder for enhver film.
Det bemærkes, at den i 1992 gennemførte vederlagsordning for uindspillede  

 bånd efter sin ordlyd alene gælder for ophavsmænd til visse værker, jf.  

 forslaget til § 39, stk. 1. Ved henvisninger i den gældende lovs § 45, stk.  

 3, og § 46, stk. 2, er bestemmelserne om vederlagsordningen endvidere gjort  

 anvendelige for så vidt angår udøvende kunstnere og fremstillere af  

 fonogrammer.
Vederlagsordningen vedrører således ikke umiddelbart  

 fremstillere af billedoptagelser.
Disse kan imidlertid være berettigede til  

 andele af vederlaget i medfør af afledte rettigheder, som de kan have  

 erhvervet enten ved udtrykkelig eller stiltiende aftale med ophavsmændene  

 eller i kraft af de almindelige grundsætninger om overgang af ophavsretten i  

 ansættelsesforhold.
Til § 68 Til stk. 1 Efter den gældende ophavsretslovs § 47 har fremstillere af lydoptagelser  

 og udøvende kunstnere krav på vederlag, når grammofonplader eller andre  

 indretninger, på hvilke lyd er overført, anvendes til lydradio- eller  

 fjernsynsudsendelse eller i erhvervsmæssigt øjemed bruges ved andre  

 offentlige fremførelser.
 Forslaget til stk. 1 medfører følgende ændringer:
- Bestemmelsen får karakter af en indskrænkning i forhold til de  

 enerettigheder vedrørende tilgængeliggørelse for almenheden, der efter  

 lovforslagets §§ 65 og 66 er tillagt henholdsvis udøvende kunstnere og  

 fremstillere af lydoptagelser.
Den gældende bestemmelse i ophavsretslovens §  

 47, stk. 1, har karakter af en selvstændig ret til vederlag.
 - Bestemmelsen omfatter kun udgivne lydoptagelser.
 - Bestemmelsen omfatter alle former for andre offentlige fremførelser,  

 herunder også fremførelse i ikke-erhvervsmæssigt øjemed.
 Forslaget til stk. 1 er baseret på et forslag fra et flertal i  

 Ophavsretsudvalget i betænkning nr. 962/1982.
Ved »udgivne lydoptagelser« forstås cd'er, lp'er o.lign., der i  

 et større antal har været bragt på markedet med henblik på salg til  

 almenheden, jf. bestemmelsen i lovforslagets § 8, stk. 2. Den gældende lovs §  

 47 gælder for alle lydoptagelser.
Ikke-udgivne lydoptagelser er omfattet af  

 de foreslåede nye rettigheder i lovforslagets §§ 65 og 66.
Den gældende lovs § 47 dækker i overensstemmelse med Romkonventionens art.  

 12 alene direkte anvendelse af grammofonplader mv.
Efter art. 8, stk. 2, i  

 udlejnings- og udlånsdirektivet skal der også gælde et vederlagskrav, selv om  

 brugen af lydoptagelserne ikke sker direkte.
I overensstemmelse hermed  

 omfatter udtrykket »andre offentlige fremførelser« i forslaget til  

 stk. 1 ikke alene fremførelser direkte fra lydoptagelser, men også  

 fremførelser af radio- eller tv-udsendelser indeholdende lydoptagelser.
Ud over forslaget om at indsnævre licensordningens anvendelsesområde til  

 alene at omfatte udgivne lydoptagelser har et flertal i Ophavsretsudvalget  

 foreslået, at brug af lydoptagelser ved musikdramatiske fremførelser skulle  

 være undtaget fra bestemmelsen.
Konsekvensen ville være, at sådanne  

 fremførelser ville blive underlagt de foreslåede nye enerettigheder i §§ 65  

 og 66. Som eksempel på brug af lydoptagelser ved opførelse af musikdramatiske  

 værker nævner udvalget, at en ballet danses til musik, der afspilles fra et  

 fonogram i stedet for levende musikfremførelse.
 Under høringen har udvalgsflertallets forslag fået støtte fra Gramex og  

 Fællesrådet for Udøvende Kunstnere.
Kulturministeriet kan ikke tiltræde udvalgsforslaget.
Ministeriet finder,  

 at det må være tilstrækkeligt at indsnævre bestemmelsens anvendelsesområde  

 til udgivne lydoptagelser.
Det forekommer ikke hensigtsmæssigt at skelne  

 mellem forskellige former for brug af de udgivne lydoptagelser.
Det bemærkes,  

 at lydoptagelser, der bruges ved fx balletopførelser, ofte vil være foretaget  

 af det pågældende teater selv.
Da sådanne optagelser ikke har været genstand  

 for udgivelse, omfattes fremførelsen allerede af denne grund ikke af  

 forslaget til § 68.
 I overensstemmelse hermed indeholder forslaget til stk. 1 om vederlag for  

 brug af lydoptagelser i radio og fjernsyn mv. ikke nogen undtagelse for så  

 vidt angår fremførelser af musikdramatisk karakter.
 Vederlagsordningen efter forslaget til stk. 1 har med hensyn til  

 genstanden for beskyttelsen (lydoptagelser) samme anvendelsesområde som  

 forslaget til § 66, stk. 1. Lydsiden af en film omfattes således også af  

 vederlagsretten i stk. 1. Udsendelse af musikvideoer i radio og tv  

 forudsætter derfor efter forslaget til stk. 1 ligesom efter gældende ret, at  

 der betales vederlag.
 Om vederlagskravet og forvaltningen heraf henvises til forslaget til § 68,  

 stk. 2, og bemærkningerne hertil.
Til stk. 2 Efter forslaget til stk. 2 har de udøvende kunstnere og fremstillerne af  

 lydoptagelser krav på vederlag.
Vederlagskravet kan efter stk. 2, 2. pkt, kun  

 gøres gældende gennem en af kulturministeren godkendt fællesorganisation, som  

 omfatter såvel udøvende kunstnere som fremstillere af lydoptagelser.
Dette  

 svarer i hovedsagen til bestemmelsen i den gældende lovs § 47, stk. 1.
Et mindretal i Ophavsretsudvalget, bestående af repræsentanter fra  

 Kassetteudvalget (nu Samrådet for Ophavsret), har i betænkning nr. 962/1982  

 foreslået, at tvangslicensordningen i den gældende lovs § 47 ændres til en  

 aftalelicens.
Mindretallet henviser bl.a. til den gældende lovs § 22, der  

 indeholder en aftalelicens for radio- og tv-udsendelse af litterære og  

 kunstneriske værker.
Et flertal i udvalget finder det betænkeligt at gennemføre en  

 aftalelicensbestemmelse på dette område.
Flertallet henviser til, at en  

 omdannelse af lovens § 47 til en aftalelicens vil medføre, at de udøvende  

 kunstnere og fonogramproducenterne får mulighed for at hindre offentlig  

 fremførelse af deres fremførelser mv., herunder nedlægge et kollektivt forbud  

 mod fx radioudsendelse.
Dette forekommer flertallet betænkeligt i betragtning  

 af, at en blokade fra disse rettighedsgruppers side vil være mere følelig for  

 radiofonier end en tilsvarende blokade fra ophavsmændenes side, hvor der  

 eksisterer et stort repertoire af frie værker.
Der eksisterer ikke et  

 tilsvarende repertoire af frie lydindspilninger.
Under høringen har forslaget om aftalelicens fået støtte fra  

 Kassetteudvalget (nu Samrådet for Ophavsret), Gramex og Fællesrådet for  

 Udøvende Kunstnere.
Gramex finder, at alene en aftalelicens vil sikre de  

 berettigede et sådant »rimeligt vederlag«, som er omtalt i  

 Romkonventionens art. 12. Endelig finder Gramex, at der bør gælde en  

 ubegrænset eneret for så vidt angår digitale radioudsendelser.
Danmarks Radio  

 finder ikke, at der bør gives særlige regler for sådanne udsendelser.
Kulturministeriet kan tiltræde udvalgsflertallets indstilling om, at den  

 gældende generelle licensordning på dette område bør bevares.
Ministeriet  

 finder, at den eksisterende ordning, hvor vederlagets størrelse i tilfælde af  

 uenighed kan fastsættes af Tvangslicensnævnet (Ophavsretslicensnævnet),  

 repræsenterer en i forhold til begge parter rimelig afbalanceret løsning.
 På denne baggrund samt efter drøftelse med de andre nordiske lande må  

 ministeriet være af den opfattelse, at bestemmelsen i den gældende lovs § 47  

 på nuværende tidspunkt ikke bør omdannes til en aftalelicens, men bevares som  

 en tvangslicens.
For så vidt angår spørgsmålet om digitale radioudsendelser skal  

 Kulturministeriet bemærke, at denne tekniske udsendelsesform endnu ikke synes  

 særlig udbredt.
Der synes derfor på nuværende tidspunkt ikke at foreligge  

 noget behov for særlige bestemmelser herom.
Ministeriet finder det derfor  

 mest hensigtsmæssigt at afvente den internationale udvikling, inden der tages  

 stilling til spørgsmålet om en eventuel ubegrænset eneret for så vidt angår  

 digital udsendelsesvirksomhed.
 De i lovforslagets §§ 47 og 49 foreslåede fælles bestemmelser om  

 tvangslicens finder også anvendelse for så vidt angår vederlagskravet efter §  

 68, stk. 2, jf. henvisningerne i de nævnte bestemmelser til § 68.
Efter forslaget til stk. 2, 2. pkt., kan vederlagskravet kun gøres  

 gældende gennem en af kulturministeren godkendt fællesorganisation, som  

 omfatter såvel udøvende kunstnere som fremstillere af lydoptagelser.
Denne  

 fællesorganisation er i dag Gramex, der blev stiftet i 1963 med henblik på  

 forvaltning af rettighederne efter den gældende lovs § 47. Efter Gramex'  

 driftsregulativ skal indtægterne deles ligeligt mellem de to  

 rettighedsgrupper.
Da Gramex-ordningen synes at have fungeret tilfredsstillende i praksis,  

 finder Kulturministeriet ikke, at det er nødvendigt at opretholde den  

 hidtidige bestemmelse om, at de udøvende kunstneres vederlagskrav også kan  

 gøres gældende gennem lydfremstilleren.
Bestemmelsen i den gældende lovs §  

 47, stk. 1, 3. pkt., er derfor ikke gentaget i forslaget til § 68, stk. 2.
 Det samme gælder for bestemmelsen i den gældende lovs § 47, stk. 1, 2.  

 pkt., hvorefter udøvende kunstnere, som har samvirket ved fremførelsen, kun  

 kan gøre vederlagskravet gældende i fællesskab.
Forslaget til § 68 har karakter af en indskrænkning af de rettigheder, der  

 efter forslaget til §§ 65, stk. 2, og 66, stk. 1, er tillagt udøvende  

 kunstnere og fremstillere af lydoptagelser.
Det følger heraf, at  

 henvisningerne i §§ 65 og 66 også finder anvendelse ved brug af lydoptagelser  

 i radio og fjernsyn mv. i medfør af forslaget til § 68. Eksempelvis gælder  

 det som følge af henvisningen i forslaget til § 65, stk. 4, til § 3, at  

 reglerne om droit moral (kildeangivelse mv.) også skal respekteres, når der  

 er tale om brug af lydoptagelser i radio og fjernsyn mv.
Til § 69 Til stk. 1 og 2 Efter den gældende lovs § 48, stk. 1, må en lydradio- eller  

 fjernsynsudsendelse ikke uden radio- eller fjernsynsforetagendets samtykke  

 udsendes af andre.
Den må ej heller uden sådant samtykke affotograferes eller  

 optages på grammofonplade, bånd, film eller anden indretning, ved hjælp af  

 hvilken den kan gengives, eller i erhvervsøjemed gøres tilgængelig for  

 almenheden.
Efter § 48, stk. 2, gælder der en 50-årig beskyttelse mod  

 kopiering af udsendelser, der er blevet affotograferet eller optaget som  

 anført i stk. 1. Beskyttelsestiden blev i 1985 udvidet fra 25 til 50 år.
 Forslaget til § 69, stk. 1 og 2, der har karakter af en  

 producentbeskyttelse (signalretsbeskyttelse) til fordel for radiofonierne,  

 indebærer følgende ændringer:
- Udtrykket »gøres tilgængelig for almenheden« i den gældende §  

 48, stk. 1, ændres i forslaget til § 69, stk. 1, til »fremføres  

 offentligt«.
Heri ligger ingen realitetsændring, da den gældende  

 bestemmelse ikke omfatter eksemplarspredning eller visning af eksemplarer,  

 men kun offentlig fremførelse.
 - Ordene »i erhvervsøjemed« i den gældende lovs § 48, stk. 1,  

 udgår, således at radiofonier efter forslaget til § 69, stk. 1, også får en  

 eneret til offentlig fremførelse af radio- og tv-udsendelser, der ikke sker i  

 erhvervsøjemed.
- I forhold til den gældende lovs § 48, stk. 2, tilføjes det, at optagne  

 eller affotograferede udsendelser ikke uden radiofoniernes samtykke må  

 »gøres tilgængelige for almenheden«.
Tilføjelsen indebærer, at  

 radiofonierne får en selvstændig eneret til spredning af optagelser af deres  

 udsendelser ud over de rettigheder til programindholdet, som de måtte have  

 erhvervet i kraft af aftale eller ansættelsesforhold.
 De nævnte ændringsforslag er baseret på forslag fra Ophavsretsudvalget i  

 betænkning nr. 962/1982.
Under høringen har Fællesforeningen af Danske Antennelaug/foreninger  

 foreslået, at bestemmelsen om radiofoniernes signalbeskyttelse skal udgå af  

 loven.
Sammenslutningen af Scenografer, Instruktører og Filmarbejdere er af  

 den opfattelse, at der ikke bør ske en udvidelse af radio- og  

 fjernsynsforetagendernes beskyttelse i forhold til den gældende lovs § 48.  

 Danmarks Radio og UBOD finder, at det udtrykkeligt bør fremgå af  

 bestemmelsen, at radiofonierne har en eneret til spredning til almenheden af  

 eksemplarer af deres udsendelser på linie med den beskyttelse, der i §§ 65-67  

 foreslås for så vidt angår udøvende kunstnere og producenter af lyd- og  

 billedoptagelser.
 Kulturministeriet er enig i de af Ophavsretsudvalget stillede forslag,  

 idet bemærkes, at forslaget om en eneret for radiofonierne til at sprede  

 optagelser af deres udsendelser til almenheden tillige fremsættes til  

 opfyldelse af art. 9, stk. 1, i EF's udlejnings- og udlånsdirektiv.
Udtrykket »radio- og fjernsynsforetagender« omfatter  

 foretagender, der foranstalter udsendelse i radio eller fjernsyn.
Med hensyn  

 til forståelsen af udtrykket »udsendelse i radio og fjernsyn«  

 henvises til bemærkningerne til lovforslagets § 2, stk. 3. Det skal bemærkes,  

 at det er en forudsætning, at der er tale om en førstegangsudsendelse.  

 Foretagender der alene foretager en samtidig og uændret viderefordeling af  

 programmer, herunder fællesantenneanlæg, nyder således ikke efter forslaget  

 til stk. 1 og 2 nogen signalretsbeskyttelse for deres  

 videreudsendelsesvirksomhed.
Dette er i overenstemmelse med udlejnings- og  

 udlånsdirektivets art. 6, stk. 3, hvorefter et kabelselskab ikke har de i  

 direktivets art. 6, stk. 2, nævnte optagelsesrettigheder, hvis det blot  

 foretager viderespredning pr. kabel af radio-eller fjernsynsselskabers  

 udsendelser.
Til stk. 3 Forslaget til stk. 3 indeholder en henvisning til de bestemmelser i  

 lovforslagets kap. 1 og 2, der skal finde tilsvarende anvendelse på  

 producentbeskyttelsen af radio- og fjernsynsudsendelser efter § 69, stk. 1 og  

 2. I lighed med producentbeskyttelsen af lyd- og billedoptagelser efter §§ 66  

 og 67 har ministeriet ikke fundet, at der bør henvises til bestemmelserne i  

 lovforslagets kap. 3 om rettens overgang til andre.
 Som efter den gældende lovs § 48, stk. 3, er det for så vidt angår  

 indskrænkninger i beskyttelsen kun de bestemmelser i lovforslagets kap. 2,  

 der giver mulighed for optagelse mv. samt kopiering af de foretagne  

 optagelser, som har relevans for § 69-beskyttelsen.
Efter forslaget til stk. 3 indebærer henvisningen til - § 11, stk. 2, at brugerens kildeangivelsespligt også gælder radiofonier,  

 når disses udsendelser anvendes i medfør af lovens kap. 2.
- § 12, stk. 1, at der må foretages optagelser til privat brug af radio-  

 og fjernsynsudsendelser.
Henvisningen svarer til gældende ret.
 - § 12, stk. 2, nr. 4, at der ikke til privat brug må fremstilles  

 eksemplarer i digital form af radio- og fjernsynsudsendelser, som foreligger  

 i digitaliseret form.
- § 15, at adgangen for sygehuse mv. til at optage radio- og  

 tv-udsendelser med henblik på tidsforskudt brug også gælder i forhold til  

 radiofoniernes signalret.
Med hensyn til forholdet til Den Europæiske  

 Overenskomst om beskyttelse af fjernsynsudsendelser henvises til  

 bemærkningerne til § 48, stk. 2.
- § 19, stk. 1, at når en optagelse af en radio- eller fjernsynsudsendelse  

 er solgt el. lign., må eksemplaret som udgangspunkt videresælges, udlejes,  

 udlånes eller på anden måde spredes videre til almenheden.
Dette gælder dog  

 efter forslaget til § 69, stk. 3, 2. pkt., kun for optagelser, der første  

 gang er solgt eller på anden måde overdraget inden for Det Europæiske  

 Økonomiske Samarbejdsområde.
Der henvises herom til bemærkningerne i det  

 indledende afsnit til kap. 5.
- § 19, stk. 2, at en optagelse af en radio- eller fjernsynsudsendelse,  

 uanset bestemmelsen i § 19, stk. 1, ikke må spredes til almenheden ved  

 udlejning.
Herved indføres som noget nyt en egentlig udlejningsret for  

 radiofonierne.
Derimod tilkommer der ikke radiofonierne nogen eneret til  

 udlån af deres optagelser til almenheden.
- § 21, at radiofonierne ikke kan modsætte sig, at radio- og  

 tv-udsendelser fremføres offentligt ved visse gratisforanstaltninger, der  

 ikke finder sted i erhvervsøjemed, samt ved gudstjeneste og undervisning.
Det  

 bemærkes, at kravet om »udgivelse« i lovforslagets § 21, stk. 1 og  

 2, ikke gælder i forhold til de her omhandlede udsendelser.
Henvisningen  

 svarer til gældende ret.
- § 22, at citatretten også gælder i relation til beskyttelsen af radio-  

 og fjernsynsudsendelser.
Henvisningen svarer til gældende ret.
- § 25, at reglen om reportage af dagsbegivenheder også gælder for  

 gengivelse af radio- og fjernsynsudsendelser.
Henvisningen svarer til  

 gældende ret.
- § 27, stk. 1 og 3, at bestemmelserne om aktindsigt også finder  

 anvendelse på radio- og fjernsynsudsendelser.
Henvisningen svarer til  

 gældende ret.
 - § 28, at det tillige er tilladt at bruge radio- og tv-udsendelser i  

 forbindelse med retssager mv.
 - § 31, at adgangen til at foretage efemære optagelser også gælder i  

 relation til andre radiofoniers signalret efter § 69. Henvisningen svarer til  

 gældende ret.
 - § 32, at adgangen til at gengive diskussionsudsendelser i radio og  

 fjernsyn tillige omfatter radiofoniernes rettigheder efter § 69.
 - § 33, at radiofoniernes rettigheder ikke er til hinder for den i  

 bestemmelsen hjemlede adgang til arkivering af radio- og tv-udsendelser.
- § 36, stk. 2, at der også i forhold til radiofoniernes  

 signalretsbeskyttelse vil være en vis begrænset adgang til  

 eksemplarfremstilling mv. af udsendelser i digitaliseret form.
Om udsendelser  

 i kodet form henvises til bemærkningerne til § 2, stk. 3.
Det bemærkes, at den i 1992 gennemførte vederlagsordning for uindspillede  

 bånd, som videreføres i lovforslaget, efter sin ordlyd alene gælder for  

 ophavsmænd til visse værker, jf. forslaget til § 39, stk. 1. Ved henvisninger  

 i den gældende lovs § 45, stk. 3, og § 46, stk. 2, er bestemmelserne om  

 vederlagsordningen endvidere gjort anvendelige for så vidt angår udøvende  

 kunstnere og fremstillere af fonogrammer.
Vederlagsordningen vedrører således  

 ikke umiddelbart radio- og fjernsynsforetagender.
Disse kan imidlertid være  

 berettigede til andele af vederlaget i medfør af afledte rettigheder, som de  

 kan have erhvervet enten ved udtrykkelig eller stiltiende aftale med  

 ophavsmændene eller i kraft af de almindelige grundsætninger om overgang af  

 ophavsretten i ansættelsesforhold.
 Det bemærkes, at der i lovforslagets § 48 er givet særlige bestemmelser  

 for tilfælde, hvor en radiofoni nægter at give samtykke efter forslaget til §  

 69. Der henvises herom til bemærkningerne til § 48.
Til § 70 Til stk. 1 Bestemmelserne i lovforslagets § 70 er som helhed nye.
Efter den gældende fotografilovs § 1, stk. 1, har den, som fremstiller et  

 fotografisk billede, eneret til gennem fotografi, tryk, tegning eller anden  

 fremgangsmåde at fremstille eksemplarer af billedet og til at vise det  

 offentligt.
Efter lovens § 1, stk. 2, anses som fotografiske billeder også  

 billeder, der er fremstillet på en med fotografering ligeartet måde.
Efter  

 fotografilovens § 1, stk. 3, benævnes fremstilleren i loven som fotografen.
 I forhold til den gældende fotografilov medfører forslaget til stk. 1 en  

 udvidelse af fotografens eneret svarende til de rettigheder, der tilkommer  

 ophavsmænd til beskyttede værker efter lovforslagets § 2, stk. 1.
Forslaget er baseret på en flertalsindstilling fra Ophavsretsudvalget i  

 betænkning nr. 1063/1986. Udvalgsflertallet foreslår, at der i lovens kap. 5  

 indføjes en retsbeskyttelse af fotografiske billeder, der principielt svarer  

 til den i lovforslagets § 1 foreslåede beskyttelse af kunstneriske  

 fotografier, som efter udvalgsflertallets opfattelse bør nyde beskyttelse som  

 værker i ophavsretslovens forstand.
Forslaget skal derfor ses på baggrund af  

 udvalgets forslag om generelt at inkorporere fotografibeskyttelsen i  

 ophavsretsloven.
Om udvalgsmindretallets holdning, høringsudtalelser mv.  

 henvises til bemærkningerne til lovforslagets § 1, stk. 1.
Beskyttelsen efter forslaget til stk. 1 gælder for den, som  

 »fremstiller et fotografisk billede (fotografen)».
Herved forstås  

 den person, der betjener kameraet.
Indsats i forbindelse med motivopstilling,  

 mørkekammerarbejde osv. medfører ikke beskyttelse efter forslaget til stk. 1  

 men kan efter omstændighederne kvalificere til beskyttelse efter  

 lovforslagets § 1.
Beskyttelsens genstand er et »fotografisk billede«.
Herved  

 forstås - i lighed med gældende ret - billeder, der er blevet til ved  

 lysbølgers indvirken på lysfølsomme materialer.
Det forudsættes ikke, at  

 billedet er fremstillet ved egentlig fotografering.
Billeder, der er kommet  

 til udtryk gennem en analog fremgangsmåde, sidestilles med fotografiske  

 billeder, jf.
Bernerkonventionens art. 2, stk. 1. Nogen udtrykkelig  

 bestemmelse herom findes ikke påkrævet.
 Enkeltbilleder i film, videogrammer og tv-programmer o.lign. nyder - i  

 lighed med gældende ret - beskyttelse som fotografiske billeder.
 Er et fotografi en gengivelse af et ophavsretligt beskyttet værk, fx et  

 maleri, afhænger udnyttelsen af fotografiet ikke alene af fotografens  

 rettigheder, men også af ophavsretten til maleriet.
Til stk. 2 Et flertal i Ophavsretsudvalget har i betænkning nr. 1063/1986 foreslået,  

 at fotografiske billeder beskyttes i en periode på 50 år efter  

 fremstillingen.
Der er tale om en fordobling af beskyttelsestiden i forhold  

 til den gældende beskyttelse på 25 år efter fotografilovens § 15, som svarer  

 til mindstekravet i Bernerkonventionens art. 7, stk. 4.
Et mindretal i Ophavsretsudvalget har ønsket at bevare den gældende  

 fotografilov.
I øvrigt har der som omtalt i bemærkningerne til lovforslagets  

 § 1, stk. 1, blandt høringsinstanserne været delte meninger om, hvorvidt  

 fotografibeskyttelsen skal inkorporeres i ophavsretsloven.
Kulturministeriet kan tiltræde forslaget fra Ophavsretsudvalgets flertal.  

 Forslaget til stk. 2 om en beskyttelsesperiode på 50 år svarer til  

 beskyttelsestiden for udøvende kunstnere, lydfremstillere, billedfremstillere  

 og radiofonier, jf. lovforslagets §§ 65, 66, 67 og 69. En 50-årig  

 fotografibeskyttelse er endvidere i overensstemmelse med den internationale  

 tendens på området.
Under drøftelserne med de øvrige nordiske lande har der  

 været enighed om en 50-årig beskyttelse af fotografiske billeder.
Til stk. 3 Forslaget til stk. 3 regulerer de indskrænkninger mv., der skal gælde i  

 beskyttelsen af fotografiske billeder efter stk. 1. Forslaget til stk. 3  

 indeholder således en række henvisninger til bestemmelser i lovforslagets  

 kap. 1-3, der indebærer, at der for fotografiske billeder som udgangspunkt  

 skal gælde samme regler som for kunstværker, herunder fotografiske værker.
Efter forslaget til stk. 3 indebærer henvisningen til - § 2, stk. 2 og 3, at fastlæggelsen af begreberne »fremstilling af  

 eksemplarer« og »tilgængeliggørelse for almenheden«, som er  

 anvendt i § 70, stk. 1, også skal finde anvendelse på et fotografisk billede.
- § 3, at fotografer, ligesom efter gældende ret, har en droit  

 moral-beskyttelse.
Fotografer omfattes derimod ikke af lovforslagets § 75,  

 der udvider droit moral-beskyttelsen til også at gælde efter ophavsrettens  

 udløb.
- § 7, at formodningen om ophavsrettens indehaver også finder anvendelse  

 på fotografer.
Henvisningen svarer til gældende ret.
- § 9, at bestemmelsen om offentlige aktstykker mv. også finder anvendelse  

 på fotografiske billeder.
Henvisningen svarer til gældende ret.
 - § 11, at fotografens droit moral skal respekteres, når det fotografiske  

 billede bruges i henhold til en bestemmelse i kap. 2, dvs. at brugeren har en  

 vis kildeangivelsespligt, og at fotografiet ikke må ændres i videre  

 udstrækning, end den tilladte brug kræver.
- § 12, stk. 1, at der må fremstilles eksemplarer til privat brug af det  

 fotografiske billede.
Henvisningen svarer til gældende ret.
- § 12, stk. 2, nr. 4, at der ikke til privat brug må fremstilles  

 eksemplarer i digital form af fotografiske billeder, som foreligger i  

 digitaliseret form.
Der henvises til de almindelige bemærkninger og  

 bemærkningerne til § 12, stk. 2.
 - § 13, at fotografer omfattes af aftalelicensen i § 13, stk. 1, 1. led,  

 vedrørende fotokopiering til brug i undervisningsvirksomhed.
 - § 14, at fotografer omfattes af aftalelicensen vedrørende fotokopiering  

 i erhvervsvirksomhed mv.
 - § 15, at hjemlen for sygehuse mv. til at optage tv-programmer med  

 henblik på tidsforskudt brug også finder anvendelse på fotografiske billeder,  

 der udsendes i tv.
 - § 16, at arkiver, biblioteker og museer i visse tilfælde må fremstille  

 eksemplarer af fotografiske billeder.
 - § 17, stk. 3, at syns- og hørehandicappede får adgang til at fremstille  

 eksemplarer af fotografiske billeder, der udsendes i radio eller fjernsyn,  

 såfremt betingelserne for aftalelicens efter lovforslagets § 50 er opfyldt.
 - § 18, stk. 1 og 2, at fotografiske billeder er omfattet af  

 bestemmelserne vedrørende fremstilling af antologier mv. til  

 undervisningsbrug.
 - § 19, stk. 1, at retten til fri viderespredning som udgangspunkt også  

 gælder for fotografiske billeder.
 - § 19, stk. 2, at et eksemplar af et fotografisk billede, uanset  

 bestemmelsen i § 19, stk. 1, ikke må spredes til almenheden gennem udlejning.  

 Herved indføres som noget nyt en egentlig udlejningsret for fotografer.
 - § 20, at når et fotografisk billede er udgivet eller med fotografens  

 samtykke solgt el.lign., må eksemplaret vises offentligt, medmindre visningen  

 sker i fjernsyn eller film.
 - § 21, at udgivne fotografier må fremføres offentligt i visse  

 forbindelser, dog ikke i erhvervsøjemed eller i radio eller fjernsyn.
 - § 23, at den såkaldte kunstcitatregel også omfatter fotografiske  

 billeder.
 - § 24, stk. 1 og 2, at den såkaldte kunstkatalogregel også omfatter  

 fotografiske billeder.
 - § 25, at bestemmelsen om reportage af dagsbegivenheder indbefatter  

 gengivelse af fotografiske billeder.
 - §§ 27 og 28, at retten til fotografiske billeder ikke er til hinder for  

 aktindsigt, tilgængelighed af offentlige arkivalier eller brug i forbindelse  

 med retssager o.lign.
 - § 30, at radiofonierne kan udsende udgivne fotografiske billeder i  

 fjernsyn, såfremt betingelserne for aftalelicens efter § 50 er opfyldt.
 - § 31, at radio- og fjernsynsforetagenders ret til at foretage såkaldt  

 efemære optagelser også gælder i forhold til fotografiske billeder, som  

 foretagendet har ret til at udsende.
 - § 33, at fotografiske billeder, som udsendes i fjernsyn, under visse  

 forudsætninger kan optages med henblik på opbevaring i billedarkiver.
 - § 34, at radiofoniernes adgang til i visse tilfælde at udlevere  

 optagelser af tv-udsendelser også omfatter fotografiske billeder.
 - § 35, at fotografer omfattes af den generelle licensordning for  

 kabelviderespredning af radio- og tv-programmer.
 - § 36, stk. 2, at der også i forhold til fotografer skal gælde en vis  

 begrænset ret til at fremstille eksemplarer af fotografiske billeder i  

 digitaliseret form.
- §§ 39-46, at fotografer omfattes af den i 1992 gennemførte  

 blankbåndsvederlagsordning.
Henvisningen svarer til gældende ret.
 - §§ 47 og 49-52, at de fælles bestemmelser for henholdsvis tvangslicens  

 og aftalelicens - bortset fra § 48 som alene vedrører radiofonier - også  

 finder anvendelse på fotografiske billeder, som omfattes af de tvangs- og  

 aftalelicenser i lovforslagets kap. 2, der vedrører kunstværker.
 - §§ 53-58, at fotografiske billeder omfattes af de generelle bestemmelser  

 om rettighedsoverdragelse, herunder filmformodningsreglen i § 58.
 - § 60, at fotografen ikke kan udøve sine rettigheder til et bestilt  

 portrætbillede uden samtykke fra bestilleren.
 - §§ 61-62, at fotografer omfattes af de generelle bestemmelser om arv og  

 kreditorforfølgning.
 En konsekvens af henvisningen til lovens § 2 er, at fotografiske billeder  

 principielt får en beskyttelse mod efterligning og gengivelse i ændret  

 skikkelse, hvilket ikke er tilfældet i henhold til den gældende fotografilov.
 Som nævnt er der i forslaget til stk. 3 ikke henvist til samtlige  

 bestemmelser i lovforslagets kap. 1-3, der gælder for kunstværker.
 Med hensyn til fotografiske billeder har det ingen relevans at henvise til  

 de øvrige bestemmelser i kap. 1 samt § 12, stk. 2, nr. 2, og § 12, stk. 3,  

 nr. 4, vedrørende særlige undtagelser til privatkopieringsbestemmelsen i  

 forslagets § 12, stk. 1.
 Den manglende henvisning til forslagets § 22 skyldes, at en adgang til  

 citat af et fotografisk billede ville gøre beskyttelsen efter § 70, stk. 1,  

 illusorisk.
 For så vidt angår forslagets § 38 om følgeret, fremgår det direkte af stk.  

 2, at retten til vederlag efter stk. 1 ikke omfatter fotografiske værker.  

 Fotografiske billeder bør således heller ikke være omfattet af bestemmelsen.
Til § 71 Forslaget til § 71 om beskyttelse af kataloger mv. svarer i hovedsagen til  

 § 49 i den gældende lov, således som bestemmelsen blev affattet ved  

 lovændringen i 1989. I forhold til de gældende regler foreslås følgende  

 ændringer:
- I stk. 1, 1. pkt., foreslås det, at beskyttelsesperioden skal løbe fra  

 udgangen af det år, da arbejdet blev offentliggjort, ikke som efter den  

 gældende lovs § 49 det år, hvor arbejdet blev udgivet.
Bestemmelsen i § 49  

 har sin rod i en tid, hvor de af bestemmelsen beskyttede sammenstillinger af  

 et større antal oplysninger blev stillet til rådighed for almenheden ved  

 udgivelse af eksemplarer i skriftlig form.
Da sådanne sammenstillinger i  

 nutidens samfund i stadig stigende grad oparbejdes i databaser, som stilles  

 til rådighed for almenheden i form af on-line forbindelse, uden at der sker  

 nogen udgivelse af eksemplarer, forekommer det naturligt at erstatte  

 udgivelseskriteriet i § 49 med et offentliggørelseskriterium.
- I stk. 1 er der endvidere tilføjet et nyt 2. pkt. om beskyttelsestiden.  

 Har et katalog mv. ikke været udgivet, er der efter ordlyden af stk. 1 i den  

 gældende lov ingen beskyttelsesfrist.
I lighed med, hvad der blev gennemført  

 i Finland i 1991, foreslås det, at beskyttelsestiden senest skal udløbe 15 år  

 efter udgangen af det år, da arbejdet blev fremstillet.
- Henvisningerne i stk. 3 til bestemmelser i lovforslagets kap. 1 og 2  

 indebærer, at der for kataloger mv. som udgangspunkt skal gælde samme  

 indskrænkninger mv., som gælder for litterære værker.
Baggrunden er, at  

 kataloger mv. i deres udtryksform som regel kan sammenlignes med litterære  

 værker, herunder især de i lovens § 1, stk. 2, nævnte værker af beskrivende  

 art.
Herudover er der foretaget nogle redaktionelle ændringer.
Bl.a. er  

 udtrykket »frembragt« i stk. 1 erstattet med  

 »fremstillet«, hvilket svarer til de øvrige bestemmelser i  

 lovforslagets kap. 5. Det bemærkes, at den originære rettighedshaver til et  

 katalog mv. ikke nødvendigvis er en fysisk person, men også kan være en  

 juridisk person fx den virksomhed, der har stået for sammenstillingen af  

 oplysninger til brug i kataloget mv.
Efter forslaget til stk. 3 indebærer henvisningen til - § 6, at bestemmelsen om fællesværker også finder anvendelse på kataloger  

 mv.
Henvisningen svarer til gældende ret.
- § 7, at formodningen om ophavsrettens indehaver også finder anvendelse  

 på fremstillere af kataloger mv.
Henvisningen svarer til gældende ret.
 - § 8, at definitionerne af begreberne »offentliggjort« og  

 »udgivet« også gælder i forhold til kataloger mv.
 - § 9, at bestemmelsen om offentlige aktstykker mv. også finder anvendelse  

 på kataloger mv.
 - § 11, stk. 2, at brugerens kildeangivelsespligt også gælder i forhold  

 til fremstillere af kataloger mv., når kataloger mv. anvendes i henhold til  

 lovens kap. 2.
 - § 12, stk. 1, at der må fremstilles eksemplarer til privat brug af  

 kataloger mv.
- § 12, stk. 2, nr. 4, at der ikke til privat brug må fremstilles  

 eksemplarer i digital form af kataloger mv., som foreligger i digitaliseret  

 form.
Der henvises til de almindelige bemærkninger og bemærkningerne til §  

 12, stk. 2.
 - § 13, at fremstillere af kataloger mv. omfattes af aftalelicensen i stk.  

 1, 1. led, vedrørende fotokopiering til brug i undervisningsvirksomhed.
 - § 14, at fremstillere af kataloger mv. omfattes af aftalelicensen  

 vedrørende fotokopiering i erhvervsvirksomhed mv.
 - § 15, at hjemlen for sygehuse mv. til at optage radio- og tv-programmer  

 med henblik på tidsforskudt brug også finder anvendelse på kataloger mv., der  

 udsendes i radio eller tv.
 - § 16, at arkiver, biblioteker og museer i visse tilfælde må fremstille  

 eksemplarer af kataloger mv.
 - § 17, at bestemmelserne om eksemplarfremstilling til syns- og  

 hørehandicappede også finder anvendelse på kataloger mv.
 - § 18, stk. 1 og 2, at kataloger mv. er omfattet af bestemmelserne  

 vedrørende fremstilling af antologier mv. til undervisningsbrug.
 - § 20, stk. 1, at når et katalog mv. er udgivet eller med fremstillerens  

 samtykke er solgt el.lign., må eksemplaret vises offentligt.
 - § 22, at citatretten også omfatter offentliggjorte kataloger mv.
 - §§ 27 og 28, at retten til kataloger mv. ikke er til hinder for  

 aktindsigt, tilgængelighed af offentlige arkivalier eller brug i forbindelse  

 med retssager o.lign.
 - § 30, at radiofonierne kan udsende udgivne kataloger mv. i fjernsyn,  

 såfremt betingelserne for aftalelicens efter § 50 er opfyldt.
 - § 31, at radio- og fjernsynsforetagenders ret til at foretage såkaldt  

 efemære optagelser også gælder i forhold til kataloger mv., som foretagendet  

 har ret til at udsende.
 - § 32, at beskyttelsen af kataloger ikke er til hinder for gengivelse  

 inden for rammerne af diskussionsudsendelser om almene spørgsmål i radio og  

 fjernsyn.
 - § 33, at kataloger mv., som udsendes i fjernsynet, under visse  

 forudsætninger kan optages med henblik på opbevaring i billedarkiver.
 - § 34, at radiofoniernes adgang til i visse tilfælde at udlevere  

 optagelser af tv-udsendelser også omfatter kataloger mv.
 - § 35, at fremstillere af kataloger mv. omfattes af den generelle  

 licensordning for kabelviderespredning af radio- og tv-programmer.
 - § 36, stk. 2, at der også i forhold til kataloger mv. skal gælde en vis  

 begrænset ret til at fremstille eksemplarer mv. af kataloger mv. i  

 digitaliseret form.
 - §§ 47 og 49-52, at de fælles bestemmelser for henholdsvis tvangslicens  

 og aftalelicens - bortset fra § 48 som alene vedrører radiofonier - også  

 finder anvendelse på kataloger mv., som omfattes af de tvangs- og  

 aftalelicenser i lovforslagets kap. 2, der vedrører litterære værker.
 Som nævnt er der ikke i forslaget til stk. 3 henvist til samtlige  

 bestemmelser i lovforslagets kap. 1 og 2, der gælder for litterære værker.
 Den manglende henvisning til § 3 og § 11, stk. 1, om ideelle rettigheder  

 skyldes, at fremstillere af kataloger som nævnt ofte er en juridisk person.
 De manglende henvisninger til § 21 om offentlig fremførelse i visse  

 forbindelser og § 25 om reportage af dagsbegivenheder skyldes, at det ikke er  

 praktisk relevant at gøre disse anvendelige på kataloger mv.
På linie med bestemmelserne i lovforslagets §§ 66, 67 og 69 finder  

 ministeriet det ikke påkrævet at henvise til lovforslagets kap. 3 om  

 ophavsrettens overgang til andre.
En sådan henvisning findes heller ikke i  

 gældende ret.
Til § 72 Forslaget til § 72 om beskyttelse af udenlandske pressemeddelelser svarer  

 med nogle redaktionelle ændringer til den gældende lovs § 50.
Til kapitel 6 I forslaget til kap. 6 reguleres forskellige bestemmelser om bl.a.  

 titelbeskyttelse, signering af kunstværker og ideelle rettigheder efter  

 ophavsrettens udløb.
Som konsekvens af den foreslåede inkorporering af fotografibeskyttelsen i  

 ophavsretsloven omfatter bestemmelserne også fotografiske værker.
Da det  

 næppe har praktisk betydning at tale om titelbeskyttelse og signering af  

 fotografiske billeder, er bestemmelserne i kap. 6 ikke ved henvisning i  

 lovforslagets § 70 gjort anvendelige på fotografiske billeder.
Til § 73 Forslaget til § 73, der indeholder en titelbeskyttelse mv. af litterære og  

 kunstneriske værker, svarer med en redaktionel ændring til den gældende  

 ophavsretslovs § 51.
Til § 74 Forslaget til § 74 om signering af kunstværker er en uændret videreførelse  

 af den gældende ophavsretslovs § 52.
Til § 75 Forslaget til § 75 indebærer, at ophavsmandens ideelle rettigheder efter  

 forslagets § 3, stk. 1 og 2, også gælder efter ophavsrettens udløb, hvis  

 kulturelle interesser herved krænkes.
Bestemmelsen svarer til den gældende  

 lovs § 53, stk. 1.
 Fællesrådet for Udøvende Kunstnere har ytret ønske om en beskyttelse af  

 udøvende kunstneres ideelle rettigheder, selv om beskyttelsestiden er  

 udløbet, og for optagelser fra før 1961. Der peges bl.a. på en stigende  

 tendens til at anvende klip fra gamle film eller pladeudgivelser som led i  

 kommercielle film-, fjernsyns- eller radioreklamer.
Kulturministeriet finder ikke, at der er påvist et tilstrækkeligt behov  

 for en beskyttelse af udøvende kunstneres ideelle rettigheder efter  

 beskyttelsestidens udløb.
I overensstemmelse hermed foreslås det ikke, at  

 udøvende kunstnere omfattes af bestemmelsen i forslaget til § 75.
 Efter den gældende ophavsretslovs § 53, stk. 2, skal Kulturministeriet  

 efter anmodning afgive en erklæring om, hvorvidt en benyttelse af et værk  

 skønnes at være i strid med de i stk. 1 angivne regler eller at indebære en  

 overtrædelse af lovens § 3, der vil kunne medføre offentlig påtale.
Bestemmelsen foreslås ikke videreført.
Begrundelsen er, at det efter  

 ministeriets opfattelse ikke længere kan anses for nødvendigt eller  

 hensigtsmæssigt at afgive autoritative erklæringer i spørgsmål, hvis  

 afgørelse i sidste ende principielt henhører under domstolene.
Hertil kommer,  

 at afgivelse af sådanne erklæringer ikke efter ministeriets opfattelse kan  

 anses for en naturlig ministeriel opgave.
 Overtrædelser af § 75 påtales af det offentlige, jf. forslaget til § 81,  

 stk. 4.
Til kapitel 7 Lovforslagets kap. 7 indeholder bestemmelser om retshåndhævelse, dvs.  

 bestemmelser om bl.a. straf, påtale, erstatning og godtgørelse.
Lovforslaget  

 er i hovedsagen en videreførelse af gældende ret.
Forslaget til § 83 vedrørende erstatning og godtgørelse indeholder dog  

 indholdsmæssige ændringer.
Bestemmelsen indebærer, at en forurettet efter §  

 76 eller § 77 har krav - ikke blot på erstatning og godtgørelse - men også på  

 rimeligt vederlag for den stedfundne udnyttelse af værket eller  

 frembringelsen mv. Ændringen tilsigter at bringe ophavsretsloven på linie med  

 tilsvarende erstatningsbestemmelser i den øvrige immaterialretslovgivning.
Herudover indeholder forslaget til kap. 7 en række forenklinger af  

 systematisk karakter.
Bl.a. er bestemmelserne sammenskrevet til få generelle  

 regler, der indholdsmæssigt er inddelt i afsnit, som markeres med særlige  

 overskrifter.
Til § 76 Forslaget til § 76 om straf for krænkelse af ophavsretten mv. viderefører  

 med visse redaktionelle ændringer §§ 55 og 55 a i den gældende ophavsretslov  

 som affattet ved lovændringen i 1985, jf. tilsvarende fotografilovens § 17,  

 stk. 1. Sammenlægningen af §§ 55 og 55 a til en paragraf indebærer ingen  

 realitetsændringer.
Bestemmelsen i stk. 1, nr. 2, omfatter dog som noget nyt  

 også billedoptagelser og fotografiske billeder, jf. lovforslagets §§ 67 og  

 70.
Henvisningerne i forslaget til stk. 1, nr. 2, til de enkelte bestemmelser  

 i lovforslagets kap. 5 om nærtstående rettigheder omfatter bestemmelserne i  

 deres helhed.
Fx for udøvende kunstnere og fotografer, jf. forslaget til §§  

 65 og 70, er krænkelser fx af deres ideelle rettigheder efter lovens § 3  

 således omfattet af § 76, stk. 1, nr. 2. Det samme gælder henvisningerne i §§  

 65 og 70 til bestemmelserne i lovforslagets kap. 3, herunder § 56 om  

 ændringer og videreoverdragelse og § 61, stk. 2, om testamentariske  

 forskrifter.
Dette svarer til de gældende bestemmelser i ophavsretslovens §  

 55 a, nr. 4 og 5.
Ved ændringsloven i 1985 blev der i ophavsretslovens § 55, stk. 1, nr. 3,  

 indført et særligt strafsanktioneret forbud mod eksemplarspredning af lyd-  

 eller billedoptagelser, der krænker udøvende kunstneres, fonogramproducenters  

 og radiofoniers rettigheder efter loven.
En tilsvarende bestemmelse findes i  

 den gældende fotografilovs § 17, stk. 1, nr. 3. Med de foreslåede  

 selvstændige spredningsrettigheder for disse rettighedsgrupper i  

 lovforslagets §§ 65, 66, 67, 69 og 70 bliver de nævnte særlige  

 forbudsbestemmelser overflødige, idet spredning af ulovlige eksemplarer vil  

 være omfattet af den i § 76, stk. 1, nr. 2, foreslåede almindelige  

 sanktionsbestemmelse.
I forslaget til § 76, stk. 1, nr. 3, er der tilføjet en henvisning til  

 lovforslagets § 60 om bestilte portrætbilleder.
Henvisningen indebærer, at  

 ophavsmanden til et bestilt portrætbillede kan ifalde bødestraf, såfremt han  

 udøver sine rettigheder til portrætbilledet uden samtykke fra bestilleren.
 Efter den gældende lovs § 55 a, nr. 2, er bødestraf for undladelse af at  

 fremsende en årlig opgørelse over salg af kunstværker, der giver ret til et  

 følgeretsvederlag, betinget af, at man tilsigter at unddrage sig  

 vederlagspligten.
Fællesrådet for Udøvende Kunstnere har foreslået, at den rene undladelse  

 af at indsende attesterede opgørelser over salget af kunstværker efter  

 lovforslagets § 38, stk. 6, bør være tilstrækkeligt til, at sælgeren af  

 kunstværket pådrager sig strafansvar.
Kulturministeriet kan tilslutte sig  

 forslaget.
Forslaget til § 76, stk. 1, nr. 4, er udformet i overensstemmelse  

 hermed.
Den foreslåede bestemmelse svarer herefter til bestemmelsen i nr. 5  

 om vederlag for eksemplarfremstilling til privat brug.
 Forslaget til § 76, stk. 1, nr. 5, svarer med enkelte redaktionelle  

 ændringer til bestemmelsen i ophavsretslovens § 55 a, nr. 3, der blev  

 gennemført ved lovændringen i maj 1992 vedrørende blankbåndsvederlag.
I betænkning nr. 1197/1990 har Ophavsretsudvalget foreslået, at der  

 gennemføres en særlig bestemmelse om, at overtrædelse af lovforslagets § 47,  

 stk. 3, skal være sanktioneret med straf.
Efter § 47, stk. 3, kan det ved dom  

 fastslås, at såfremt brugeren af et værk mv. i henhold til en  

 tvangslicensbestemmelse ikke betaler det vederlag, der er fastsat ved  

 parternes aftale eller ved Ophavsretslicensnævnets afgørelse, kan den  

 pågældende værksudnyttelse kun foretages med ophavsmandens samtykke, indtil  

 betaling er sket.
Bestemmelsen indebærer med andre ord, at en tvangslicens  

 ved dom kan transformeres til en eneret.
Brugerens manglende respekt af en  

 sådan suspensionsdom indebærer derfor en krænkelse af rettighedshaverens  

 eneret.
Sådanne krænkelser omfattes af lovforslagets § 76, stk. 1, nr. 1 og  

 2. Kulturministeriet finder det på denne baggrund ikke nødvendigt med en  

 udtrykkelig henvisning i § 76 til lovforslagets § 47, stk. 3.
Der er ikke i forslaget til § 76 fastsat særlige strafsanktioner for en  

 forligsmands eventuelle brud på tavshedspligten efter lovforslagets § 52,  

 stk. 6, om mægling ved aftaler, som omfattes af visse  

 aftalelicensbestemmelser.
Brud på tavshedspligten vil kunne straffes i medfør  

 af straffelovens §§ 152 b og 152 c.
Til § 77 Forslaget til § 77 vedrørende import af ulovlige eksemplarer svarer med  

 visse redaktionelle ændringer til den gældende ophavsretslovs § 55 b som  

 affattet ved lovændringen i 1985, jf. tilsvarende fotografilovens § 17, stk.  

 2. I forhold til den gældende bestemmelse bruges udtrykket at gøre  

 eksemplarer »tilgængelige for almenheden« i stedet for »sprede  

 blandt almenheden«.
Med hensyn til forståelsen af udtrykket »gøre  

 tilgængelig for almenheden« henvises til forslagets § 2, stk. 3.
 Endvidere er det i forslaget til § 77, stk. 1, præciseret, at straf for  

 overtrædelse af bestemmelsen forudsætter, at de subjektive betingelser om  

 forsæt eller grov uagtsomhed er opfyldt.
 Forslaget til § 77, stk. 2, om straf for forsætlige og erhvervsmæssige  

 overtrædelser under særligt skærpende omstændigheder svarer med redaktionelle  

 ændringer til den gældende lovs § 55 b, stk. 2.
 UBVA, Brancheforeningen Kontor & Data samt IFPI Danmark, Foreningen af  

 Danske Spillefilmproducenter, Foreningen af Danske Videogramdistributører og  

 Foreningen af Filmudlejere i Danmark har under høringen stillet forslag om  

 gennemførelse af en generel importret, der ikke er begrænset til indførsel af  

 eksemplarer med henblik på tilgængeliggørelse for almenheden.
 Da spørgsmålet om indførelse af en generel importret for øjeblikket er  

 under overvejelse inden for EU og WIPO finder ministeriet ikke, at der på  

 nuværende tidspunkt bør fremlægges forslag af den nævnte karakter.
Til § 78 Forslaget til § 78 om straf af bøde for forsætlig eller groft uagtsom  

 omsætning mv. af midler, hvis formål er at lette ulovlig fjernelse af  

 tekniske indretninger, som måtte være anvendt til at beskytte et edb-program,  

 svarer til den gældende ophavsretslovs § 55 g, som affattet ved lovændringen  

 i 1992. Da de hensyn, der gør sig gældende med hensyn til beskyttelse af  

 edb-programmer, med samme styrke taler for at beskytte andre værker i digital  

 form, fx et elektronisk leksikon, foreslås bestemmelsen i stk. 1 om  

 edb-programmer i stk. 2 udvidet til også at omfatte andre værker i  

 digitaliseret form.
Til § 79 Forslaget til § 79 om hjemmel til bødestraf i administrative forskrifter  

 svarer til den gældende ophavsretslovs § 55 c og fotografilovens § 17, stk.  

 3.
Til § 80 Forslaget til § 80, som indeholder den i lovgivningen almindelige  

 bestemmelse om juridiske personers bødeansvar, svarer med enkelte ændringer  

 til den gældende ophavsretslovs § 55 d og fotografilovens § 17, stk. 4. Bl.a.  

 nævnes staten udtrykkeligt, hvorved bestemmelsen er bragt i overensstemmelse  

 med bl.a. § 53, stk. 3, i medieansvarsloven af 6. juni 1991.
Til § 81 Forslaget til § 81, hvorefter overtrædelser af lovens bestemmelser som  

 hovedregel påtales af den forurettede, svarer med en enkelt ændring til den  

 gældende ophavsretslovs § 55 e, jf. tilsvarende fotografilovens § 17, stk. 6.
 Ændringen går ud på, at det i § 81 udtrykkeligt bestemmes, at  

 overtrædelser, som omfattes af lovforslagets § 79 om fastsættelse af  

 bødestraf i administrative forskrifter, skal være undergivet privat påtale.  

 Den gældende ophavsretslovs § 55 e indeholder ikke en specifik bestemmelse om  

 påtaleretten ved overtrædelse af bestemmelser i sådanne forskrifter.
 Det kan i visse tilfælde give anledning til tvivl, hvem der må anses for  

 forurettet og dermed påtaleberettiget efter forslaget til § 81, stk. 1. Det  

 er fx tilfældet ved overtrædelser af de i loven indeholdte bestemmelser om  

 anmeldelses- og oplysningspligt, jf. forslaget til § 38, stk. 6 (følgeret) og  

 § 41, stk. 1 (blankbåndsordningen). I tilfælde, hvor der skal foretages  

 indberetning eller afgives oplysninger til en organisation, der af  

 kulturministeren er godkendt til at forestå vederlagsopkrævningen, må det  

 efter ministeriets opfattelse være naturligt at anse fællesorganisationen for  

 påtaleberettiget.
Til § 82 Forslaget til § 82 om betinget offentlig påtale ved overtrædelser, der har  

 forsætlig erhvervsmæssig karakter, jf. § 76, stk. 2, eller § 77, stk. 2,  

 svarer til den gældende ophavsretslovs § 55 f som affattet ved lovændringen i  

 1985.
Forslaget til § 82, stk. 2, indebærer, at ransagning kan ske i sager om  

 overtrædelse af bestemmelser i ophavsretsloven i overensstemmelse med  

 retsplejelovens regler om ransagning i sager, som efter loven kan medføre  

 frihedsstraf.
Bestemmelsen skal ses på baggrund af ændringer af  

 retsplejeloven i 1992 og 1993, hvorefter bl.a. »politisager« ikke  

 længere er et i loven anvendt begreb.
Til § 83 Til stk. 1 Efter den gældende lovs § 56, stk. 1, 1. pkt., kan tab, som er forvoldt  

 ved en af de i lovens §§ 55, 55 a eller 55 b nævnte overtrædelser, kræves  

 erstattet efter de almindelige erstatningsregler.
En tilsvarende bestemmelse  

 findes i fotografilovens § 18, stk. 1, 1. pkt.
Efter disse bestemmelser har  

 den forurettede i princippet kun krav på at få dækket sine dokumenterede tab  

 ved overtrædelsen.
 Forslaget til § 83, stk. 1, indebærer, at ordene »efter de  

 almindelige erstatningsregler« i de gældende bestemmelser erstattes med  

 ordene »rimeligt vederlag for udnyttelsen samt erstatning for den  

 yderligere skade, som overtrædelsen måtte have medført«.
Advokatrådet har under høringen anført, at erstatningsreglerne i den  

 gældende ophavsretslovgivning bør ændres.
Det anføres, at de gældende  

 bestemmelser har vist sig uhensigtsmæssige og utilstrækkelige i sager om  

 piratkopiering.
Der peges bl.a. på problemer i forbindelse med beviset for  

 det tab, som rettighedshaveren har lidt ved overtrædelsen.
Kulturministeriet kan tiltræde, at den gældende erstatningsregel i  

 ophavsretslovens § 56, stk. 1, næppe er hensigtsmæssig.
Det vil ofte være  

 vanskeligt at dokumentere de tab, der er lidt ved en ophavsretskrænkelse.
Det  

 samme gælder ved krænkelse af andre immaterialrettigheder.
I domstolenes  

 praksis forekommer det således ofte, at erstatning fastsættes skønsmæssigt.  

 Der har ligeledes været eksempler på, at domstolene har beregnet erstatningen  

 som summen af ophavsmandens sædvanlige honorar og hans øvrige tab som følge  

 af ophavsretskrænkelsen.
Ministeriet finder på denne baggrund, at erstatningsreglen i  

 ophavsretsloven bør bringes i overensstemmelse med den praksis, der har  

 udviklet sig, og erstatningsreglerne inden for den øvrige  

 immaterialretslovgivning.
Forslaget til stk. 1 er udformet i overensstemmelse  

 hermed.
 Forslaget har fået tilslutning fra Samrådet for Ophavsret, KODA,  

 Patentdirektoratet samt IFPI Danmark, Foreningen af Danske  

 Spillefilmproducenter, Foreningen af Danske Videogramdistributører og  

 Foreningen af Filmudlejere i Danmark.
Ved udformningen af stk. 1 er der taget udgangspunkt i patentlovens § 58,  

 stk. 1, der bestemmer følgende: »Den, som forsætligt eller uagtsomt  

 begår patentindgreb, er pligtig at udrede rimeligt vederlag for udnyttelsen  

 af opfindelsen samt erstatning for den yderligere skade, som indgrebet måtte  

 have medført«.
Tilsvarende bestemmelser findes i § 43, stk. 1, i  

 varemærkeloven af 6. juni 1991 og i § 40 i brugsmodelloven af 26. februar  

 1992.
Ved udtrykket »rimeligt vederlag for udnyttelsen« i forslaget  

 til stk. 1 forstås det vederlag eller honorar, som rettighedshaveren ville  

 have haft krav på, såfremt den pågældende udnyttelse var sket retmæssigt,  

 dvs. efter aftale med rettighedshaveren.
Eksisterer der ikke noget sædvanligt  

 honorar el.lign. for den pågældende udnyttelse, må vederlaget fastsættes  

 skønsmæssigt.
Ud over et rimeligt vederlag skal der udredes »erstatning for den  

 yderligere skade, som overtrædelsen måtte have medført«.
Herved forstås  

 tab, som den forurettede har lidt ved overtrædelsen, herunder fx  

 afsætningstab og tab som følge af markedsforstyrrelser.
Ikke-økonomiske  

 skader kan ikke kræves dækket i medfør af forslaget til stk. 1, men omfattes  

 af forslaget til § 83, stk. 3.
 En tilsvarende bestemmelse er allerede gældende ret i Finland og Sverige.
Til stk. 2 Forslaget til stk. 2 om overtrædelser begået i god tro svarer med visse  

 redaktionelle ændringer til den gældende lovs § 56, stk. 2, jf. tilsvarende  

 fotografilovens § 18, stk. 2. Som konsekvens af den foreslåede ændring af  

 stk. 1, omhandler stk. 2 ikke kun erstatning, men også rimeligt vederlag for  

 udnyttelsen.
Tilsvarende bestemmelser findes i bl.a. patentlovens § 58, stk.  

 2, og varemærkelovens § 43, stk. 2. I overensstemmelse med den gældende lovs  

 § 56, stk. 2, 2. pkt., kan summen af vederlaget og erstatningen ikke  

 overstige den ved overtrædelsen indvundne fortjeneste.
Til stk. 3 Forslaget til stk. 3 om godtgørelse for ikke-økonomisk skade svarer  

 indholdsmæssigt til den gældende lovs § 56, stk. 1, 2. pkt., således som  

 bestemmelsen blev affattet ved lovændringen i 1985. I forhold til den  

 gældende bestemmelse omfatter forslaget til stk. 3 dog ikke udelukkende  

 ophavsmænd og udøvende kunstnere, men også fotografer, jf. forslaget til §  

 70. Fotografer har allerede efter den gældende fotografilovs § 18, stk. 1, 2.  

 pkt., krav på godtgørelse for ikke-økonomisk skade.
Til § 84 Forslaget til § 84 om inddragelse, overdragelse og tilintetgørelse af  

 ulovlige værkseksemplarer mv. svarer til § 57 i den gældende ophavsretslov og  

 § 19 i fotografiloven.
 Det bemærkes, at bestemmelsen ikke finder anvendelse på midler til  

 omgåelse eller fjernelse af kopispærringer i edb-programmer, jf.  

 lovforslagets § 78.
 Brancheforeningen Kontor & Data har anført, at de i lovforslaget  

 indeholdte retsmidler er utilstrækkelige til at imødekomme krænkelser af  

 softwareproducenternes rettigheder og finder på denne baggrund, at  

 bestemmelsen i lovforslagets § 84 bør udvides, således at inddragelsen mv. af  

 eksemplarerne tillige kan ske under en fogedforretning uden kald og varsel.
Kulturministeriet må være af den opfattelse, at den foreslåede ændring vil  

 have karakter af et for vidtgående indgreb i privatsfæren.
Spørgsmålet har  

 været drøftet med de øvrige nordiske lande, som har tilkendegivet, at der  

 ikke påtænkes nogen udvidelse af de tilsvarende bestemmelser i den nationale  

 lovgivning.
På denne baggrund stilles der ikke forslag om en udvidelse af  

 bestemmelsens anvendelsesområde.
Til kapitel 8 Til § 85 Forslaget til § 85 om det umiddelbare anvendelsesområde for lovens  

 bestemmelser om ophavsret viderefører den gældende ophavsretslovs § 58 og  

 fotografilovens § 20, stk. 1.
Forslaget til § 85, stk. 1-4, svarer med enkelte redaktionelle ændringer  

 til de gældende bestemmelser.
Fotografiske værker vil som følge af den  

 foreslåede generelle inkorporering af fotografibeskyttelsen i ophavsretsloven  

 omfattes af bestemmelserne i stk. 1, nr. 1,2 og 5, samt stk. 2. Om  

 fotografiske billeder, jf. forslaget til § 70, henvises til lovforslagets §  

 86, stk. 5.
Bestemmelsen i den gældende lovs § 58, stk. 5, om filmværker, der efter  

 Bernerkonventionen har et andet land end Danmark som hjemland, foreslås ikke  

 videreført.
Med den foreslåede ændring af formodningsreglen i lovforslagets §  

 58 bringes bestemmelsen i nær overensstemmelse med Bernerkonventionens art.  

 14 bis.
Der er herefter ikke nogen grund til at opretholde særregler for  

 filmværker fra andre Bernerunionslande.
Forslaget til § 85, stk. 5, er nyt og vedrører spørgsmålet, på hvilke  

 udgivelser den i § 64 foreslåede nye bestemmelse om udgivelse og  

 offentliggørelse af ubeskyttede ikke publicerede værker skal finde  

 anvendelse.
Beskyttelsestidsdirektivet indeholder ikke direkte bestemmelser  

 herom, ligesom en beskyttelse af sådanne publikationer heller ikke er  

 omfattet af Bernerkonventionen eller andre internationale konventioner på  

 området.
På denne baggrund må Kulturministeriet finde det naturligt, at  

 beskyttelsen for de nævnte værker efter forslaget til § 64 gøres direkte  

 anvendelig i forhold til publikationer, der er foretaget af personer, der er  

 statsborgere eller bosat i et land inden for Det Europæiske Økonomiske  

 Samarbejdsområde samt for selskaber med hovedsæde inden for samme område.  

 Dette indebærer, at publikationer, som den nævnte personkreds måtte foretage,  

 vil være beskyttet i Danmark efter den nye bestemmelse i § 64, uanset hvor  

 publikationen er foretaget.
Ministeriet har herved også taget udgangspunkt i  

 den af EU-domstolen afsagte dom i den såkaldte Phil Collins-sag, som  

 udelukker diskrimination på grundlag af statsborgerskab.
Forslaget til § 85, stk. 6, indebærer, at bestemmelserne i lovforslagets  

 §§ 73-75 om titelbeskyttelse mv., signering af kunstværker samt ideelle  

 rettigheder efter ophavsrettens udløb gælder for ethvert værk uanset  

 oprindelsesland.
I forhold til den gældende ophavsretslovs § 58, stk. 6,  

 indebærer forslaget til stk. 6, at bestemmelsen ikke længere kun omfatter  

 værker, som omfattes af § 1. Bestemmelsen finder således også anvendelse på  

 værker, som omfattes af §§ 4 eller 5 om henholdsvis bearbejdelser mv. og  

 samleværker.
Tilsvarende bestemmelser findes i den norske ophavsretslovs § 57  

 og den svenske ophavsretslovs § 60.
Til § 86 Forslaget til § 86 om anvendelsesområdet for bestemmelserne i lovens kap.  

 5 om nærtstående rettigheder viderefører den gældende lovs § 59. Forslaget  

 medfører dog en række ændringer af dels redaktionel, dels indholdsmæssig  

 karakter.
Hovedreglen efter den gældende lovs § 59, stk. 1, er, at beskyttelsen  

 gælder for udøvende kunstneres fremførelser, lydoptagelser samt radio- og  

 fjernsynsudsendelser, som har fundet sted i Danmark.
Beskyttelsen mod  

 eftergørelse af lydoptagelser i den gældende lovs § 46 gælder dog for enhver  

 lydoptagelse.
Vederlagskrav efter den gældende lovs § 17, stk. 2, og §§ 26  

 a-h gælder kun for lydoptagelser, som har fundet sted i Danmark.
Efter den gældende lovs § 59, stk. 2, gælder beskyttelsen af kataloger mv.  

 og pressemeddelelser, jf. lovens §§ 49 og 50, kun for danske statsborgere,  

 personer, der er bosat i Danmark, samt for selskaber, der har dansk  

 bestyrelse og sæde i Danmark.
Endvidere gælder katalogbeskyttelsen for  

 frembringelser, som først er udgivet i Danmark.
Til stk. 1 Forslaget til stk. 1 indebærer, at det gældende territorialitetskriterium,  

 hvorefter beskyttelsen alene gælder for fremførelser og lydoptagelser, der  

 har fundet sted i Danmark, videreføres.
 Ophavsretsudvalget har i betænkning nr. 962/1982 overvejet, om de  

 tilknytningsmomenter, der efter gældende ret anvendes for så vidt angår  

 nærtstående rettigheder, bør ændres.
Udvalget finder det utilfredsstillende, at en dansk udøvende kunstner ikke  

 er beskyttet i Danmark, når en fremførelse har fundet sted i et land, der  

 ikke er tilsluttet Romkonventionen.
Udvalget peger på, at det i vore dages  

 internationaliserede samfund ofte kan være tilfældigt, i hvilket land fx en  

 musikoptagelse finder sted.
Udvalget foreslår derfor, at beskyttelsen af  

 udøvende kunstnere udvides til også at omfatte danske statsborgere og  

 personer, der er bosat i Danmark, uanset hvor fremførelsen har fundet sted.
 En lignende udvidelse af tilknytningsmomentet blev gennemført i Sverige i  

 1986.
Kulturministeriet har forståelse for Ophavsretsudvalgets synspunkter.
Det  

 kan virke urimeligt, at danske musikere, skuespillere, dansere osv. ikke  

 nyder beskyttelse i Danmark, blot fordi deres fremførelse har fundet sted -  

 og evt. er optaget - i et fremmed land, der ikke er tilsluttet  

 Romkonventionen.
Ministeriet må imidlertid også nære betænkeligheder ved  

 Ophavsretsudvalgets forslag.
Baggrunden herfor er EF-traktatens art. 6 om  

 forbud mod diskrimination på grundlag af nationalitet.
Efter en i 1993 afsagt  

 dom fra EF-domstolen i den såkaldte Phil Collins-sag må det antages, at den  

 af udvalget foreslåede udvidelse af beskyttelsen ikke alene vil komme danske  

 udøvende kunstnere til gode, men også udøvende kunstnere fra alle øvrige  

 EU-medlemsstater.
Ministeriet finder derfor, at den af Ophavsretsudvalget  

 foreslåede udvidelse vil kunne have vidtgående konsekvenser af økonomisk  

 karakter, og at man derfor indtil videre bør fastholde det gældende  

 territoritorialitetskriterium.
Forslaget til stk. 1 er udformet i  

 overensstemmelse hermed.
Til stk. 2 Forslaget til stk. 2 svarer for så vidt angår § 66 om producentbeskyttelse  

 mod eftergørelse af lydoptagelser til den gældende lovs § 59, stk. 1, 2. pkt.  

 Denne bestemmelse er begrundet i et generelt ønske om i forhold til  

 grammofonpladeproducenter at modvirke piratoverspilninger af deres plader,  

 uanset hvor indspilningen har fundet sted.
I forbindelse med forberedelsen af  

 lovforslaget har der såvel fra pladeproducenterne som de udøvende kunstneres  

 organisationer været fremsat ønske om, at det for pladeproducenter generelt  

 gældende forbud mod piratmæssig eftergørelse af grammofonplader også burde  

 gælde for optagelser, der piratmæssigt foretages af udøvende kunstneres  

 fremførelser.
Der tænkes navnlig på de såkaldte bootleg-optagelser, hvor man  

 fx under en koncertfremførelse skjult optager en udøvende kunstners  

 fremførelse.
 Kulturministeriet finder, at forslaget er velbegrundet og ligger i  

 naturlig forlængelse af den siden 1961 gældende bestemmelse i § 59, stk. 1,  

 2. pkt., om producentbeskyttelse mod piratmæssig eftergørelse af  

 grammofonplader.
 Det foreslås derfor i stk. 2 som noget nyt, at der også skal gælde et  

 generelt forbud mod piratmæssig optagelse af udøvende kunstneres  

 fremførelser, som efter forslaget til § 65 i Danmark ville være ulovlige,  

 uanset hvor kunstnerens fremførelse har fundet sted.
Til stk. 3 Forslaget til stk. 3 vedrører den nye producentbeskyttelse af  

 billedoptagelser efter forslagets § 67.
Denne nye beskyttelse er indtil videre kun reguleret internationalt i EF's  

 udlejnings- og udlånsdirektiv.
Da direktivet ikke indeholder særlige krav med  

 hensyn til tilknytningsmomenter for beskyttelsen EU-landene imellem, finder  

 ministeriet det naturligt at anvende det samme tilknytningsmoment for den nye  

 billedproducentbeskyttelse, som Danmark traditionelt har anvendt for  

 beskyttelsen af producenter af lydoptagelser, dvs. et optagelseskriterium.
 Det foreslås derfor, at producentbeskyttelsen efter § 67 for  

 billedoptagelser skal gælde for optagelser, der er foretaget i et land inden  

 for Det Europæiske Økonomiske Samarbejdsområde.
Til stk. 4 Forslaget til stk. 4 vedrører beskyttelsen af radio- og  

 fjernsynsudsendelser efter forslagets § 69. Efter den gældende lovs § 59,  

 stk. 1, gælder beskyttelsen for lydradio- og fjernsynsudsendelser kun for  

 udsendelser, der har fundet sted i Danmark.
Ophavsretsudvalget har i betænkning nr. 1197/1990 anført, at de senere års  

 satellitudvikling nødvendiggør en udvidelse af tilknytningsmomenterne i  

 forhold til gældende ret.
I dag afhænger radiofoniernes beskyttelse af, om  

 udsendelsen har fundet sted i Danmark eller i et andet land, der er  

 tilsluttet Romkonventionen eller Den Europæiske Overenskomst om beskyttelse  

 af fjernsynsudsendelser.
Med den moderne satellitteknik er det imidlertid kun  

 et teknisk spørgsmål, hvor udsendelsen finder sted, dvs. i hvilket land  

 opsendelsen af signaler til satellitten foregår.
Udvalget foreslår på den  

 baggrund at udnytte muligheden efter Romkonventionen til at indføre et  

 alternativt tilknytningsmoment, således at beskyttelsen også skal gælde for  

 radiofonier, der har deres hovedsæde i Danmark eller i et andet  

 konventionsland.
 Kulturministeriet kan tilslutte sig Ophavsretsudvalgets forslag.  

 Tilknytningsmomenterne vil herefter svare til hovedreglerne i  

 Romkonventionens art. 6, stk. 1, litra a, og Den Europæiske Overenskomst om  

 beskyttelse af fjernsynsudsendelser, jf. art. 1. Ved lovændringen i Sverige  

 1986 blev tilknytningsmomentet udvidet for radiofonier på lignende måde.  

 Forslaget til stk. 4 er udformet i overensstemmelse hermed.
Til stk. 5 Forslaget til stk. 5 vedrører beskyttelsen efter § 70 af fotografiske  

 billeder, dvs. simple fotografier, der ikke nyder beskyttelse som værker  

 efter lovforslagets § 1.
På baggrund af at Danmark med inkorporeringen af fotografiske værker i  

 ophavsretslovens § 1 efter lovforslaget opfylder forpligtelserne efter  

 Bernerkonventionens art 2, stk. 1, jf. art 7, stk. 4, gennem en egentlig  

 værksbeskyttelse på 70 år efter at ophavsmanden til et fotografisk værk er  

 død, finder Kulturministeriet det naturligt at anvende nogle mere enkle  

 tilknytningskriterier for beskyttelsen af simple fotografier, end tilfældet  

 har været under den gældende særlige fotografilov.
Efter denne lovs § 20  

 gælder beskyttelsen i 25 år efter at et billede er blevet fremstillet, jf.  

 lovens § 15, for alle fotografiske billeder, der 1) er fremstillet af danske statsborgere eller personer, der er bosat i  

 Danmark, 2) er udgivet første gang i Danmark, eller som efter at være udgivet  

 første gang i et andet land udgives i Danmark inden for 30 dage efter den  

 første udgivelse, 3) er indføjet i bygninger eller anlæg i Danmark.
 Kulturministeriet finder på baggrund af det ovenfor anførte, at pkt. 2) i  

 den hidtidige regulering af tilknytningskriterier i fotografiloven bør udgå,  

 samt at pkt. 1) på baggrund af den inden for EU afsagte såkaldte Phil  

 Collins-dom bør udstrækkes til umiddelbart at gælde ikke alene for danske  

 statsborgere mv., men også for statsborgere og personer, der er bosat i andre  

 lande inden for Det Europæiske Økonomiske Samarbejdsområde.
 Forslaget til stk. 5 er udformet i overensstemmelse hermed.
Til stk. 6 Forslaget til stk. 6 vedrører beskyttelsen af kataloger og andre arbejder,  

 der sammenstiller et større antal oplysninger, jf. lovforslagets § 71. Efter  

 den gældende lovs § 59, stk. 2, gælder den særlig katalogbeskyttelse mv. til  

 fordel for danske statsborgere og personer, der er bosat i Danmark samt til  

 fordel for selskaber, der har dansk bestyrelse og sæde i Danmark.
Endvidere  

 gælder beskyttelsen for § 49 frembringelser, som først er udgivet i Danmark.
 På baggrund af den såkaldte Phil Collins-dom inden for EU, som udelukker  

 diskrimination på grundlag af nationalitet, samt under hensyn til de  

 igangværende overvejelser for så vidt angår et EU-direktiv om blandt andet en  

 såkaldt sui generis beskyttelse for databaser, som minder om den danske  

 katalogbeskyttelse, finder Kulturministeriet, at tilknytningskriterierne for  

 beskyttelsen af kataloger mv. bør justeres og forenkles.
 Det foreslås derfor, at katalogbeskyttelsen efter § 71 kun skal gælde  

 umiddelbart for kataloger mv., der er fremstillet af personer, som er  

 statsborgere eller bosat i et land inden for Det Europæiske Økonomiske  

 Samarbejdsområde, samt for selskaber, som har hovedsæde inden for dette  

 område.
Til stk. 7 Forslaget til stk. 7 vedrører beskyttelsen af pressemeddelelser efter  

 forslagets § 72.
 Forslaget indebærer, at de kriterier, der er nævnt i lovforslagets § 86,  

 stk. 6, om anvendelsesområdet for katalogreglen, også gælder for  

 pressemeddelelser.
Til § 87 Formålet med den foreslåede § 87 er at gennemføre en bestemmelse i  

 satellit- og kabeldirektivet vedrørende visse satellitudsendelser i dansk  

 lovgivning.
 Værker mv. gøres tilgængelige for almenheden gennem udsendelse i radio og  

 fjernsyn her i landet, når udsendelsen finder sted i en ubrudt  

 transmissionskæde, der begynder i Danmark, jf. lovforslagets § 2, stk. 3.
 Det foreslåede stk. 1 gentager denne almindelige regel, for så vidt angår  

 udsendelse via satellit.
 Satellit- og kabeldirektivet forpligter imidlertid Danmark til at gøre  

 undtagelse fra denne hovedregel, således at Danmark for satellitudsendelsers  

 vedkommende i yderligere to tilfælde skal betragtes som sendeland, selv om  

 programmet indføres i den ubrudte sendekæde i et andet land.
Det følger af direktivets art. 1, stk. 2, litra d, at Danmark skal anses  

 for sendeland, hvis transmissionskæden begynder i et land uden for EU, hvor  

 der gælder et lavere beskyttelsesniveau med hensyn til udsendelser end  

 foreskrevet i direktivet, dels hvis der foretages uplink til  

 satellitten i Danmark, dels hvis der ikke foretages uplink i noget  

 EU-land, men det pågældende radio- eller fjernsynsforetagende har sit  

 hovedsæde i Danmark.
Med EU-lande sidestilles de øvrige lande inden for Det  

 Europæiske Økonomiske Samarbejdsområde.
Det foreslåede stk. 2 gennemfører denne bestemmelse i dansk ret.
Dette  

 indebærer, at indehavere af rettigheder efter lovforslagets § 2 (ophavsmænds  

 rettigheder), § 64 (udgiverens rettigheder over de såkaldte posthumt udgivne  

 værker), §§ 65-72 (udøvende kunstneres, fonogramproducenters m.fl.s  

 rettigheder, jf. kapitel 5) og § 73 (titelbeskyttelse mv.) kan gøres gældende  

 over for den, der driver den benyttede danske uplinkstation, respektive  

 vedkommende danske radio- eller fjernsynsforetagende.
 Det bemærkes, at bestemmelsen i forslaget til § 87, stk. 2, efter  

 forslaget til § 91, stk. 3, ikke finder anvendelse på aftaler indgået før den  

 1. januar 1995, før end den 1. januar 2000. Der henvises til bemærkningerne  

 til § 91, stk. 3.
Til § 88 Forslaget til § 88 svarer med enkelte redaktionelle ændringer til den  

 gældende ophavsretslovs § 60 og fotografilovens § 20, stk. 2 og 3.
 Forslaget indeholder en hjemmel til at udvide anvendelsen af lovens  

 bestemmelser i forhold til andre lande mv. ud over den umiddelbare  

 anvendelse, der følger af lovforslagets §§ 85 og 86. Hjemlen er i dag  

 udnyttet ved kgl. anordning nr. 452 af 18. juni 1990 om anvendelsen af  

 ophavsretsloven og fotografiloven i forhold til andre lande mv., hvorefter de  

 to love som hovedregel finder anvendelse i forhold til lande, der er  

 tilsluttet de internationale konventioner på ophavsrettens område, herunder  

 især Bernerkonventionen, Verdenskonventionen om Ophavsret og Romkonventionen.
Til kapitel 9 Til § 89 Efter forslaget til § 89 skal den nye ophavsretslov træde i kraft den 30.  

 juni 1995. Dette skal bl.a. ses på baggrund af, at bestemmelserne i  

 EF-direktivet om udlejning og udlån på dette tidspunkt som udgangspunkt skal  

 være gennemført i dansk lovgivning.
Med ikrafttræden den 30. juni 1995 gives der samtidig lejlighed til, at de  

 nye administrative forskrifter, der kan udstedes i medfør af loven, kan  

 udarbejdes og træde i kraft samtidig med loven.
Der foreslås på den baggrund  

 i § 89, stk. 2, nr. 3, en udtrykkelig bestemmelse om, at de bekendtgørelser  

 mv., der er fastsat i medfør af den gældende lovgivning, ophæves samtidig med  

 lovens ikrafttræden.
 Følgende bekendtgørelser og anordninger skal herefter, i det omfang  

 lovforslaget giver bemyndigelse hertil, erstattes af nye administrative  

 forskrifter:
 - Anordning nr. 452 af 18. juni 1990 om anvendelsen af ophavsretsloven og  

 fotografiloven i forhold til andre lande mv.
 - Bekendtgørelse nr. 892 af 20. december 1990 om opkrævning af vederlag i  

 henhold til ophavsretslovens § 22 a mv. for programspredning over radio- og  

 kabelanlæg.
 - Bekendtgørelse nr. 440 af 8. juni 1990 om beregning af følgeretsvederlag  

 i henhold til ophavsretsloven.
 - Bekendtgørelse nr. 152 af 6. april 1979 om opbevaring og benyttelse af  

 optagelser af radio- og fjernsynsudsendelser, som er foretaget inden for  

 undervisningsvirksomhed (som ændret ved bekendtgørelse nr. 687 af 11. oktober  

 1990).
 - Anordning nr. 272 af 21. juli 1962 om arkivers, bibliotekers og museers  

 adgang til at fremstille eksemplarer af litterære og kunstneriske værker mv.  

 ved fotografering.
 - Bekendtgørelse nr. 260 af 14. juli 1962 om fastsættelse af vederlag ved  

 benyttelse af beskyttede litterære og kunstneriske værker samt fotografiske  

 billeder.
Med ophævelsen af den gældende ophavsretslov og fotografilov ophæves  

 samtidig de overgangsbestemmelser mv., der er gennemført i de forskellige  

 ændringslove til hovedlovene.
I det omfang sådanne overgangsregler fortsat  

 kan tillægges betydning, er de optaget i overgangsbestemmelserne i  

 lovforslagets §§ 90-91.
 Ophævelsen omfatter også revisionsfristbestemmelsen om følgeret i § 2,  

 stk. 3, i ændringslov nr. 378 af 7. juni 1989, jf. herved bemærkningerne til  

 forslagets § 38.
 Revisionsfristbestemmelsen i forslaget til stk. 3 svarer til bestemmelsen  

 i § 3, stk. 2, i lov nr. 338 af 14. maj 1992 om ændring af ophavsretsloven og  

 fotografiloven (Vederlagsordning for uindspillede bånd).
 For så vidt angår Færøerne og Grønland henvises nærmere til bemærkningerne  

 til forslagets § 93.
Til § 90 Til stk. 1 Forslaget til § 90, stk. 1, har til formål at opfylde art. 10, stk. 2, i  

 beskyttelsestidsdirektivet.
Art. 10, stk. 2, vedrører spørgsmålet, i hvilken  

 udstrækning direktivets forlængede beskyttelsestid på 70 år skal anvendes på  

 værker og andre frembringelser, som er kommet til eksistens før direktivets  

 ikrafttræden den 1. juli 1995.
Den gældende lovs § 61, stk. 1, er baseret på det princip, at loven også  

 gælder for værker og andre frembringelser, som allerede er genstand for  

 beskyttelse efter ældre love.
Det betyder, at EU-direktivets 70-årige  

 beskyttelsestid efter den gældende lov kun ville komme til at gælde for  

 værker, frembragt før den 1. juli 1995, såfremt beskyttelsestiden for de  

 pågældende værker ikke er udløbet efter den hidtil gældende danske  

 beskyttelsestid på 50 år efter ophavsmandens død.
Efter art. 10, stk. 2, i direktivet skal beskyttelsestiden på 70 år efter  

 død anvendes i forhold til alle værker, som den 1. juli 1995 er beskyttet i  

 mindst en medlemsstat.
Da Tyskland har en beskyttelsestid på 70 år og efter  

 den af EU-domstolen den 20. oktober 1993 afsagte dom i den såkaldte Phil  

 Collins-sag må antages ikke længere at kunne anvende det inden for  

 Bernerkonventionen anerkendte princip om afkortning af beskyttelsestid i  

 forhold til værker af statsborgere fra andre EU-lande med en beskyttelsestid  

 på 50 år, vil der i Tyskland pr. 1. juli 1995 eksistere en 70 årig  

 beskyttelse for alle værker frembragt af en EU-statsborger.
Konsekvensen er, at der i alle EU-lande efter direktivets art. 10, stk. 2,  

 senest den 1. juli 1995 i national lovgivning skal gives beskyttelse for  

 ethvert værk af en EU-statsborger i tilfælde, hvor der ikke er forløbet mere  

 end 70 år efter udgangen af det år, hvor ophavsmanden er død.
Alle EU-lande  

 vil således eksempelvis pr. 1. juli 1995 være forpligtet til at genoplive  

 beskyttelsen for værker af Carl Nielsen og Kaj Munk, selv om beskyttelsen for  

 Carl Nielsen efter den gældende danske 50-årige beskyttelse er udløbet ved  

 udgangen af 1981 og for Kaj Munks vedkommende vil udløbe pr. 1. januar 1995.
På denne baggrund foreslås det i forslaget til § 90, stk. 1, at lovens  

 bestemmelser, herunder også bestemmelserne i lovforslagets § 63 om en  

 beskyttelsestid på 70 år efter ophavsmandens død, kommer til anvendelse på  

 værker, som er frembragt før lovens ikrafttræden, uanset om beskyttelsen  

 måtte være udløbet efter den hidtil gældende lovgivning.
Det bemærkes, at  

 dette ikke vil indebære, at der efter dansk lovgivning skal gives en  

 beskyttelse på 70 år efter ophavsmandens død for værker med oprindelse i et  

 land uden for EU.
For så vidt angår sådanne værker, følger det af direktivets  

 art. 7, stk. 1, at det inden for Bernerkonventionen anerkendte princip om  

 afkortning af beskyttelsestiden for værker ud over 50 år fra ophavsmandens  

 død skal anvendes.
For andre frembringelser end værker, dvs. for beskyttelsen af udøvende  

 kunstnere, producenter af lydoptagelser og billedoptagelser samt radio- og  

 fjernsynsforetagender, fastlægges beskyttelsestiden med et andet  

 begyndelsestidspunkt end en persons dødsår.
For de nævnte såkaldte  

 nærtstående rettigheder løber beskyttelsestiden fra det tidspunkt, hvor en  

 optagelse er foretaget (optagelseskriteriet), eller en fremførelse har fundet  

 sted.
I 1985 blev beskyttelsestiden i Danmark for de nærtstående rettigheder  

 forlænget fra 25 år til 50 år efter, at en optagelse var foretaget.
I  

 overensstemmelse med den gældende lovs § 61, blev det bestemt, at den nye 50  

 års frist kun skulle gælde for optagelser foretaget før den 1. juli 1985,  

 dvs. før beskyttelsestidsforlængelsen, såfremt den hidtidige beskyttelsestid  

 på 25 år ikke var udløbet den 1. juli 1985.
 Det i dansk ret hidtil anvendte princip, at man ved gennemførelse af  

 forlængelse af beskyttelsestider ikke genopliver rettigheder, der er udløbet  

 efter hidtil gældende lov, betyder i praksis, at der ikke efter gældende  

 dansk lov gives nogen beskyttelse for:
- Udøvende kunstneres fremførelser, som er udført før den 1. oktober 1961, - Producentfremstilling af lydoptagelser, som er fremstillet før den 1.  

 januar 1959, - Radio- og fjernsynsudsendelser, som har fundet sted før den 1. oktober  

 1961.
I modsætning til den gældende danske retstradition indebærer  

 beskyttelsestidsdirektivet, at der i medlemslandene pr. 1. juli 1995 skal ske  

 genoplivning af rettigheder, som er frembragt før direktivets gennemførelse,  

 uanset om sådanne rettigheder måtte være udløbet efter de hidtil i  

 medlemslandene gældende beskyttelsesfrister.
Efter direktivets art. 10, stk.  

 2, er det afgørende kriterium for spørgsmålet om genoplivning, om der i en  

 medlemsstat pr. den 1. juli 1995 findes beskyttelse for en given optagelse,  

 som er foretaget før denne dato.
Er dette tilfældet, skal direktivets  

 beskyttelsestid på 50 år efter, at optagelsen er foretaget, finde anvendelse  

 i alle medlemslande, uanset om beskyttelsestiden i de enkelte lande efter de  

 der hidtil gældende regler måtte være udløbet.
Efter det for ministeriet oplyste må det antages, at der i Storbritannien  

 efter den britiske Copyright Act af 1988 vil eksistere en 50-årig beskyttelse  

 for fremførelser og optagelser fra tiden før den 1. juli 1995. Efter  

 direktivets art. 10, stk. 2, vil det herefter være nødvendigt, at der i dansk  

 lovgivning pr. 1. juli 1995 gennemføres en genoplivning af rettigheder til  

 ældre indspilninger og fremførelser.
Genoplivningen skal efter direktivets  

 art. 3 række 50 år tilbage i tiden.
Dette gælder, uanset at der som nævnt  

 efter den gældende ophavsretslov ikke gives nogen beskyttelse for  

 indspilninger og fremførelser fra tiden før 1959 - 1961.
 I overensstemmelse hermed er forslaget til § 90, stk. 1, udformet således,  

 at der for fremførelser, indspilninger og radio- eller fjernsynsudsendelser,  

 der er foretaget før den 30. juni 1995, kommer til at gælde en  

 beskyttelsestid på 50 år efter udgangen af det år, hvor den pågældende  

 optagelse eller radio- eller fjernsynsudsendelse har fundet sted.
 Tilsvarende vil den i lovforslagets § 64 gennemførte nye beskyttelse for  

 den, som offentliggør eller udgiver ikke udgivne værker efter udløbet af den  

 ophavsretlige beskyttelsestid, efter forslaget til § 90, stk. 1, få virkning  

 på udgivelser og offentliggørelser fra tiden før den 30. juni 1995 i 25 år  

 efter udgangen af det år, hvori den pågældende udgivelse eller  

 offentliggørelse er sket.
 Med hensyn til den tidsmæssige beskyttelse af ældre fotografiske billeder  

 henvises til forslaget til § 91, stk. 5, og bemærkningerne hertil.
Til stk. 2 Forslaget til stk. 2 svarer med visse redaktionelle ændringer til den  

 gældende lovs § 61, stk. 2. Bestemmelsen, der er en undtagelse fra stk. 1,  

 indebærer, at eksemplarer, som lovligt er fremstillet før lovens  

 ikrafttræden, kan spredes til almenheden og vises offentligt.
Efter stk. 2,  

 2. pkt., gælder dette dog ikke for udlejning og for udlån af filmværker og  

 edb-programmer i maskinlæsbar form, jf. forslagets § 19, stk. 2 og 3.
 Princippet om fortsat sprednings- og visningsret af lovlige eksemplarer er  

 begrundet i, at hvis eksemplarerne på fremstillingstidspunktet frit måtte  

 spredes til almenheden eller vises offentligt, bør brugeren fortsat have  

 mulighed for at bruge eksemplarerne på disse måder, selv om der ved en senere  

 lovændring er sket en indskrænkning i adgangen hertil.
Forslaget til stk. 2 har især betydning, når det gælder de nye  

 spredningsrettigheder til fordel for udøvende kunstnere, fremstillere af  

 lydoptagelser og fremstillere af fotografiske billeder, jf. lovforslagets §§  

 65, 66 og 70. Bestemmelsen indebærer, at eksemplarer af udøvende kunstneres  

 fremførelser, lydoptagelser og fotografiske billeder, der er lovligt  

 fremstillet før lovens ikrafttræden kan spredes til almenheden.
Dette gælder  

 dog ikke for udlejning og for ophavsmændenes vedkommende heller ikke for  

 udlån af filmværker og edb-programmer i maskinlæsbar form, jf. § 19, stk. 2  

 og 3.
 Med hensyn til aftaler indgået før den 30. juni 1995 henvises til  

 forslaget til § 91 og bemærkningerne hertil.
Til § 91 Til stk. 1 Forslaget til stk. 1 indeholder en overgangsregel vedr. aftaler om  

 overdragelse af ophavsrettigheder, hvorefter de fravigelige bestemmelser i  

 lovforslagets §§ 54, 55, 56 og 58 om overdragelse af ophavsrettigheder ikke  

 finder anvendelse på aftaler, der er indgået før lovens ikrafttræden den 30.  

 juni 1995. Sådanne aftaler må bedømmes efter de regler, der gjaldt ved  

 aftalens indgåelse.
En tilsvarende overgangsregel findes ikke i den gældende ophavsretslov.  

 Det er dog almindeligt antaget, at princippet også har været gældende under  

 den nuværende ophavsretslov, hvilket er kommet til udtryk i Højesterets dom  

 af 22. januar 1974 (Ugeskrift for Retsvæsen 1974, s. 167) i en sag mellem  

 forfatteren Soya og Danmarks Radio.
Højesteret fastslog, at formodningsreglen  

 i den gældende ophavsretslovs § 42 (jf. lovforslagets § 58) om  

 filmatiseringsaftaler ikke fandt anvendelse på en aftale, der var indgået før  

 den gældende lovs ikrafttræden den 1. oktober 1961.
Kulturministeriet finder det mest hensigtsmæssigt, at princippet kommer  

 til udtryk i selve loven, navnlig under henvisning til, at lovforslagets kap.  

 3 indeholder en række nye aftalebestemmelser med betydning for det praktiske  

 retsliv.
Også Finland og Sverige har udtrykkelige overgangsregler om aftaler  

 om overdragelse af ophavsrettigheder.
De ovennævnte aftaleregler i lovforslagets kap. 3 afviger på en række  

 punkter fra de hidtil gældende.
Det drejer sig fx om forslagene til §§ 54 og  

 55 om tilbagefaldsret og § 58 om aftaler om indspilning af film.
Lovforslaget  

 viderefører heller ikke den gældende lovs detaljerede bestemmelser om  

 forlagsaftaler.
I disse tilfælde må omfanget af den aftalte  

 rettighedsoverdragelse bedømmes efter de retsregler, der var gældende på  

 tidspunktet for aftalens indgåelse.
Det betyder bl.a., at de  

 udnyttelsesfrister, der er nævnt i lovforslagets §§ 54 og 55 kun finder  

 anvendelse på aftaler, der indgås efter lovens ikrafttræden den 30. juni  

 1995.
For så vidt angår den ufravigelige bestemmelse i forslagets § 57 om  

 afregning og kontrol finder hovedreglen i forslaget til § 90, stk. 1, derimod  

 anvendelse.
Det samme gælder bestemmelserne i forslagets §§ 61 og 62 om arv  

 og kreditorforfølgning.
 Forslaget til § 91, stk. 1, gælder ikke alene for aftaler med ophavsmænd,  

 men også for aftaler med udøvende kunstnere og fotografer, jf. forslaget til  

 § 65, stk. 4, og § 70, stk. 3, hvor der er henvist til de fleste af de i §  

 91, stk. 1, nævnte bestemmelser om aftaler om rettighedsoverdragelse.
Til stk. 2 Efter lovforslagets § 65, stk. 3, indebærer en aftale mellem en udøvende  

 kunstner og en filmproducent om at medvirke ved indspilningen af en film, at  

 den udøvende kunstner, i mangel af modstående aftale, formodes at have  

 overdraget sin ret til udlejning af filmen til producenten.
 Som nævnt i bemærkningerne til stk. 1 finder en sådan formodningsregel  

 normalt ikke anvendelse på aftaler, der er indgået før lovens ikrafttræden.
Udøvende kunstnere har efter den gældende lov ikke nogen rettigheder med  

 hensyn til eksemplarspredning.
Der har derfor ikke været nogen anledning til  

 at træffe aftale om en overdragelse af spredningsretten.
På denne baggrund  

 foreslås det i overensstemmelse med art. 13, stk. 3, i udlejnings- og  

 udlånsdirektivet, at formodningsreglen i § 65, stk. 3, også skal gælde for  

 aftaler, der er indgået før lovens ikrafttræden.
Til stk. 3 I lovforslagets § 30, stk. 5, bestemmes det som noget nyt, at den  

 aftalelicensordning, der gælder for radiofoniers rettighedsclearing, ikke  

 finder anvendelse på udsendelser i radio og fjernsyn via satellit, medmindre  

 der samtidig af det pågældende radio- eller fjernsynsforetagende foretages  

 udsendelse over et jordsendenet.
Endvidere er der i lovforslagets § 87  

 foreslået særlige nye bestemmelser for satellitudsendelser, der sker fra et  

 land med et lavere beskyttelsesniveau end EF's satellit- og kabeldirektiv.
 Da radiofonierne kan behøve tid til at indrette deres kontraktsforhold  

 efter de nævnte nye bestemmelser, foreslås det i overensstemmelse med  

 direktivets art. 7, stk. 2, at de nye bestemmelser for så vidt angår  

 kontrakter, der er gældende før den 1. januar 1995, først skal finde  

 anvendelse efter den 1. januar 2000.
Til stk. 4 Forslaget til stk. 2, hvorefter bestemmelsen i lovforslagets § 59 om  

 edb-programmer frembragt i ansættelsesforhold ikke gælder for edb-programmer,  

 der er frembragt før den 1. januar 1993, svarer til gældende ret som affattet  

 ved lovændringen i 1992.
Til stk. 5 Efter forslaget til § 70, stk. 2, forlænges beskyttelsestiden for  

 fotografiske billeder, der ikke er værker, fra 25 år til 50 år efter udgangen  

 af det år, hvor billedet blev fremstillet.
Som nævnt i bemærkningerne til  

 forslaget til § 90, stk. 1, indebærer EU's beskyttelsestidsdirektiv, at nye  

 forlængede beskyttelsesfrister inden for direktivets anvendelsesområde under  

 visse betingelser også skal finde anvendelse på ældre frembringelser, for  

 hvilke beskyttelsestiden er udløbet efter de hidtil gældende regler, dvs. at  

 der skal foretages genoplivning af rettigheder.
 Da direktivet ikke omfatter fotografiske billeder (såkaldt simple  

 fotografier), der ikke opfylder kravene til at være et værk, og da det vil  

 kunne være forbundet med store praktiske vanskeligheder at opspore  

 rettighedshaverne til sådanne fotrografier 50 år tilbage i tiden, finder  

 Kulturministeriet ikke, at direktivets system med genoplivning af rettigheder  

 bør finde anvendelse på simple fotografier.
 Det foreslås derfor i stk. 5, at den nye beskyttelsestid på 50 år for  

 simple fotografier ikke skal finde anvendelse for fotografier, for hvilke den  

 hidtil efter fotografiloven gældende beskyttelsestid på 25 år er udløbet,  

 dvs. at beskyttelsen efter lovforslagets § 70 ikke skal gælde for  

 fotografiske billeder, der er fremstillet før den 1. januar 1970.
Til § 92 Forslaget til § 92, hvorefter de i henhold til ældre lovgivning givne  

 særlige privilegier og forbud forbliver i kraft, svarer til den gældende  

 ophavsretslovs § 62.
Til § 93 Da en del af de i lovforslaget indeholdte forslag vil kunne siges evt. at  

 have konsekvenser på områder, der er dækket af hjemmestyreordningerne på  

 Færøerne og i Grønland, finder Kulturministeriet det rigtigst, at en  

 ikrafttræden på Færøerne og i Grønland først bør ske efter forhandlinger med  

 de færøske og grønlandske hjemmestyremyndigheder.
De i 1985, 1989 og 1992  

 gennemførte ændringslove til ophavsretsloven og fotografiloven har indeholdt  

 samme ikrafttrædelsesforbehold.
Disse ændringslove er endnu ikke sat i kraft  

 hverken på Færøerne eller i Grønland.
I overensstemmelse hermed foreslås det i § 93, at loven ikke skal gælde  

 for Færøerne og Grønland, men at den ved kgl. anordning kan sættes i kraft  

 for Færøerne og Grønland med de afvigelser, som de særlige færøske eller  

 grønlandske forhold tilsiger.
Dette indebærer, at ophavsretsloven af 1961 og  

 visse senere lovændringer indtil videre fortsat er i kraft på Færøerne og i  

 Grønland.
Kulturmin. 2.afd. 4.kt. j.nr. 94:001.1/8100-7 1) Jf. nu § 36 i aftaleloven, jf. lovbekendtgørelse nr. 600 af 8.  

 september 1986.
 2) Lov om radiospredning er ophævet ved lov nr. 421 af 15. juni 1973 om  

 radio- og fjernsynsvirksomhed.
 3) Vedrørende § 45, stk. 2, § 46, stk. 1, og § 48, stk. 2.
 4) Loven trådte i kraft den 10. juni 1989.
 5) Denne lovbekendtgørelses § 25 a, § 55 a, nr. 2, og § 58, stk. 4.
 6) Denne lovbekendtgørelses § 9.
 7) Denne lovbekendtgørelses § 25 a.
 8) Loven indeholder bestemmelser, der gennemfører Rådets direktiv af 14.  

 maj 1991 om retlig beskyttelse af edb-programmer (91/250/EØF), EF-Tidende  

 1991 L 122, s. 42.
 1) Loven trådte i kraft den 10. juni 1989.
Bilag 1 Kulturministeriets lovbekendtgørelse nr. 1170 af 21. december 1994 Bekendtgørelse af lov om ophavsretten til litterære og kunstneriske værker Herved bekendtgøres lov om ophavsretten til litterære og kunstneriske  

 værker, jf. lovbekendtgørelse nr. 714 af 8. september 1993, med de ændringer,  

 der følger af lov nr. 449 af 30. juni 1993, § 8, og lov nr. 1103 af 21.  

 december 1994 Kapitel 1 Ophavsrettens genstand og indhold § 1. Den, som frembringer et litterært eller kunstnerisk værk, har  

 ophavsret til værket, hvad enten dette fremtræder som en i skrift eller tale  

 udtrykt skønlitterær eller beskrivende fremstilling, som musikværk eller  

 sceneværk, som filmværk, som værk af billedkunst, bygningskunst eller  

 brugskunst, eller det er kommet til udtryk på anden måde.
 Stk. 2. Kort samt tegninger og andre i grafisk eller plastisk form  

 udførte værker af beskrivende art henregnes til litterære værker.
 Stk. 3. Værker i form af edb-programmer henregnes til litterære  

 værker.
 § 2. Ophavsretten medfører, med de i denne lov angivne  

 indskrænkninger, eneret til at råde over værket ved at fremstille eksemplarer  

 af det og ved at gøre det tilgængeligt for almenheden, i oprindelig eller  

 ændret skikkelse, i oversættelse, omarbejdelse i anden litteratur- eller  

 kunstart eller i anden teknik.
 Stk. 2. Som fremstilling af eksemplarer anses også det forhold, at  

 værket overføres på indretninger, som kan gengive det.
 Stk. 3. Værket gøres tilgængeligt for almenheden, når det  

 fremføres offentligt, eller når eksemplarer af det udbydes til salg, leje  

 eller lån eller på anden måde spredes til almenheden eller vises offentligt.  

 Som offentlig fremførelse anses også fremførelse i en erhvervsvirksomhed, der  

 finder sted for en større kreds, som ellers måtte anses som ikke-offentlig.
 § 3. Ophavsmanden har krav på at blive navngivet i  

 overensstemmelse med, hvad god skik kræver, såvel på eksemplarer af værket  

 som når dette gøres tilgængeligt for almenheden.
 Stk. 2. Værket må ikke ændres eller gøres tilgængeligt for  

 almenheden på en måde eller i en sammenhæng, der er krænkende for  

 ophavsmandens litterære eller kunstneriske anseelse eller egenart.
 Stk. 3. Sin ret efter denne paragraf kan ophavsmanden ikke  

 frafalde, medmindre det gælder en efter art og omfang afgrænset brug af  

 værket.
 § 4. Den, som oversætter, omarbejder eller bearbejder et værk  

 eller overfører det til en anden litteratur- eller kunstart, har ophavsret  

 til værket i denne skikkelse, men han kan ikke råde over det på en måde, som  

 strider mod ophavsretten til originalværket.
 Stk. 2. Ophavsretten til et nyt og selvstændigt værk, som er  

 frembragt gennem fri benyttelse af et andet, er ikke afhængig af ophavsretten  

 til det benyttede værk.
 § 5. Den, som ved at sammenstille værker eller dele af værker  

 frembringer et litterært eller kunstnerisk samleværk, har ophavsret til  

 dette, men hans ret gør ingen indskrænkning i ophavsretten til de enkelte  

 værker.
§ 6. Har et værk to eller flere ophavsmænd, uden at de enkeltes  

 bidrag kan udskilles som selvstændige værker, har de ophavsret til værket i  

 fællesskab.
Enhver af dem kan dog påtale retskrænkelser.
 § 7. Som ophavsmand anses, når ikke andet er oplyst, den, hvis  

 navn eller alment kendte pseudonym eller mærke på sædvanlig måde er påført  

 eksemplarer af værket eller opgives, når det gøres tilgængeligt for  

 almenheden.
 Stk. 2. Er et værk udgivet, uden at ophavsmanden er angivet i  

 overensstemmelse med stk. 1, kan udgiveren, hvis han er nævnt, og ellers  

 forlæggeren handle på ophavsmandens vegne, indtil denne bliver angivet på et  

 nyt oplag eller ved anmeldelse til Kulturministeriet.
 § 8. Et værk anses for offentliggjort, når det lovligt er gjort  

 tilgængeligt for almenheden.
 Stk. 2. Det anses for udgivet, når eksemplarer af værket med  

 ophavsmandens samtykke er bragt i handelen eller på anden måde spredt blandt  

 almenheden.
 § 9. Love, administrative forskrifter, retsafgørelser og lignende  

 offentlige aktstykker er ikke genstand for ophavsret.
Stk. 2. Bestemmelsen i stk. 1 gælder ikke for værker, der  

 fremtræder som selvstændige bidrag i de i stk. 1 nævnte aktstykker.
Sådanne  

 værker må dog gengives i forbindelse med aktstykket.
Retten til videre  

 udnyttelse afhænger af de i øvrigt gældende regler.
 § 10. Beskyttelse efter lov om mønstre udelukker ikke ophavsret.
 Stk. 2. Fotografier nyder ikke beskyttelse efter denne lov, men  

 beskyttes efter reglerne i lov om retten til fotografiske billeder.
 Stk. 3. Halvlederprodukters udformning (topografi) nyder ikke  

 beskyttelse efter denne lov, men beskyttes efter reglerne i lov om  

 beskyttelse af halvlederprodukters udformning (topografi).
Kapitel 2 Indskrænkninger i ophavsretten § 11. Af et offentliggjort værk må enkelte eksemplarer fremstilles  

 til privat brug, men de må ikke udnyttes på anden måde.
Stk. 2. Bestemmelsen i stk. 1 giver ikke ret til at 1) opføre et bygningsværk, 2) fremstille et eksemplar af et kunstværk ved afstøbning, ved aftryk fra  

 original plade eller stok eller på nogen anden måde, som indebærer, at  

 eksemplaret kan opfattes som en original, eller 3) fremstille eksemplarer af edb-programmer i maskinlæsbar form.
Stk. 3. Bestemmelsen i stk. 1 giver ikke ret til at benytte  

 fremmed medhjælp ved eksemplarfremstillingen, når der er tale om 1) værker af brugskunst eller 2) kunstværker, dersom eksemplarfremstillingen har form af en kunstnerisk  

 gengivelse.
§ 11 a.
Den, der retmæssigt har erhvervet et edb-program, må  

 fremstille sådanne eksemplarer af programmet og foretage sådanne ændringer i  

 programmet, som er nødvendige for, at erhververen kan benytte det efter dets  

 formål, herunder foretage rettelse af fejl.
Stk. 2. Den, der har ret til at benytte et edb-program, må  

 fremstille et sikkerhedseksemplar af programmet, for så vidt det er  

 nødvendigt for benyttelsen af det.
Bestemmelsen i 1. pkt. kan ikke fraviges  

 ved aftale.
Stk. 3. Den, der har ret til at benytte et edb-program, må  

 besigtige, undersøge eller afprøve edb-programmet for at fastslå, hvilke  

 ideer og principper der ligger til grund for de enkelte elementer i  

 programmet, hvis dette sker i forbindelse med sådan indlæsning, visning på  

 skærm, kørsel, overførsel, lagring eller lignende af programmet, som  

 vedkommende er berettiget til at udføre.
Bestemmelsen i 1. pkt. kan ikke  

 fraviges ved aftale.
§ 11 b.
Eksemplarfremstilling af et edb-programs kode og  

 oversættelse af kodens form er tilladt, når dette er en forudsætning for at  

 skaffe de oplysninger, der er nødvendige for at tilvejebringe  

 interoperabilitet mellem et selvstændigt udviklet edb-program og andre  

 edb-programmer, såfremt 1) handlingerne udføres af licenshaveren eller af en anden person, der har  

 ret til at benytte et eksemplar af et edb-program, eller på disses vegne af  

 en person, der har tilladelse hertil, 2) de oplysninger, der er nødvendige for at tilvejebringe  

 interoperabilitet, ikke tidligere har været let og hurtigt tilgængelige for  

 de i nr. 1 nævnte personer og 3) handlingerne er begrænset til de dele af det oprindelige edb-program,  

 der er nødvendige for at opnå interoperabilitet.
Stk. 2. De oplysninger, der er indhentet i forbindelse med  

 anvendelse af stk. 1, må ikke 1) benyttes til andre formål end at gøre det selvstændigt udviklede  

 edb-program interoperabelt, 2) videregives til tredjemand, undtagen når dette er nødvendigt for at  

 gøre det selvstændigt udviklede edb-program interoperabelt, eller 3) benyttes til udvikling, fremstilling eller markedsføring af et  

 edb-program, der i sin udtryksform i vid udstrækning svarer til det  

 oprindelige, eller til nogen anden handling, som krænker ophavsretten.
 Stk. 3. Bestemmelserne i stk. 1 og 2 kan ikke fraviges ved aftale.
 § 12. Det kan ved kgl. anordning tillades arkiver, biblioteker og  

 museer på nærmere i anordningen fastsatte betingelser til brug i deres  

 virksomhed at fremstille eksemplarer af værker ved fotografering.
 § 13. Bygninger kan ejeren uden samtykke af ophavsmanden ændre af  

 tekniske grunde eller af hensyn til deres praktiske anvendelighed.  

 Brugsgenstande kan ændres af ejeren uden ophavsmandens samtykke.
 § 14. Af et offentliggjort værk er det tilladt at citere i  

 overensstemmelse med god skik og i det omfang, som betinges af formålet.
Stk. 2. Med samme begrænsninger er det tilladt i kritiske og  

 videnskabelige eller alment oplysende fremstillinger i tilslutning til  

 teksten at gengive tidligere offentliggjorte kunstværker eller værker som de  

 i § 1, stk. 2, angivne.
Gengives i en alment oplysende fremstilling to eller  

 flere værker af samme ophavsmand, har denne krav på vederlag.
§ 15. Offentliggjorte kunstværker kan afbildes i aviser og  

 tidsskrifter ved omtale af dagsbegivenheder.
Dette gælder dog ikke værker,  

 der er frembragt med henblik på gengivelse i aviser og tidsskrifter.
§ 15 a.
Har en skole eller anden undervisningsinstitution i medfør  

 af aftale med en organisation, som omfatter en væsentlig del af danske  

 ophavsmænd til en bestemt art af værker, ret til i undervisningsvirksomhed at  

 fremstille eksemplarer af udgivne værker ad reprografisk vej, må  

 institutionen på tilsvarende måde og på vilkår svarende til de i aftalen  

 fastsatte fremstille og lade fremstille eksemplarer af udgivne værker af  

 samme art, der ikke omfattes af aftalen.
Sådanne eksemplarer må kun udnyttes  

 inden for undervisningsvirksomhed, som omfattes af aftalen.
 Stk. 2. Hvad der af organisationen måtte være bestemt om  

 fordelingen af vederlag for den af stk. 1 omfattede fremstilling af  

 eksemplarer mellem de ophavsmænd, som repræsenteres af organisationen, skal  

 finde tilsvarende anvendelse over for ophavsmænd, der ikke repræsenteres af  

 organisationen.
Stk. 3. Hvis hverken en aftale af den i stk. 1 omtalte art eller  

 de i stk. 2 nævnte af organisationen fastsatte bestemmelser giver  

 organisationens medlemmer ret til en sådan individuel afregning, at aftalen  

 eller bestemmelserne kan lægges til grund ved afregning med ophavsmænd, der  

 står uden for organisationen, kan disse dog vælge at gøre krav på individuelt  

 vederlag.
Om nødvendigt fastsættes vederlaget efter reglerne i § 54. Sådanne  

 vederlagskrav kan kun rettes mod organisationen og forældes efter 3 år fra  

 udløbet af det år, i hvilket eksemplarfremstillingen har fundet sted.  

 Forældelsen afbrydes ved skriftligt påkrav.
§ 16. I samleværker til brug ved gudstjeneste eller undervisning,  

 sammenstillet af bidrag fra et større antal ophavsmænd, er det tilladt at  

 optage mindre dele af litterære værker og musikværker eller sådanne værker af  

 ringe omfang, når 5 år er forløbet efter udløbet af det år, da værket blev  

 udgivet.
I tilslutning til teksten kan også kunstværker og de i § 1, stk. 2,  

 angivne værker gengives, når 5 år er forløbet efter det år, da de blev  

 offentliggjort.
Værker, der er udarbejdet til brug ved undervisning, må ikke  

 uden samtykke af ophavsmanden gengives i et samleværk med samme formål.
 Stk. 2. Ophavsmanden har krav på vederlag.
§ 17. Inden for undervisningsvirksomhed må der ved lyd- eller  

 billedoptagelse fremstilles eksemplarer af værker, som udsendes i radio eller  

 fjernsyn.
Sådanne eksemplarer må kun benyttes i undervisningsvirksomhed.  

 Kulturministeren kan fastsætte regler om opbevaringen og benyttelsen af de  

 foretagne optagelser.
 Stk. 2. Ophavsmanden har krav på vederlag, når der foretages  

 optagelse af værker, der gengives i andre udsendelser end  

 undervisningsudsendelser.
Stk. 3. Vederlagskravet kan kun gøres gældende gennem en af  

 kulturministeren godkendt fælles forhandlings- og opkrævningsinstitution, som  

 repræsenterer de ophavsmænd, udøvende kunstnere og fremstillere af  

 grammofonplader, hvis værker og præstationer indgår i de i stk. 2 nævnte  

 radio- eller fjernsynsudsendelser.
Ved godkendelsen skal det påses, at  

 institutionen ifølge sine vedtægter er forpligtet til at varetage rettigheder  

 i medfør af bestemmelsen i stk. 2 for enhver ophavsmand, der godtgør at have  

 krav på vederlag efter den nævnte bestemmelse.
 Stk. 4. Bestemmelsen i stk. 1 gælder ikke for filmværker, som  

 indgår i biografernes almindelige repertoire af spillefilm, medmindre der ved  

 udsendelsen i fjernsyn kun er benyttet mindre dele af værket.
 § 18. Af udgivne litterære eller musikalske værker må fremstilles  

 eksemplarer i blindeskrift, ligesom eksemplarer af værkerne må affotograferes  

 til brug ved undervisningen på skoler for døve og talelidende.
Stk. 2. Med henblik på udlån til blinde, svagtseende, ordblinde,  

 læsehandicappede og andre, som er ude af stand til at læse almindelige bøger,  

 er det tilladt ved lydoptagelse at fremstille eksemplarer af udgivne  

 litterære værker, når det ikke sker i erhvervsøjemed.
For sådan optagelse har  

 ophavsmanden krav på vederlag.
§ 19. Når et musikalsk værk fremføres med en tekst, der er  

 udgivet, er det tilladt til brug for tilhørerne at gengive teksten i  

 koncertprogrammer og lign.
Forfatteren har krav på vederlag, hvis der af  

 programmet fremstilles mere end 300 eksemplarer.
 Stk. 2. Enkelte udgivne sangtekster kan frit gengives i mindre  

 sanghæfter, der er fremstillet alene til brug for deltagerne i et bestemt  

 møde eller en serie møder.
 § 20. Et udgivet værk, som ikke er et sceneværk eller filmværk,  

 kan fremføres offentligt i følgende tilfælde:
a. ved gudstjeneste; b. ved undervisning; c. ved lejligheder, hvor tilhørere eller tilskuere har adgang uden  

 betaling, for så vidt fremførelsen af værker som de her omhandlede ikke er  

 det væsentlige ved den pågældende foranstaltning og denne ikke finder sted i  

 erhvervsøjemed; d. ved lejligheder, hvor den, der udfører værket, eller - ved udførelse af  

 flere - alle de medvirkende gør det vederlagsfrit og fremførelsen sker i  

 velgørende, folkeoplysende eller andet almennyttigt øjemed.
 § 21. Når fremførelse eller fremvisning af et værk indgår i en  

 dagsbegivenhed og denne gengives på film, i radio, fjernsyn eller ved  

 overføring ved hjælp af kabelanlæg, kan værket medtages i det omfang, det  

 sker som et naturligt led i gengivelsen af dagsbegivenheden.
§ 22. Har Danmarks Radio, TV 2 eller radiofonierne på Færøerne og  

 i Grønland i medfør af aftale med en organisation, som omfatter en væsentlig  

 del af danske ophavsmænd til en bestemt art af værker, ret til at udsende de  

 af organisationen repræsenterede værker, må radiofonien mod ydelse af  

 vederlag tillige udsende udgivne værker af tilsvarende art af ophavsmænd, som  

 ikke repræsenteres af organisationen.
Denne bestemmelse gælder ikke for  

 sceneværker og heller ikke for andre værker, hvis ophavsmanden har nedlagt  

 forbud mod værkets udsendelse.
Kulturministeren kan fastsætte, at  

 bestemmelsen skal finde tilsvarende anvendelse på aftaler truffet af andre  

 radio- eller fjernsynsforetagender.
 Stk. 2. Bestemmelsen i stk. 1 finder tilsvarende anvendelse, når  

 ophavsmanden til et kunstværk har overdraget et eller flere eksemplarer af  

 værket til andre.
Stk. 3. Radio- eller fjernsynsforetagender kan til brug i deres  

 udsendelser optage værker på bånd, film eller andre indretninger, der kan  

 gengive dem, under forudsætning af, at de har ret til at udsende de  

 pågældende værker.
Retten til at gøre således optagne værker tilgængelige for  

 almenheden afhænger af de i øvrigt gældende regler.
 Stk. 4. Ved kgl. anordning kan der gives nærmere forskrifter om  

 vilkårene for at foretage sådanne optagelser og om brugen og opbevaringen af  

 disse.
§ 22 a.
Værker, som udsendes i radio eller fjernsyn, må fordeles  

 over kabelanlæg og videreudsendes til almenheden ved hjælp af radioanlæg, når  

 dette sker uden ændringer og samtidig med, at udsendelsen finder sted.
Stk. 2. Ophavsmanden har krav på vederlag.
Dette gælder dog ikke,  

 når radio- eller fjernsynsudsendelser modtages ved hjælp af egen  

 fællesantenne og fordeles over kabelanlæg, som ikke omfatter mere end 25  

 tilslutninger i en bygning eller i en gruppe af nærtliggende bygninger.
 Stk. 3. Vederlagskravet kan kun gøres gældende af en af  

 kulturministeren godkendt fællesorganisation, som omfatter ophavsmænd,  

 udøvende kunstnere og andre rettighedshavere, herunder radio- eller  

 fjernsynsforetagender og fotografer, hvis værker, præstationer,  

 frembringelser og billeder anvendes i radio- eller fjernsynsudsendelser i  

 Danmark.
Stk. 4. Vederlagskravet påhviler ejeren af anlægget.
Er det  

 vederlag, som ejeren skal betale, fastsat som et beløb pr. tilslutning, er  

 brugeren af den enkelte tilslutning pligtig at betale ejeren et beløb, som  

 svarer dertil.
Kulturministeren kan fastsætte nærmere regler om  

 vederlagsopkrævningen.
Stk. 5. Fællesorganisationens vederlagskrav forældes efter 3 år  

 fra udløbet af det år, i hvilket udnyttelsen fandt sted.
Forældelsen afbrydes  

 ved skriftligt påkrav fra fællesorganisationen.
Ophavsmandens krav mod  

 fællesorganisationen forældes efter 3 år fra udløbet af det år, i hvilket  

 udnyttelsen fandt sted.
Forældelsen afbrydes ved skriftligt påkrav fra  

 rettighedshaveren.
§ 23. Når et litterært eller musikalsk værk er udgivet, kan de  

 udgivne eksemplarer spredes videre eller fremvises offentligt.
Et eksemplar  

 af et edb-program må dog spredes videre til almenheden, når eksemplaret med  

 ophavsmandens samtykke er solgt eller på anden måde overdraget til andre.
Stk. 2. Uanset bestemmelsen i stk. 1 er det ik-ke tilladt uden  

 ophavsmandens samtykke til almenheden at sprede 1) eksemplarer af musikværker gennem udlejning eller 2) eksemplarer af edb-programmer gennem udlejning eller, hvis programmet  

 foreligger i maskinlæsbar form, gennem udlån.
Stk. 3. Når et filmværk er udgivet i form af salg til almenheden,  

 kan de eksemplarer, som er omfattet af udgivelsen, spredes videre.
Dog må de  

 ikke uden ophavsmandens samtykke spredes til almenheden gennem udlån eller  

 udlejning.
 Stk. 4. Bestemmelsen i stk. 1 medfører ingen indskrænkning i  

 forfatternes ret til vederlag for det offentlige udlån af bøger, som sker  

 gennem bibliotekerne, jf. lov om biblioteksafgift.
§ 24. Forhandlinger i Folketinget, kommunalbestyrelserne og andre  

 valgte offentlige myndigheder, i retssager og på offentlige møder, som  

 afholdes til drøftelse af almene spørgsmål, kan gengives uden ophavsmandens  

 samtykke.
Ophavsmanden har dog eneret til at udgive samlinger af sine egne  

 indlæg.
 Stk. 2. Bestemmelsen i stk. 1 gælder også for  

 diskussionsudsendelser i radio og fjernsyn, hvorunder almene spørgsmål  

 drøftes.
§ 24 a.
Når eksemplarer af værker beskyttet efter denne lov er  

 indgået til en forvaltningsmyndighed i forbindelse med dens virksomhed, er  

 ophavsretten ikke til hinder for, at andre forlanger aktindsigt i eksemplarer  

 af værker, herunder forlanger afskrift eller kopi, i overensstemmelse med  

 lovgivningens bestemmelser herom.
Det samme gælder for værker, som er  

 frembragt inden for den pågældende forvaltningsmyndighed.
 Stk. 2. Retten til videre udnyttelse af værker, hvortil der i  

 henhold til stk. 1 er givet adgang, eller hvoraf der er udleveret afskrifter  

 eller kopier, afhænger af de i øvrigt gældende regler.
§ 25. Når ophavsmanden har overdraget et eller flere eksemplarer  

 af et kunstværk til andre, eller værket er blevet udgivet, må de overdragne  

 eller udgivne eksemplarer spredes videre, og værket må vises offentligt på  

 anden måde end i fjernsyn eller ved visning af film, jf. dog § 25 a.
Værket  

 må dog medtages ved indspilning og visning af film eller fjernsynsprogram,  

 når gengivelsen af det er af underordnet betydning for filmens eller  

 fjernsynsprogrammets indhold.
Stk. 2. Kunstværker, som indgår i en samling, eller som udstilles  

 eller udbydes til salg, kan afbildes i kataloger over samlingen og i  

 meddelelser om udstilling eller salg.
Kunstværker kan også afbildes, når de  

 er varigt anbragt på eller ved en for offentligheden tilgængelig plads eller  

 vej, men er kunstværket hovedmotivet, og udnyttes gengivelsen  

 erhvervsmæssigt, har ophavsmanden krav på vederlag, medmindre det drejer sig  

 om afbildning i aviser.
 Stk. 3. Bygninger kan frit afbildes.
§ 25 a.
Ved erhvervsmæssigt videresalg af eksemplarer af  

 kunstværker har ophavsmanden ret til et vederlag på 5 pct. af salgsprisen  

 ekskl. moms.
Stk. 2. Retten til vederlag omfatter ikke bygningsværker.
Værker  

 af brugskunst er ikke omfattet, hvis de er fremstillet i flere identiske  

 eksemplarer.
 Stk. 3. Kulturministeren kan fastsætte nærmere regler om  

 vederlagets beregning, herunder bestemmelser om mindstebeløb for den  

 salgspris, som skal medføre ret til vederlag.
Stk. 4. Retten til vederlag består indtil ophavsrettens udløb, jf.  

 §§ 43 og 44. Retten er personlig og uoverdragelig.
Efter ophavsmandens død  

 falder retten dog i arv til ophavsmandens ægtefælle og livsarvinger.  

 Efterlader ophavsmanden sig ikke ægtefælle eller livsarvinger, tilfalder  

 vederlagsretten den organisation, som er nævnt i stk. 5.
Stk. 5. Retten til vederlag kan kun gøres gældende af en  

 organisation, som er godkendt af kulturministeren.
Organisationen forestår  

 opkrævningen og foretager udlodningen til de berettigede.
Den berettigedes  

 krav mod organisationen består, indtil 3 år er forløbet fra udgangen af det  

 år, i hvilket videresalget fandt sted.
Forældelsen afbrydes ved skriftligt  

 påkrav fra den berettigede.
 Stk. 6. Ved erhvervsmæssigt videresalg som nævnt i stk. 1 er  

 sælgeren forpligtet til at fremsende en årlig opgørelse over salget af  

 kunstværker, attesteret af en statsautoriseret eller registreret revisor, til  

 den organisation, som er nævnt i stk. 5.
 § 26. Bestemmelserne i dette kapitel gør ikke indskrænkninger i  

 ophavsmandens ret i henhold til § 3 ud over, hvad der følger af § 13.
 Stk. 2. Når et værk gengives offentligt i henhold til dette  

 kapitel, skal kilden angives i overensstemmelse med, hvad god skik kræver.
 Stk. 3. Værket må ikke uden ophavsmandens samtykke ændres i videre  

 udstrækning, end formålet med gengivelsen kræver.
Kapitel 2 a Vederlag for eksemplarfremstilling til privat brug § 26 a.
Den, der erhvervsmæssigt fremstiller eller indfører lyd-  

 eller videobånd eller andre indretninger, hvorpå lyd eller billeder kan  

 optages, skal betale vederlag til ophavsmændene til de i stk. 2 nævnte  

 værker.
 Stk. 2. Vederlaget skal betales for bånd m.v., der er egnet til  

 fremstilling af eksemplarer til privat brug, og kun for værker, som er  

 udsendt i radio eller fjernsyn, eller som er udgivet på fonogram, film,  

 videogram eller lignende.
Stk. 3. Administrationen og kontrollen, herunder opkrævningen,  

 udøves af en fællesorganisation, som repræsenterer en væsentlig del af danske  

 ophavsmænd, udøvende kunstnere og andre rettighedshavere, herunder  

 fremstillere af grammofonplader m.v. og fotografer, og som af  

 kulturministeren er godkendt hertil.
Ministeren kan forlange at få meddelt  

 alle oplysninger om opkrævningen, forvaltningen og fordelingen af vederlaget.
Stk. 4. Organisationen fastsætter retningslinjer for udbetalingen  

 af vederlaget til de berettigede, så fordelingen i videst muligt omfang sker  

 i overensstemmelse med den kopiering, som finder sted.
En tredjedel af det  

 årlige beløb til udbetaling skal dog anvendes til støtte af formål, der er  

 fælles for ophavsmændene m.fl. inden for de grupper, som repræsenteres af  

 organisationen, jf. stk. 3.
§ 26 b.
Vederlaget udgør for 1993 pr. minut spilletid for lydbånd  

 0,045 kr. og for videobånd 0,0625 kr.
Vederlaget, der reguleres pr. 1.  

 januar, jf. lov om en satsreguleringsprocent, opreguleres pr. 1. januar 1994  

 med 4,7 pct.
§ 26 c.
Virksomheder, der erhvervmæssigt fremstiller eller  

 indfører lyd- eller videobånd, skal anmeldes hos fællesorganisationen.
 Stk. 2. Organisationen udsteder et bevis for anmeldelsen.
 Stk. 3. Anmeldte virksomheder er berettiget til, uden at  

 vederlaget er berigtiget, at indføre eller fra anden anmeldt virksomhed at  

 modtage lyd- eller videobånd, der er vederlagspligtige efter § 26 a.
§ 26 d.
Vederlagsperioden er måneden.
 Stk. 2. Anmeldte virksomheder skal opgøre det vederlagspligtige  

 antal lyd- og videobånd, der i perioden er udleveret fra virksomheden, samt  

 disses spilletid.
 Stk. 3. Anmeldte virksomheder, der udtager lyd- eller videobånd  

 til brug i virksomheden, skal medregne forbruget til udleveringen efter stk.  

 2.
 Stk. 4. Opgørelsen specificeres efter retningslinjer, som  

 fastsættes af kulturministeren efter forhandling med fællesorganisationen.
§ 26 e.
I det vederlagspligtige antal opgjort efter § 26 d, stk.  

 2, fradrages:
 1) Antallet af lyd- og videobånd, der er udleveret til en anden anmeldt  

 virksomhed efter § 26 c, stk. 3.
 2) Antallet af lyd- og videobånd, der er udført.
 3) Antallet af lyd- og videobånd, der vil blive anvendt til  

 eksemplarfremstilling, som ikke omfattes af bestemmelsen i § 11.
 4) Antallet af lyd- og videobånd, der vil blive anvendt til fremstilling  

 af optagelser til brug for syns- og hørehandicappede.
 5) Antallet af lyd- eller videobånd, der vil blive anvendt til særlige  

 formål, som af kulturministeren er undtaget fra vederlaget.
 Stk. 2. Kulturministeren kan efter forhandling med  

 fællesorganisationen fastsætte retningslinjer for kontrol med fradrag efter  

 stk. 1.
§ 26 f.
Ved erhvervsmæssig udførsel af vederlagsberigtigede lyd-  

 eller videobånd, anvendelse af vederlagsberigtigede lyd- eller videobånd til  

 eksemplarfremstilling, som ikke omfattes af bestemmelsen i § 11, til  

 fremstilling af optagelser, som anvendes af syns- eller hørehandicappede  

 eller til særlige formål, som af kulturministeren er undtaget fra vederlaget,  

 tilbagebetales vederlaget.
 Stk. 2. Kulturministeren fastsætter efter forhandling med  

 fællesorganisationen de nærmere retningslinjer for vederlagsgodtgørelse efter  

 stk. 1.
§ 26 g.
Anmeldte virksomheder skal føre regnskab over  

 fremstilling, indførsel og udlevering m.v. af vederlagspligtige lyd- og  

 videobånd.
 Stk. 2. Kulturministeren fastsætter efter for-handling med  

 fællesorganisationen de nærmere retningslinjer for de anmeldte virksomheders  

 regnskabsførelse, herunder udstedelse af fakturaer m.v.
 Stk. 3. Anmeldte virksomheder skal opbevare regnskabsmateriale i 5  

 år efter regnskabsårets udløb.
§ 26 h.
Anmeldte virksomheder skal efter udløbet af hver  

 vederlagsperiode og senest ved udgangen af den følgende måned til  

 fællesorganisationen angive mængden af udleverede lyd- og videokassettebånd  

 og disses spilletid, jf. §§ 26 d og 26 e.
Virksomheden skal senest samtidig  

 med angivelsen indbetale vederlaget til organisationen.
Angivelsen skal  

 underskrives af virksomhedens ledelse.
Kapitel 3 Ophavsrettens overgang til andre Almindelige bestemmelser § 27. Ophavsmanden kan med den begrænsning, der følger af § 3,  

 helt eller delvis overdrage sin ret til at råde over værket.
Overdragelse af  

 eksemplarer indbefatter ikke overdragelse af ophavsretten.
Har ophavsmanden  

 overdraget en anden ret til at gøre værket tilgængeligt for almenheden på en  

 bestemt måde eller ved bestemte midler, giver overdragelsen ikke erhververen  

 ret til at gøre det på andre måder eller ved andre midler.
 Stk. 2. Om overdragelse af ophavsret i visse særlige henseender er  

 der givet regler i §§ 32-42; disse bestemmelser kan fraviges ved aftale  

 mellem parterne, for så vidt angår § 37 dog ikke til skade for ophavsmanden.
 § 28. Når ikke andet er aftalt, giver overdragelse af ophavsret  

 ikke erhververen ret til at ændre værket.
Stk. 2. Retten må heller ikke overdrages videre uden samtykke,  

 medmindre den indgår i en forretning eller en forretningsafdeling og  

 overdrages sammen med denne.
Overdrageren vedbliver at være ansvarlig for, at  

 aftalen med ophavsmanden bliver opfyldt.
§ 29. (Ophævet)1) § 30. Ved ophavsmandens død finder arvelovgivningens almindelige  

 regler anvendelse på ophavsretten.
 Stk. 2. Ved testamente kan ophavsmanden med bindende virkning også  

 for ægtefælle og livsarvinger give forskrifter om udøvelse af ophavsretten  

 eller overlade det til en anden at give sådanne forskrifter.
 § 31. Ophavsmandens ret til at råde over sit værk kan ikke være  

 genstand for kreditorforfølgning, hverken hos ham selv eller hos nogen, til  

 hvem den er overgået ifølge ægteskab eller arv.
Stk. 2. Kreditorforfølgning i eksemplarer af værket kan heller  

 ikke foretages hos ophavsmanden selv eller hos nogen, til hvem eksemplarer er  

 overgået ifølge ægteskab eller arv, hvis forfølgningen retter sig mod 1) manuskripter, 2) stokke, plader, forme eller lignende, hvorved et kunstværk kan udføres,  

 eller 3) eksemplarer af kunstværker, som ikke er udstillet, udbudt til salg  

 eller på anden måde godkendt til offentliggørelse.
Ret til offentlig fremførelse § 32. Har ophavsmanden overdraget retten til at fremføre et værk  

 for almenheden, skal overdragelsen gælde for en tid af 3 år og ikke medføre  

 eneret.
Såfremt eneret er aftalt, kan ophavsmanden desuagtet selv fremføre  

 værket eller overlade retten dertil til andre, hvis retten ikke er blevet  

 benyttet i 3 på hinanden følgende år.
 Stk. 2. Disse bestemmelser finder ikke anvendelse på filmværker.
Forlagsaftaler § 33. Ved en forlagsaftale overdrager ophavsmanden til forlæggeren  

 en ret til gennem tryk eller lignende fremgangsmåde at mangfoldiggøre og  

 udgive et litterært eller kunstnerisk værk.
 Stk. 2. Ejendomsretten til det manuskript eller andet eksemplar af  

 værket, efter hvilket det skal gengives, forbliver hos ophavsmanden.
 § 34. Forlæggeren har ret til at udgive et oplag, som ikke må  

 overstige 2.000 eksemplarer af et litterært værk, 1.000 af et musikværk og  

 200 af et kunstværk.
 Stk. 2. Ved oplag forstås de eksemplarer, som forlæggeren lader  

 fremstille på en gang.
 § 35. Forlæggeren er pligtig at udgive værket inden en rimelig tid  

 og sørge for dets spredning i den udstrækning, hvori afsætningsforholdene og  

 omstændighederne i øvrigt gør det muligt.
§ 36. Er værket ikke udgivet inden 2 år eller for musikværkers  

 vedkommende inden 4 år efter, at ophavsmanden har leveret fuldstændigt  

 manuskript eller andet eksemplar, som skal mangfoldiggøres, kan han hæve  

 aftalen, uanset om han efter dansk rets almindelige regler måtte være  

 berettiget hertil.
Er et oplag udsolgt, og har forlæggeren ret til at udgive  

 et nyt oplag, gælder det samme, hvis forlæggeren ikke har udgivet det nye  

 oplag senest 1 år efter at ophavsmanden har fremsat krav herom.
 Stk. 2. Er ophavsmanden berettiget til at hæve aftalen på grund af  

 manglende eller mangelfuld udgivelse, kan han beholde allerede oppebåret  

 honorar, uanset om han har krav på erstatning.
 § 37. Forlæggeren er pligtig at sende ophavsmanden skriftlig  

 opgørelse fra trykkeriet eller den, som ellers mangfoldiggør værket, over  

 antallet af fremstillede eksemplarer.
 Stk. 2. Har ophavsmanden krav på honorar beregnet efter salget  

 eller udlejningen i et regnskabsår, skal forlæggeren senest 9 måneder efter  

 regnskabsårets udløb tilstille ophavsmanden en redegørelse for salget eller  

 anden benyttelse i årets løb og for restbeholdningen ved årets udgang.
 Stk. 3. Efter fristens udløb kan ophavsmanden altid kræve  

 opgivelse af restbeholdningen ved regnskabsårets udgang.
 § 38. Hvis et nyt oplag sættes i arbejde mere end 1 år efter, at  

 det foregående blev udgivet, skal forlæggeren give ophavsmanden adgang til at  

 foretage ændringer, som ikke volder uforholdsmæssige omkostninger eller  

 forandrer værkets karakter.
 § 39. Før det eller de aftalte oplag er udsolgt, kan ophavsmanden  

 ikke selv udgive værket eller lade det udgive i den form eller på den måde,  

 som aftalen angiver.
 Stk. 2. Når 15 år er gået efter udløbet af det år, da udgivelsen  

 af et litterært værk påbegyndtes, har ophavsmanden dog ret til at medtage det  

 i en udgave af sine samlede eller udvalgte værker.
 § 40. Bestemmelserne om forlagsaftaler gælder ikke bidrag til  

 aviser og tidsskrifter.
 Stk. 2. Bestemmelserne i §§ 35-36 gælder ikke bidrag til  

 samleværker.
Aftaler om filmatisering § 41. Når aftale er indgået om et litterært værks eller et  

 musikværks benyttelse til fremstilling af et til offentlig forevisning  

 beregnet filmværk, er den, der har erhvervet retten til at bruge værket på  

 denne måde, pligtig inden en rimelig tid at indspille filmværket og sørge  

 for, at det gøres tilgængeligt for almenheden.
 Stk. 2. Er filmværket ikke indspillet 5 år efter, at ophavsmanden  

 har udført, hvad der ifølge aftalen påhviler ham, kan han hæve aftalen,  

 uanset om han efter dansk rets almindelige regler måtte være berettiget  

 hertil.
 Stk. 3. Bestemmelsen i § 36, stk. 2, finder tilsvarende  

 anvendelse.
 § 42. Overdragelse af ret til indspilning af et litterært eller  

 kunstnerisk værk på film omfatter ret til ved hjælp af filmen at gøre værket  

 tilgængeligt for almenheden samt ret til at forsyne filmen med tekster eller  

 tale på andet sprog.
 Stk. 2. Musikværker omfattes ikke af denne bestemmelse.
Særlige bestemmelser om edb-programmer § 42 a. (Ophævet).
§ 42 b.
Ophavsretten til et edb-program, der er frembragt af en  

 arbejdstager under udførelsen af dennes arbejde eller efter arbejdsgiverens  

 anvisninger, overgår til arbejdsgiveren, medmindre andet er aftalt.
Kapitel 4 Ophavsrettens gyldighedstid § 43. Ophavsretten varer, indtil 50 år er forløbet efter  

 ophavsmandens dødsår eller for de i § 6 omhandlede værker efter den  

 længstlevendes dødsår.
§ 44. Når et værk er offentliggjort uden angivelse af  

 ophavsmandens navn, alment kendte pseudonym eller mærke, varer ophavsretten,  

 indtil 50 år er forløbet efter udgangen af det år, da værket blev  

 offentliggjort.
Består værket af flere dele, som efter deres indhold hører  

 sammen, varer ophavsretten i 50 år efter udgangen af det år, da den sidste  

 del udkom.
 Stk. 2. Hvis ophavsmanden i løbet af det nævnte tidsrum bliver  

 angivet i overensstemmelse med § 7, eller hvis det bliver oplyst, at han er  

 død, før værket blev offentliggjort, regnes gyldighedstiden efter § 43.
Kapitel 5 Andre rettigheder § 45. En udøvende kunstners fremførelse af et litterært eller  

 kunstnerisk værk må ikke uden kunstnerens samtykke a) optages på grammofonplade, lydbånd, film eller anden indretning, der  

 kan gengive den; b) udsendes i lydradio eller fjernsyn; c) på anden måde ved samtidig overføring ad teknisk vej gøres offentligt  

 tilgængelig for en anden kreds end den, for hvilken kunstneren direkte  

 optræder.
 Stk. 2. Er fremførelsen optaget som anført i stk. 1, punkt a), må  

 den ikke uden kunstnerens samtykke overføres til anden indretning, der kan  

 gengive den, eller udsendes i lydradio eller fjernsyn førend 50 år er  

 forløbet efter udgangen af det år, da fremførelsen fandt sted.
 Stk. 3. På optagelser, udsendelser og overføringer som nævnt i  

 stk. 1 og stk. 2 finder bestemmelserne i § 3, § 11, stk. 1, § 14, stk. 1, §§  

 17, 20 og 21, § 22, stk. 3 og 4, § 22 a, § 24 a, §§ 26 a-26 h, samt §§ 27-31  

 tilsvarende anvendelse.
 Stk. 4. Uanset bestemmelsen i stk. 1 b) kan Det Kongelige Teater  

 lade teatrets festforestillinger eller forestillinger i anledning af  

 officielle besøg udsende af Danmarks Radio i lydradio og fjernsyn.
§ 46. Grammofonplader og andre indretninger, på hvilke lyd er  

 overført, må ikke uden fremstillerens samtykke eftergøres, førend 50 år er  

 gået efter udgangen af det år, da lydoverførelsen fandt sted.
Som  

 eftergørelse betragtes også det forhold, at optagelsen overføres fra en sådan  

 indretning til en anden.
 Stk. 2. Reglerne i § 11, stk. 1, § 14, stk. 1, §§ 17 og 21, § 22,  

 stk. 3 og 4, § 24 a samt §§ 26 a-26 h, finder tilsvarende anvendelse.
§ 47. Når grammofonplader eller andre indretninger, på hvilke lyd  

 er overført, inden for det i § 46 nævnte tidsrum anvendes til lydradio- eller  

 fjernsynsudsendelse eller i erhvervsmæssigt øjemed bruges ved andre  

 offentlige fremførelser, har såvel fremstilleren som de udøvende kunstnere,  

 hvis fremførelser gengives, krav på vederlag.
Har to eller flere kunstnere  

 samvirket ved fremførelsen, kan de kun i fællesskab gøre vederlagskravet  

 gældende.
De udøvende kunstneres ret kan kun gøres gældende gennem  

 fremstilleren eller gennem et af kulturministeren godkendt fællesorgan for  

 fremstillerne og de udøvende kunstnere.
Stk. 2. Bestemmelserne i § 14, stk. 1, og §§ 20 og 21 finder  

 tilsvarende anvendelse.
Med hensyn til de udøvende kunstneres ret gælder §§  

 27-31 tilsvarende.
 Stk. 3. Bestemmelserne i denne paragraf gælder ikke for lydfilm.
§ 48. En lydradio- eller fjernsynsudsendelse må ikke uden radio-  

 eller fjernsynsforetagendets samtykke udsendes af andre.
Den må ej heller  

 uden sådant samtykke affotograferes eller optages på grammofonplade, bånd,  

 film eller anden indretning, ved hjælp af hvilken den kan gengives, eller i  

 erhvervsøjemed gøres tilgængelig for almenheden.
 Stk. 2. Er en udsendelse affotograferet eller optaget som i stk. 1  

 anført, må den ikke uden foretagendets samtykke overføres til en anden  

 indretning, der kan gengive den, førend 50 år er forløbet efter udgangen af  

 det år, da udsendelsen fandt sted.
 Stk. 3. Bestemmelserne i § 11, stk. 1, § 14, stk. 1, § 17, stk. 1  

 og 4, §§ 20 og 21, § 22, stk. 3 og 4, samt § 24 a, finder tilsvarende  

 anvendelse.
 § 49. Kataloger, tabeller og lignende arbejder, der sammenstiller  

 et større antal oplysninger, må ikke eftergøres uden samtykke af den, som har  

 frembragt dem, før 10 år er gået efter det år, da arbejdet blev udgivet.
 Stk. 2. Er arbejder af den nævnte art eller de-le deraf genstand  

 for ophavsret eller anden beskyttelse, kan denne også gøres gældende.
 Stk. 3. Bestemmelserne i §§ 9, 11, stk. 1, 14, 15 a, 17 og 24 a  

 finder tilsvarende anvendelse.
 § 50. Pressemeddelelser, som efter aftale leveres fra udenlandske  

 nyhedsbureauer eller fra korrespondenter i udlandet, må ikke uden  

 erhververens samtykke gøres tilgængelige for almenheden gennem presse, radio  

 eller på anden lignende måde før 12 timer efter, at de er blevet  

 offentliggjort her i riget.
Kapitel 6 Forskellige bestemmelser § 51. Et litterært eller kunstnerisk værk må ikke gøres  

 tilgængeligt for almenheden under en titel, et pseudonym eller et mærke, som  

 er egnet til at fremkalde forveksling med et tidligere offentliggjort værk  

 eller dets ophavsmand.
 Stk. 2. Har offentliggørelsen af det sidstnævnte værk fundet sted  

 mindre end 3 måneder forud for en udgivelse af det andet værk, finder  

 bestemmelsen i stk. 1 ikke anvendelse, medmindre forveksling må antages at  

 være tilsigtet.
 § 52. På et kunstværk må kunstnerens navn eller mærke ikke  

 anbringes af andre end ham selv, medmindre han har givet sit samtykke hertil.
 Stk. 2. Kunstnerens navn eller mærke må ikke i noget tilfælde  

 påføres et eftergjort eksemplar, således at det kan forveksles med  

 originalen.
 § 53. Selv om ophavsretten er udløbet, må et litterært eller  

 kunstnerisk værk ikke ændres eller gøres tilgængeligt for almenheden i strid  

 med § 3, stk. 1 og 2, hvis kulturelle interesser herved krænkes.
 Stk. 2. Kulturministeriet afgiver efter anmodning erklæring om,  

 hvorvidt en benyttelse af et værk skønnes at være i strid med de i stk. 1  

 angivne regler eller at indebære en overtrædelse af § 3, der vil kunne  

 medføre offentlig påtale, jf. § 55 e, stk. 3.
§ 54. Såfremt der ikke kan opnås enighed om størrelsen af vederlag  

 i henhold til §§ 14, 15 a, stk. 3, 16, 17, 18, 19, 22, 22 a, 25 og 47, kan  

 hver af parterne forelægge spørgsmålet for et af kulturministeren nedsat  

 særligt nævn.
Nævnet har den endelige administrative afgørelse.
Ministeren  

 fastsætter de nærmere regler for nævnets virksomhed.
Stk. 2. Nægter et radio- eller fjernsynsforetagende uden rimelig  

 grund at give samtykke til, at dets udsendelser samtidig og uden ændringer  

 fordeles over kabelanlæg, eller tilbydes en sådan fordeling på urimelige  

 vilkår, kan det i stk. 1 omtalte nævn på begæring meddele den fornødne  

 tilladelse og fastsætte nærmere vilkår herfor.
Afgørelse om fastsættelse af  

 vederlag kan dog, for så vidt angår udsendelser, som omfattes af § 22 a, kun  

 træffes på grundlag af krav fremsat af foretagendet gennem den i § 22 a, stk.  

 3, nævnte fællesorganisation.
Bestemmelserne i § 22 a, stk. 4 og 5, finder  

 tilsvarende anvendelse på de i 2. pkt. nævnte vederlagskrav.
Kapitel 7 Retshåndhævelse § 55. Med bøde straffes den, som forsætligt eller groft uagtsomt 1) krænker en andens eneret til et litterært eller kunstnerisk værk ved at  

 råde over det på en måde som nævnt i § 2, 2) overtræder § 45, stk. 1, litra a, § 45, stk. 2, § 46, stk. 1, § 48,  

 stk. 1, 2. pkt., § 48, stk. 2, eller § 49, stk. 1, eller 3) udbyder til salg eller på anden måde blandt almenheden spreder lyd-  

 eller billedoptagelser, der krænker andres rettigheder efter § 45, stk. 1,  

 litra a, § 45, stk. 2, § 46, stk. 1, § 48, stk. 1, 2. pkt., eller § 48, stk.  

 2.
Stk. 2. Er en forsætlig overtrædelse af de i stk. 1 nævnte  

 bestemmelser begået ved erhvervsmæssigt at fremstille eller blandt almenheden  

 sprede eksemplarer af litterære eller kunstneriske værker eller af arbejder  

 eller frembringelser, der beskyttes efter §§ 45-49, kan straffen under særlig  

 skærpende omstændigheder stige til hæfte eller fængsel indtil 1 år.
Særlig  

 skærpende omstændigheder anses navnlig at foreligge, hvis overtrædelsen  

 vedrører et betydeligt antal eksemplarer, eller hvis der ved overtrædelsen  

 tilsigtes en betydelig vinding.
§ 55 a.
Med bøde straffes den, som forsætligt eller groft uagtsomt 1) overtræder § 3, stk. 1 og 2, § 26, stk. 2 og 3, § 28, stk. 1, § 39,  

 stk. 1, § 45, stk. 1, litra b og c,§ 48, stk. 1, 1. pkt., eller §§ 50-53, 2) unddrager sig vederlagspligten ved at undlade at fremsende opgørelse  

 efter § 25 a, stk. 6, 3) undlader at lade sig anmelde eller undlader at meddele oplysninger til  

 fællesorganisationen efter §§ 26 c, stk. 1, og 26 h, 1. pkt.
Det samme gælder  

 den, som undlader at føre eller opbevare regnskaber i henhold til § 26 g.
4) overtræder forskrifter givet efter § 30, stk. 2, eller efter § 45, stk.  

 3, jf. § 30, stk. 2, eller 5) overtræder § 45, stk. 3, jf. §§ 3 og 28, stk. 1.
§ 55 b.
Når eksemplarer af værker eller af arbejder og  

 frembringelser, der beskyttes efter §§ 45-49, er fremstillet uden for riget  

 under sådanne omstændigheder, at en tilsvarende fremstilling her i riget  

 ville være i strid med loven, straffes med bøde den, som indfører sådanne  

 eksemplarer med henblik på at sprede disse blandt almenheden.
På samme måde  

 straffes den, der indfører sådanne eksemplarer med henblik på offentlig  

 forevisning eller fremførelse.
 Stk. 2. Er en overtrædelse af stk. 1, 1. pkt., be-gået  

 erhvervsmæssigt og under særlig skærpende omstændigheder, jf. § 55, stk. 2,  

 2. pkt., kan straffen stige til hæfte eller fængsel indtil 1 år.
§ 55 c.
I forskrifter, der udfærdiges efter § 17, stk. 1, 3. pkt.,  

 § 22 a, stk. 4, 3. pkt., § 26 d, stk. 4, § 26 e, stk. 2, § 26 f, stk. 2, og §  

 26 g, stk. 2, kan der fastsættes straf af bøde for overtrædelse af  

 bestemmelser i forskrifterne.
§ 55 d.
Er en overtrædelse begået af et aktieselskab,  

 anpartsselskab, andelsselskab eller lignende, kan der pålægges selskabet som  

 sådant bødeansvar.
Er overtrædelsen begået af en kommune eller et kommunalt  

 fællesskab, der er omfattet af § 60 i lov om kommunernes styrelse, kan der  

 pålægges kommunen eller det kommunale fællesskab som sådant bødeansvar.
§ 55 e.
Overtrædelser, som omfattes af § 55, stk. 1, § 55 a eller  

 § 55 b, stk. 1, påtales af den forurettede.
Efter ophavsmandens død kan  

 overtrædelser af § 3 og af de i medfør af § 30, stk. 2, eller § 45, stk. 3,  

 jf. § 30, stk. 2, givne for-skrifter foruden af den, der som arving indtræder  

 i ophavsmandens rettigheder, påtales af op-ophavsmandens ægtefælle, slægtning  

 i ret op- el-ler nedstigende linie eller søskende.
 Stk. 2. Overtrædelse af § 53 påtales af det of-fentlige.
Stk. 3. Efter ophavsmandens død kan endvidere overtrædelser af §§  

 3 og 51-52 påtales af det offentlige.
Ved overtrædelser af § 3 kan offentlig  

 påtale dog kun finde sted, når kulturelle interesser må anses for krænket ved  

 overtrædelsen.
§ 55 f.
Overtrædelser, som omfattes af § 55, stk. 2, eller § 55 b,  

 stk. 2, påtales af det offentlige, når den forurettede begærer dette.
 Stk. 2. De i stk. 1 nævnte sager behandles som politisager.  

 Retsmidlerne i retsplejelovens kapitler 72 og 73 kan anvendes i samme  

 omfangsom i statsadvokatsager.
§ 55 g.
Med bøde straffes den, som forsætligt eller groft uagtsomt  

 omsætter eller i kommercielt øjemed besidder midler, hvis eneste formål er at  

 lette ulovlig fjernelse eller omgåelse aftek-niske indretninger, som måtte  

 være anvendt til at beskytte et edb-program.
Overtrædelser af 1. pkt. påtales  

 af det offentlige.
 56. Tab, som er forvoldt ved en af de i §§ 55,55 a og 55 b nævnte  

 overtrædelser, kan kræves erstattet efter de almindelige erstatningsregler.  

 Den, der har krænket en ophavsmands eller ud-øvende kunstners ret ved  

 retsstridigt forhold, skal dømmes til at betale den forurettede en  

 godtgørelse for ikke-økonomisk skade.
Stk. 2. For så vidt det skønnes rimeligt, kan der tilkendes den  

 forurettede erstatning, selv om overtrædelsen er begået i god tro.
I dette  

 til-fælde kan erstatningen dog ikke overstige den ved overtrædelsen indvundne  

 fortjeneste.
§ 57. Det kan ved dom bestemmes, at eksemplarer af værker eller af  

 de i kapitel 5 omhandlede frembringelser, som er fremstillet, indført eller  

 gjort tilgængelige for almenheden her i riget i strid med denne lov eller med  

 forskrift meddelt i henhold til § 30, stk. 2, skal inddragestil fordel for  

 den forurettede eller overdrages tilham mod et vederlag, der ikke overstiger  

 fremstillingsomkostningerne.
Det samme gælder tryksatser, klicheer, forme og  

 andet, som kan tjene til ulovlig fremstilling eller brug af værket eller  

 frembringelsen.
Stk. 2. I stedet for inddragning eller overdragelse kan det  

 bestemmes, at genstandene helt eller delvis skal tilintetgøres eller på anden  

 må-de gøres utjenlige til ulovlig brug.
Hvis det under hensyn til  

 eksemplarernes kunstneriske eller økonomiske værdi eller omstændighederne i  

 øvrigt skønnes rimeligt, kan retten tillade, at de fremstillede eksemplarer  

 gøres tilgængelige for almenheden mod erstatning og godtgørelse til den  

 forurettede.
 Stk. 3. Bestemmelserne i denne paragraf kan ikke bringes i  

 anvendelse over for den, som i god tro har erhvervet eksemplarer til privat  

 brug.
 Stk. 4. Inddragelse eller tilintetgørelse af bygninger kan ikke  

 kræves.
Kapitel 8 Lovens rækkevidde § 58. Lovens bestemmelser om ophavsret gælder for:
1) værker af danske statsborgere eller personer, der er bosat i Danmark, 2) værker, som er udgivet første gang i Dan-mark, eller som er udgivet  

 første gang samti-dig i Danmark og i et andet land, og 3) filmværker, hvis producent har sit hovedsæ-de eller er bosat i Danmark, 4) bygningsværker, beliggende i Danmark, 5) kunstværker, der er indføjet i bygninger eller anlæg i Danmark.
 Stk. 2. Ved anvendelse af stk. 1, nr. 2, anses samtidig udgivelse  

 at have fundet sted, såfremt værket efter udgivelse i et andet land inden 30  

 dage udgives i Danmark.
 Stk. 3. Ved anvendelse af stk. 1, nr. 3, anses, når andet ikke er  

 oplyst, den som producent, hvis navn på sædvanlig måde er angivet på filmen.
 Stk. 4. Bestemmelserne i § 25 a gælder for værker af danske  

 statsborgere og personer, der er bosat i Danmark.
 Stk. 5. Bestemmelsen i § 42 finder ikke anvendelse på filmværker,  

 der efter den reviderede Bernerkonvention til beskyttelse af litterære og  

 kunstneriske værker af 24. juli 1971 har som hjemland et andet til  

 Bernerunionen hørende land end Danmark, som har tiltrådt konventionen af  

 1971. Særlige bestemmelser om aftaler vedrørende medvirken ved indspilning af  

 sådanne filmværker kan gives ved kgl. anordning.
 Stk. 6. Bestemmelserne i §§ 51-53 finder dog anvendelse på ethvert  

 værk, som omfattes af § 1.
§ 59. Bestemmelserne i § 45 og §§ 47 og 48 gælder for fremførelser  

 og lydoptagelser samt lydradio- og fjernsynsudsendelser, som finder sted i  

 Danmark.
Bestemmelsen i § 46 finder anvendelse på enhver lydoptagelse.
Retten  

 til ve-derlag efter § 46, stk. 2, jf. § 17, stk. 2, og §§ 26a-26 h, gælder  

 dog kun for lydoptagelser, som finder sted i Danmark.
Stk. 2. Bestemmelserne i §§ 49 og 50 gælder til fordel for danske  

 statsborgere, personer, der er bosat i Danmark, samt til fordel for  

 selskaber, der har dansk bestyrelse og sæde i Danmark.
Endvidere gælder § 49  

 frembringelser, som først er udgivet i Danmark.
 § 60. Under forudsætning af gensidighed kanved kgl. anordning  

 rækkevidden af lovens bestemmelser udvides i forhold til andre stater.
 Stk. 2. Ved kgl. anordning kan loven endvidere gøres anvendelig på  

 værker, som først er udgivet af mellemfolkelige organisationer, samt på ikke  

 udgivne værker, som sådanne organisationer har ret til at udgive.
 § 61. Loven gælder også værker og andre frembringelser, som  

 allerede er genstand for ophavsret efter ældre love.
 Stk. 2. Eksemplarer, som er lovligt fremstilletfør lovens  

 ikrafttræden, kan fremdeles vises offentligt og spredes til almenheden, idet  

 dog bestemmelsen i § 23 om udlejning af musikværker og om udlån og udlejning  

 af edb-programmermå iagttages.
 Stk. 3. Beskyttelsen mod eftergørelse af en lydoptagelse, som er  

 fremstillet før lovens ikrafttræden, og som ville være beskyttet efter ældre  

 lov, skal uanset den i § 46 angivne tidsfrist ikke kunne udløbe tidligere end  

 1. oktober 1966.
 § 62. De i henhold til ældre lovgivning givne særlige privilegier  

 og forbud forbliver i kraft.
 § 63. Denne lov træder i kraft 1. oktober 1961.
Stk. 2. Lov om forfatterret og kunstnerret nr. 149 af 26. april  

 1933 ophæves.
I lov nr. 215 af 11. juni 1959 om radiospredning ophæves § 11,  

 stk. 2. I samme lovs § 15, stk. 3, ændres komma efter ordet  

 »sådanne« til: »og«, og ordene »samt om  

 erhvervsmæssig udnyttelse af det i Grønland rundkastede stof« udgår.2)  

 Henvisninger i andre love til tidligere love om forfatterret og kunstnerret  

 skal gælde de tilsvarende bestemmelser i denne lov.
 § 64. (Ophævet) Lov nr. 174 af 21. marts 1973 (vedrørende § 8,  

 stk. 2, § 19, § 21, § 22, stk. 2, § 25, stk. 1, § 42, stk. 1, § 58 og § 59,  

 stk. 2) indeholder følgende ikrafttrædelsesbestemmelse:
§ 2 Loven træder i kraft den 1. juli 1973. Lov nr. 250 af 12. juni 1975  

 (ophævelse af § 29) indeholder følgende ikrafttrædelsesbestemmelse:
§ 3 Loven træder i kraft den 1. juli 1975. Lov nr. 240 af 8. juni 1977  

 (vedrørende § 17, § 48, stk. 3, § 49, stk. 3, § 54, stk. 1, og § 59, stk.  

 1)indeholder følgende ikrafttrædelsesbestemmelser m.v.:
§ 2 Stk. 1. Loven træder i kraft den 1. juli 1977.
 Stk. 2. (Ophævet) Lov nr. 177 af 28. april 1982, lov nr. 697 af  

 21.december 1982 og lov nr. 293 af 6. juni 1984 (al-le vedrørende den  

 ophævede revisionsfrist i § 64) indeholder ingen ikrafttrædelsesbestemmelser.  

 Lov nr. 274 af 6. juni 1985 (vedrørende § 15 a,§ 18, stk. 2, § 22 a, § 23, §  

 24 a, §§ 45, 46 og 48,§ 49, stk. 3, § 54, §§ 55-55 f, § 56, stk. 1, og §  

 61,stk. 2) indeholder følgende ikrafttrædelsesbestemmelser m.v.:
§ 2 Stk. 1. Loven træder i kraft den 1. juli 1985.
 Stk. 2. Lovens § 1, nr. 7,3) finder kun anvendelse, hvis den  

 hidtidige beskyttelsestid på 25 år ikke er udløbet inden den 1. juli 1985.
 Stk. 3. Forslag til revision af loven fremsættes for folketinget i  

 folketingsåret 1988-89.
Stk. 4. Loven gælder ikke for Færøerne og Grønland, men kan ved  

 kgl. anordning sættes helt eller delvis i kraft for Færøerne og Grønland med  

 de afvigelser, som særlige færøske el-ler grønlandske forhold tilsiger.
Lov  

 nr. 378 af 7. juni 1989 (vedrørende § 1, stk. 2, § 9, § 10, stk. 3, § 11,  

 stk. 2 og 3, § 11 a, § 22, stk. 1, § 22 a, stk. 4, § 23, § 24 a, stk. 1, §  

 25,stk. 1, § 25 a, § 31, stk. 2, §§ 42 a-42 b, § 45, stk. 2,§ 49, stk. 1 og  

 3, § 53, stk. 2, § 54, stk. 2, § 55 a, nr.2, § 55 c, § 56, stk. 1, § 58, stk.  

 4, og § 61, stk. 2)indeholder følgende ikrafttrædelsesbestemmelser m.v.:
§ 2 Stk. 1. Loven træder i kraft dagen efter bekendtgørelsen i  

 Lovtidende,4) § 1, nr. 11, 19 og 22,5) dog først den 1. juli 1990.
Stk. 2. § 1, nr. 2,6) finder også anvendelse på værker og andre  

 frembringelser, som er frembragt før lovens ikrafttræden.
Eksemplarer, som  

 lovligt er fremstillet før dette tidspunkt, kan dog fortsat vises offentligt  

 og spredes til al-menheden.
 Stk. 3. Kulturministeren fremsætter i folketingsåret 1993-94  

 forslag til revision af denne lovs § 1, nr. 11,7) om indførelse af en afgift  

 på 5 pct. ved erhvervsmæssigt videresalg af kunstværker.
§ 3 Loven gælder ikke for Færøerne og Grønland, men kan ved kgl. anordning  

 sættes helt el-ler delvis i kraft for Færøerne og Grønland medde afvigelser,  

 som særlige færøske eller grøn-landske forhold tilsiger.
Lov nr. 338 af 14.  

 maj 1992 (vedrørende §§ 26a-26 h, § 45, stk. 3, § 46, stk. 2, § 55 a, nr. 3,  

 § 55 cog § 59, stk. 1, 3. pkt.) indeholder følgende  

 ikrafttrædelsesbestemmelser m.v.:
§ 3 Stk. 1. Loven træder i kraft den 1. januar 1993.
 Stk. 2. Forslag til revision af loven fremsættes for Folketinget i  

 folketingsåret 1995-96.
Stk. 3. Loven gælder ikke for Færøerne og Grønland, men kan ved  

 kgl. anordning sættes helt eller delvis i kraft for Færøerne og Grønland med  

 de afvigelser, som de særlige færøske eller grønlandske forhold tilsiger.
Lov  

 nr. 1010 af 19. december 19928) (vedrørende § 11 a, § 11 b, § 23, stk. 1, 2.  

 pkt., § 23, stk. 2, nr. 2, § 42 a, § 42 b og § 55 g) indeholder følgende  

 ikrafttrædelsesbestemmelser m.v.:
§ 2 Stk. 1. Loven træder i kraft den 1. januar 1993.
 Stk. 2. Loven finder også anvendelse på edb-programmer, som er  

 frembragt før lovens ikrafttræden, men berører ikke handlinger, somer udført,  

 eller rettigheder, som er erhvervet, førdette tidspunkt.
§ 3 Loven gælder ikke for Færøerne eller Grønland, men kan ved kgl. anordning  

 sættes helt el-ler delvis i kraft for Færøerne og Grønland medde afvigelser,  

 som de særlige færøske eller grøn-landske forhold tilsiger.
Lov nr. 449 af  

 30. juni 1993 (vedrørende § 26 b, 2. pkt.) indeholder følgende  

 ikrafttrædelsesbestemmelse:
§ 14 Stk. 1. Loven træder i kraft den 1. januar 1994. Lov nr. 1103 af  

 21. december 1994 (vedrøren-de § 54, stk. 2) indeholder følgende  

 ikrafttrædelsesbestemmelser m.v.:
§ 2 Loven træder i kraft den 31. december 1994.
§ 3 Loven gælder ikke for Færøerne og Grønland, men kan ved kgl. anordning  

 sættes helt el-ler delvis i kraft for Færøerne og Grønland medde afvigelser,  

 som særlige færøske eller grøn-landske forhold tilsiger.
Kulturministeriet, den 21. december 1994 JYTTE HILDEN / K.
Groos Bilag 2 Kulturministeriets bekendtgørelse nr. 715 af 8. september 1993 Bekendtgørelse af lov om retten til fotografiske billeder Herved bekendtgøres lov om retten til fotografiske billeder, jf.  

 lovbekendtgørelse nr. 454 af 23. juni 1989, med de ændringer, som følger af  

 lov nr. 338 af 14. maj 1992.
 § 1. Den som fremstiller et fotografisk billede, har med de i  

 denne lov angivne indskrænkninger eneret til gennem fotografi, tryk, tegning  

 eller anden fremgangsmåde at fremstille eksemplarer af billedet og til at  

 vise det offentligt.
 Stk. 2. Som fotografiske billeder anses også billeder, der er  

 fremstillet på en med fotografering ligeartet måde.
 Stk. 3. Fremstilleren benævnes i denne lov fotografen.
 § 2. Fotografen har ret til at blive navngivet i overensstemmelse  

 med, hvad god skik kræver, såvel på eksemplarer af billedet, som når det  

 vises offentligt.
 Stk. 2. Han har også krav på, at billedet ikke ændres eller vises  

 offentligt på en måde eller i en sammenhæng, der er krænkende for hans  

 anseelse som fotograf.
 § 3. Som fotograf anses, når ikke andet er oplyst, den, hvis navn,  

 firma eller alment kendte signatur på sædvanlig måde er påført eksemplarer af  

 billedet eller angives, når billedet vises offentligt.
 § 4. Et fotografisk billede anses for offentliggjort, når det  

 lovligt er udgivet, udstillet offentligt eller på anden måde gjort  

 tilgængeligt for almenheden.
 § 5. Af et fotografisk billede må enkelte eksemplarer fremstilles  

 til privat brug, men det må ikke udnyttes på anden måde.
§ 5 a.
Har en skole eller anden undervisningsinstitution i medfør  

 af aftale med en organisation, som omfatter en væsentlig del af danske  

 fotografer, ret til i undervisningsvirksomhed at fremstille eksemplarer af  

 udgivne fotografiske billeder, må institutionen på tilsvarende måde og på  

 vilkår svarende til de i aftalen fastsatte fremstille og lade vilkår svarende  

 til de i aftalen fastsatte fremstille og lade fremstille eksemplarer af  

 udgivne fotografiske billeder, der ikke omfattes af aftalen.
Sådanne  

 eksemplarer må kun udnyttes inden for undervisningsvirksomhed, som omfattes  

 af aftalen.
 Stk. 2. Hvad der af organisationen måtte være bestemt om  

 fordelingen af vederlag for den af stk. 1 omfattede fremstilling af  

 eksemplarer mellem de fotografer, som repræsenteres af organisationen, skal  

 finde tilsvarende anvendelse over for fotografer, der ikke repræsenteres af  

 organisationen.
Stk. 3. Hvis hverken en aftale af den i stk. 1 omtalte art eller i  

 stk. 2 nævnte af organisationen fastsatte bestemmelser giver organisationens  

 medlemmer ret til en sådan individuel afregning, at aftalen eller  

 bestemmelserne kan lægges til grund ved afregning med fotografer, der står  

 uden for organisationen, kan disse vælge at gøre krav på individuelt  

 vederlag.
Om nødvendigt fastsættes vederlaget efter reglerne i § 16. Sådanne  

 vederlagskrav kan kun rettes mod organisationen og forældes efter 3 år fra  

 udløbet af det år, i hvilket eksemplarfremstillingen har fundet sted.  

 Forældelsen afbrydes ved skriftligt påkrav.
 § 6. Efter nærmere regler, der fastsættes ved kgl. anordning, kan  

 arkiver, biblioteker og museer til brug i deres virksomhed fremstille  

 eksemplarer af fotografiske billeder.
§ 7. I kritiske, videnskabelige og alment oplysende fremstillinger  

 er det tilladt i tilslutning til teksten at gengive offentliggjorte  

 fotografiske billeder, når det sker i overensstemmelse med god skik og kun  

 enkelte billeder af samme fotograf medtages.
Sker gengivelsen i en alment  

 oplysende fremstilling, har fotografen krav på vederlag.
 Stk. 2. I værker bestemt til brug ved undervisning kan  

 offentliggjorte fotografiske billeder mod vederlag gengives i tilslutning til  

 teksten.
 Stk. 3. Offentliggjorte fotografiske billeder kan endvidere mod  

 vederlag gengives i dagblade i forbindelse med redegørelser for begivenheder  

 af almindelig interesse.
§ 7 a.
Inden for undervisningsvirksomhed må der ved  

 billedoptagelse fremstilles eksemplarer af fotografiske billeder, som  

 gengives i fjernsyn.
Sådanne eksemplarer må kun benyttes i  

 undervisningsvirksomhed.
Kulturministeren kan fastsætte regler om  

 opbevaringen og benyttelsen af de foretagne optagelser.
 Stk. 2. Fotografen har krav på vederlag, når der sker optagelse af  

 fotografiske billeder, der gengives i andre udsendelser end  

 undervisningsudsendelser.
Stk. 3. Vederlagskravet kan kun gøres gældende gennem en af  

 kulturministeren godkendt forhandlings- og opkrævningsinstitution, som  

 repræsenterer de fotografer, hvis fotografiske billeder gengives i de i stk.  

 2 nævnte udsendelser.
Ved godkendelsen skal det påses, at institutionen  

 ifølge sine vedtægter er forpligtet til at varetage rettigheder i medfør af  

 bestemmelsen i stk. 2 for enhver, som godtgør at have krav på vederlag efter  

 den nævnte bestemmelse.
 § 8. Når fotografiske billeder vises som led i en dagsbegivenhed  

 eller forekommer tilfældigt som baggrund for denne, må de medtages ved  

 gengivelse af dagsbegivenheden på film, i fjernsyn eller ved overføring ved  

 hjælp af kabelanlæg i det omfang, det sker som et naturligt led i gengivelsen  

 af dagsbegivenheden.
§ 9. Danmarks Radio og TV 2 må i sine fjernsynsudsendelser vise  

 offentliggjorte fotografiske billeder, medmindre fotografen har nedlagt  

 forbud herimod.
Fotografen har krav på vederlag.
Kulturministeren kan  

 fastsætte, at bestemmelsen også skal gælde for andre fjernsynsforetagender.
 Stk. 2. Bestemmelsen gælder ikke forevisning af film.
§ 9 a.
Når fotografiske billeder beskyttet efter denne lov er  

 indgået til en forvaltningsmyndighed i forbindelse med dens virksomhed, er  

 beskyttelsen ikke til hinder for, at andre forlanger aktindsigt i billederne,  

 herunder forlanger kopi, i overensstemmelse med lovgivningens bestemmelser  

 herom.
Det samme gælder for fotografiske billeder, som er fremstillet inden  

 for den pågældende forvaltningsmyndighed.
 Stk. 2. Retten til videre udnyttelse af fotografiske billeder,  

 hvortil der i henhold til stk. 1 er givet adgang, eller hvoraf der er  

 udleveret kopier, afhænger af de i øvrigt gældende regler.
§ 9 b.
Fotografiske billeder, der fremtræder som selvstændige  

 bidrag i de i ophavsretslovens § 9, stk. 1, nævnte offentlige aktstykker, må  

 gengives i forbindelse med aktstykket.
Retten til videre udnyttelse afhænger  

 af de i øvrigt gældende regler.
 § 10. Når fotografen har overdraget et eller flere eksemplarer af  

 et fotografisk billede til andre, eller når billedet er udgivet, må  

 overdragne eller udgivne eksemplarer udstilles offentligt.
Stk. 2. Et offentliggjort fotografisk billede kan også på anden  

 måde vises offentligt, når det sker i forbindelse med undervisning.
Det kan  

 ligeledes fremvises offentligt i forbindelse med foredrag, såfremt adgangen  

 er fri og foredraget ikke tjener erhvervsøjemed, eller såfremt det afholdes  

 udelukkende i velgørende, folkeoplysende eller andet almennyttigt øjemed.
 Stk. 3. Bestemmelserne i stk. 2 gælder ikke film.
§ 11. Har et fjernsynsforetagende ret til at udsende et  

 fotografisk billede, må det tillige optage billedet på film eller lignende  

 til brug i egne udsendelser.
Retten til at vise et således optaget billede  

 afhænger af de i øvrigt gældende regler.
 Stk. 2. Ved kongelig anordning kan der gives nærmere forskrifter  

 om vilkårene for at foretage sådanne optagelser samt for brugen og  

 opbevaringen af disse.
§ 11 a.
Fotografiske billeder, som udsendes i fjernsyn, må  

 fordeles over kabelanlæg og videresendes til almenheden ved hjælp af  

 radioanlæg, når dette sker uden ændringer og samtidig med, at udsendelsen  

 finder sted.
Stk. 2. Fotografen har krav på vederlag.
Dette gælder dog ikke,  

 når radio- eller fjernsynsudsendelser modtages ved hjælp af egen  

 fællesantenne og fordeles over kabelanlæg, som ikke omfatter mere end 25  

 tilslutninger i en bygning eller i en gruppe af nærtliggende bygninger.
 Stk. 3. Vederlagskravet kan kun gøres gældende af en af  

 kulturministeren godkendt fællesorganisation, som omfatter ophavsmænd,  

 udøvende kunstnere og andre rettighedshavere, herunder radio- eller  

 fjernsynsforetagender og fotografer, hvis værker, præstationer,  

 frembringelser og billeder anvendes i radio- eller fjernsynsudsendelser i  

 Danmark.
Stk. 4. Vederlagskravet påhviler ejeren af anlægget.
Er det  

 vederlag, som ejeren skal betale, fastsat som et beløb pr. tilslutning, er  

 brugeren af den enkelte tilslutning pligtig at betale ejeren et beløb, som  

 svarer dertil.
Kulturministeren kan fastsætte nærmere regler om  

 vederlagsopkrævningen.
Stk. 5. Fællesorganisationens vederlagskrav forældes efter 3 år  

 fra udløbet af det år, i hvilket udnyttelsen fandt sted.
Forældelsen afbrydes  

 ved skriftligt påkrav fra fællesorganisationen.
Fotografens krav mod  

 fællesorganisationen forældes efter 3 år fra udløbet af det år, i hvilket  

 udnyttelsen fandt sted.
Forældelsen afbrydes ved skriftligt påkrav fra  

 rettighedshaveren.
§ 12. Retten til et fotografisk billede, der er udført efter  

 bestilling, tilkommer bestilleren, medmindre andet er aftalt.
Fotografen kan  

 dog på sædvanlig måde udstille billedet i reklameøjemed, såfremt bestilleren  

 ikke forbyder det.
 Stk. 2. Selv om retten til et efter bestilling udført fotografisk  

 portræt ifølge aftale tilkommer fotografen, kan bestilleren lade portrættet  

 gengive i aviser, tidsskrifter eller skrifter med biografisk indhold, såfremt  

 fotografen ikke har taget særligt forbehold heroverfor.
 Stk. 3. Bestemmelserne i stk. 1 og 2 medfører ikke indskrænkninger  

 i fotografens ret i henhold til § 2.
 § 13. Fotografiske billeder kan frit benyttes i retsplejens og den  

 offentlige sikkerheds interesse.
 § 14. Når et fotografisk billede gengives offentligt uden  

 fotografens samtykke i henhold til §§ 6-10, skal kilden angives i  

 overensstemmelse med, hvad god skik kræver.
§ 14 a.
Den, der erhvervsmæssigt fremstiller eller indfører  

 videobånd eller andre indretninger, hvorpå billeder kan optages, skal betale  

 vederlag til fotograferne af de nævnte billeder.
Vederlaget skal betales for  

 bånd m.v., der er egnet til fremstilling af eksemplarer til privat brug, og  

 kun for fotografier, som er udsendt i fjernsyn, eller som er udgivet på film,  

 videogram eller lignende.
 Stk. 2. Bestemmelserne i §§ 26 a-26 h og § 55 a, nr. 3, i lov om  

 ophavsretten til litterære og kunstneriske værker finder tilsvarende  

 anvendelse.
 § 15. Retten til det fotografiske billede varer, indtil 25 år er  

 forløbet efter udgangen af det år, da billedet blev fremstillet.
§ 16. Såfremt der ikke opnås enighed om størrelsen af vederlag i  

 henhold til §§ 5 a, stk. 3, 7, 7 a, 9 og 11 a, kan hver af parterne forelægge  

 spørgsmålet for et af kulturministeren nedsat nævn.
Nævnet har den endelige  

 administrative afgørelse.
Ministeren fastsætter de nærmere regler for nævnets  

 virksomhed.
§ 17. Med bøde eller under skærpende omstændigheder med hæfte i  

 indtil 3 måneder straffes den, der 1) fremstiller eksemplarer af et fotografisk billede eller viser det  

 offentligt og derved krænker en andens eneret hertil, 2) overtræder § 2 eller § 14, 3) udbyder til salg eller på anden måde blandt almenheden spreder  

 eksemplarer af fotografiske billeder, der er fremstillet i strid med loven.
Stk. 2. Når fotografiske billeder er fremstillet uden for riget  

 under sådanne omstændigheder, at en tilsvarende fremstilling her i riget  

 ville være i strid med loven, straffes med bøde den, som indfører sådanne  

 eksemplarer med henblik på at sprede disse blandt almenheden.
På samme måde  

 straffes den, der indfører sådanne eksemplarer med henblik på offentlig  

 forevisning.
 Stk. 3. I forskrifter, der udfærdiges efter § 7 a, stk. 1, 3.  

 pkt., og § 11 a, stk. 4, 3. pkt., kan der fastsættes straf af bøde for  

 overtrædelse af bestemmelser i forskrifterne.
Stk. 4. Er en overtrædelse begået af et aktieselskab,  

 anpartsselskab, andelsselskab eller lignende, kan der pålægges selskabet som  

 sådant bødeansvar.
Er overtrædelsen begået af en kommune eller et kommunalt  

 fællesskab, der er omfattet af § 60 i lov om kommunernes styrelse, kan der  

 pålægges kommunen eller det kommunale fællesskab som sådant bødeansvar.
 Stk. 5. Foranstående straffebestemmelser omfatter ikke uagtsomt  

 forhold, medmindre uagtsomheden er grov.
 Stk. 6. Overtrædelserne påtales af den forurettede.
§ 18. Tab, som er forvoldt ved en af de i § 17 nævnte  

 overtrædelser, kan kræves erstattet efter almindelige erstatningsregler.
Den,  

 der har krænket en fotografs eller bestillers ret ved retsstridigt forhold,  

 skal dømmes til at betale den forurettede en godtgørelse for ikke-økonomisk  

 skade.
Stk. 2. For så vidt det skønnes rimeligt, kan der tilkendes den  

 forurettede erstatning, selv om overtrædelsen er begået i god tro.
I dette  

 tilfælde kan erstatningen dog ikke overstige den ved overtrædelsen indvundne  

 fortjeneste.
§ 19. Det kan ved dom bestemmes, at eksemplarer af et fotografisk  

 billede, der er fremstillet, indført eller gjort tilgængelige for almenheden  

 i strid med denne lov, skal inddrages til fordel for den forurettede eller  

 overdrages til ham mod et vederlag, der ikke overstiger  

 fremstillingsomkostningerne.
Det samme gælder plader, klicheer og andet, som  

 kan tjene til ulovlig fremstilling af fotografiet.
Stk. 2. I stedet for inddragning eller overdragelse kan det  

 bestemmes, at genstandene helt eller delvis skal tilintetgøres eller på anden  

 måde gøres utjenlige til ulovlig brug.
Hvis det under hensyn til  

 eksemplarernes kunstneriske eller økonomiske værdi eller omstændighederne i  

 øvrigt skønnes rimeligt, kan retten tillade, at de fremstillede eksemplarer  

 gøres tilgængelige for almenheden mod erstatning og godtgørelse til den  

 forurettede.
 Stk. 3. Bestemmelserne i denne paragraf kan ikke anvendes over for  

 den, som i god tro har erhvervet fotografier til privat brug.
§ 20. Loven gælder for fotografiske billeder, der 1) er fremstillet af danske statsborgere eller personer, der er bosat i  

 Danmark, 2) er udgivet første gang i Danmark, eller som efter at være udgivet  

 første gang i et andet land udgives i Danmark inden for 30 dage efter den  

 første udgivelse, 3) er indføjet i bygninger eller anlæg i Danmark.
 Stk. 2. Under forudsætning af gensidighed kan rækkevidden af  

 lovens bestemmelser udvides i forhold til andre stater ved kgl. anordning.
 Stk. 3. Ved kgl. anordning kan loven tillige gøres anvendelig på  

 fotografiske billeder, der først er udgivet af mellemfolkelige  

 organisationer, samt på ikke udgivne billeder, som sådanne organisationer har  

 ret til at udgive.
 § 21. Loven gælder også fotografiske billeder, som ville kunne  

 opnå beskyttelse efter den hidtil gældende lovgivning.
 Stk. 2. Aviser og tidsskrifter kan, hvis ikke andet er aftalt, på  

 ny benytte fotografiske billeder, som de inden lovens ikrafttræden har  

 erhvervet retten til at gengive.
 § 22. Denne lov træder i kraft 1. oktober 1961. Lov nr. 131 af 13.  

 maj 1911 om eneret til fotografiske arbejder ophæves.
 § 23. (Ophævet) Lov nr. 175 af 21. marts 1973 (vedrørende § 8 og §  

 20, stk. 1) indeholder følgende ikrafttrædelsesbestemmelse:
§ 2 Loven træder i kraft den 1. juli 1973. Lov nr. 239 af 8. juni 1977  

 (vedrørende § 7 a og § 16) indeholder følgende ikrafttrædelsesbestemmelser:
§ 2 Stk. 1. Loven træder i kraft den 1. juli 1977.
 Stk. 2. (Ophævet) Lov nr. 178 af 28. april 1982, lov nr. 698 af  

 21. december 1982 og lov nr. 294 af 6. juni 1984 (alle vedrørende den  

 ophævede revisionsfrist i § 23) indeholder ingen ikrafttrædelsesbestemmelser.  

 Lov nr. 275 af 6. juni 1985 (vedrørende § 5 a, § 9 a, § 11 a, § 16, § 17,  

 stk. 2 og 3, og § 18, stk. 1) indeholder følgende ikrafttrædelsesbestemmelser  

 m.v.:
§ 2 Stk. 1. Loven træder i kraft den 1. juli 1985.
 Stk. 2. Forslag til revision af loven fremsættes for folketinget i  

 folketingsåret 1988-89.
Stk. 3. Loven gælder ikke for Færøerne og Grønland, men kan ved  

 kgl. anordning sættes helt eller delvis i kraft for Færøerne og Grønland med  

 de afvigelser, som særlige færøske eller grønlandske forhold tilsiger.
Lov  

 nr. 379 af 7. juni 1989 (vedrørende § 9, stk. 1, § 9 a, stk. 1, § 9 b, § 11  

 a, stk. 4, og § 17, stk. 3) indeholder følgende ikrafttrædelsesbestemmelser  

 m.v.:
§ 2 Loven træder i kraft dagen efter bekendtgørelsen i Lovtidende.1) § 3 Loven gælder ikke for Færøerne og Grønland, men kan ved kgl. anordning  

 sættes helt eller delvis i kraft for Færøerne og Grønland med de afvigelser,  

 som særlige færøske eller grønlandske forhold tilsiger.
Lov nr. 338 af 14.  

 maj 1992 (vedrørende § 14 a) indeholder følgende ikrafttrædelsesbestemmelse  

 m.v.:
§ 3 Stk. 1. Loven træder i kraft den 1. januar 1993.
 Stk. 2. Forslag til revision af loven fremsættes for Folketinget i  

 folketingsåret 1995-96.
 Stk. 3. Loven gælder ikke for Færøerne og Grønland, men kan ved  

 kgl. anordning sættes helt eller delvis i kraft for Færøerne og Grønland med  

 de afvigelser, som de særlige færøske eller grønlandske forhold tilsiger.
Kulturministeriet, den 8. september 1993 JYTTE HILDEN / Maria Rørbye Rønn Bilag 3 Rådets Direktiv 92/100/EØF af 19. november 1992 Bilag 4 Rådets Direktiv 93/83/EØF af 27. september 1993 Bilag 5 Rådets Direktiv 93/98/EØF af 29. oktober 1993 Bilag 6 Ophavsretsloven og fotografiloven 1961-1994 Ophavsretsloven (lov om ophavsretten til litterære og kunstneriske værker)  

 og fotografiloven (lov om retten til fotografiske billeder) er fra 1961.  

 Siden 1973 er der gennemført adskillige ændringer.
 De to love er i deres nugældende skikkelse samlet i lovbekendtgørelse nr.  

 1170 af 21. december 1994 (ophavsretsloven) og lovbekendtgørelse nr. 715 af  

 8. september 1993 (fotografiloven), jf. lovforslagets bilag 1 og 2.
 Dette bilag indeholder en oversigt over de stedfundne ændringer samt  

 henvisninger til Folketingstidende.
 1. Lov nr. 158 af 31. maj 1961 om ophavsretten til litterære og  

 kunstneriske værker.
 Lov nr. 157 af 31. maj 1961 om retten til fotografiske billeder.
 Hovedlovene.
 (FT 1959-60 sp. 2201, 2541, A sp. 2657/2789, B sp. 1673; FT 1960-61, 2.  

 saml., sp. 31, 105, 3342, 3797, A sp. 17/39, B sp. 625, 901, C sp. 473/491).
 2. Lov nr. 174 af 21. marts 1973 om ændring af lov om ophavsretten til  

 litterære og kunstneriske værker.
 Lov nr. 175 af 21. marts 1973 om ændring af lov om retten til fotografiske  

 billeder.
 Ændringerne tog sigte på at muliggøre Danmarks ratifikation af  

 Bernerkonventionen som revideret i 1971.
 (FT 1972-73 sp. 2071, 2323, 4263, 4559, A sp. 2715/2721, B sp. 705, C sp.  

 1167/1169).
 3. Lov nr. 250 af 12. juni 1975 om ændring af borgerlig straffelov,  

 aftaleloven m.v. (Bekæmpelse af skadelig økonomisk virksomhed m.v.) § 4, nr.  

 6.
 Loven ophævede ophavsretslovens § 29 om tilsidesættelse af visse aftaler.
 (FT 1974-75, 2. saml., sp. 90, 583, 5665, 5888, A. sp. 779, B. sp. 537, C  

 sp. 429).
 4. Lov nr. 240 af 8. juni 1977 om ændring af ophavsretsloven.
 Lov nr. 239 af 8. juni 1977 om ændring af fotografiloven.
 Lovene indeholdt nye bestemmelser om skolers adgang til at foretage  

 optagelser til undervisningsbrug.
 (FT 1976-77, 2. saml., sp. 510, 1916, 4790, 4993, A sp. 2719/2743, B sp.  

 551, C sp. 307/309).
 5. Lov nr. 177 af 28. april 1982 om ændring af ophavsretsloven.
 Lov nr. 178 af 28. april 1982 om ændring af fotografiloven.
 Lovene udskød en speciel revisionsfrist fastsat i 1977.
 (FT 1981-82, 2. saml., sp. 1600, 2304/2309, 4681, 5080, A sp. 2253/2259, B  

 sp. 481, C sp. 187/189).
 6. Lov nr. 697 af 21. december 1982 om ændring af ophavsretsloven.
 Lov nr. 698 af 21. december 1982 om ændring af fotografiloven.
 Lovene udskød den specielle revisionsfrist fastsat i 1977.
 (FT 1982-83 sp. 1036, 1249, 3302, 3579, A sp. 855/859, B sp. 763, C sp.  

 135/137).
 7. Lov nr. 293 af 6. juni 1984 om ændring af ophavsretsloven.
 Lov nr. 294 af 6. juni 1984 om ændring af fotografiloven.
 Lovene ophævede den specielle revisionsfrist fastsat i 1977.
 (FT 1983-84, 2. saml., sp. 1895, 2636, 6841, 6981, A sp. 2145/2151, B sp.  

 541, C sp. 505/507).
 8. Lov nr. 274 af 6. juni 1985 om ændring af ophavsretsloven.
 Lov nr. 275 af 6. juni 1985 om ændring af fotografiloven.
 I ophavsretsloven drejede det sig om følgende:
 - Gennemførelse af en aftalelicens for fotokopiering i  

 undervisningsvirksomhed (§ 15 a).
 - Gennemførelse af en generel licensordning for samtidig og uændret  

 viderespredning af radio- og fjernsynsudsendelser over kabelanlæg (§ 22 a).
 - Krav om samtykke fra ophavsmanden ved udlejning af musikværker (§ 23).
 - Regulering af forholdet mellem ophavsretsloven og offentlighedsloven (§  

 24 a).
 - Forlængelse af beskyttelsestiden for udøvende kunstnere,  

 grammofonpladeproducenter samt radio- og fjernsynsforetagender fra 25 til 50  

 år (§§ 45, 46 og 48).
 - Skærpede sanktioner i forbindelse med piratkopiering (§§ 55 og 55 a - 55  

 f).
 I fotografiloven blev der foretaget parallelle ændringer.
 (FT 1984-85 sp. 3874/3877, 4289/4300, 10103, 10164/10167, A sp. 1979/2037,  

 B sp. 1377, 1537, C sp. 427/433).
 9. Lov nr. 378 af 7. juni 1989 om ændring af ophavsretsloven.
 Lov nr. 379 af 7. juni 1989 om ændring af fotografiloven.
 I ophavsretsloven drejede det sig om følgende:
 - Præcisering af, at lovens bestemmelser om beskyttelse af litterære  

 værker også skal finde anvendelse på edb-programmer (§ 1).
 - Ændring vedrørende offentlige aktstykker (§ 9).
 - Forbud mod at fremstille eksemplarer til privat brug af edb-programmer i  

 maskinlæsbar form samt nye bestemmelser om ret til at fremstille reserve- og  

 sikkerhedseksemplarer mv. (§ 11 a, § 42 a).
 - Justering af den i 1985 gennemførte licensordning for kabelspredning af  

 radio- og fjernsynsudsendelser.
 - Ændring vedrørende spredning af eksemplarer af edb-programmer og  

 filmværker (§ 23).
 - Indførelse af en ophavsretlig afgift på 5 pct. ved erhvervsmæssigt  

 videresalg af kunstværker (§ 25 a).
 - Særlig bestemmelse om edb-programmer frembragt i ansættelsesforhold (§  

 42 b).
 I fotografiloven blev der foretaget parallelle ændringer.
 (FT 1988-89 sp. 3352/3355, 4463, 9882, 10452/10458, A sp. 3197/3249, B sp.  

 1405, 1901, C sp. 1085/1091).
 10. Lov nr. 338 af 14. maj 1992 om ændring af ophavsretsloven og  

 fotografiloven. (Vederlagsordning for uindspillede bånd).
 (FT 1991-92 sp. 292, 1486, 9674, 9817, A sp. 721, B sp. 1169, C sp. 883).
 11. Lov nr. 1010 af 19. december 1992 om ændring af ophavsretsloven.  

 (Edb-programmer).
 Ændringerne var et supplement til de i 1989 gennemførte ændringer om  

 edb-programmer som følge af EF's Rådsdirektiv 91/250/EØF af 14. maj 1991 om  

 retlig beskyttelse af edb-programmer.
 (FT 1992-93 sp. 957, 1261, 3383, 3732, A sp. 1945, B sp. 149, 273, C sp.  

 161).
 12. Lov nr. 449 af 30. juni 1993 om ændring af forskellige  

 lovbestemmelser vedrørende regulering af overførsler m.v. (Ændrede  

 reguleringsbestemmelser). § 8.
 Loven justerede satsreguleringen af vederlaget for uindspillede bånd i  

 ophavsretslovens § 26 b.
 (FT 1992-93 sp. 9358, 10259, 11528, 12024, A sp. 10327, B sp. 3121, 3357,  

 C sp. 1865).
13. Lov nr. 1103 af 21. december 1994 om ændring af  

 ophavsretsloven.
Loven justerede Tvangslicensnævnets kompetence  

 vedrørende kabelspredning af udsendelser (§ 54, stk. 2).
 (FT 1994-95 s. 257, 415, 1439, 1542, A s. 291, B s. 38).
 Forslag til lov om ophavsret (L 197, fremsat den 9. februar 1994).
 (FT 1993-94, sp. 6307, 7058, A. sp. 6725).
Bilag 7 Indholdsfortegnelse Lovforslaget Kapitel 1. Ophavsrettens genstand og indhold (§§ 1-10) Kapitel 2. Indskrænkninger i ophavsretten (§§ 11-52) Kapitel 3. Ophavsrettens overgang til andre (§§ 53-62) Kapitel 4. Ophavsrettens gyldighedstid (§§ 63-64) Kapitel 5. Andre rettigheder (§§ 65-72) Kapitel 6. Forskellige bestemmelser (§§ 73-75) Kapitel 7. Retshåndhævelse (§§ 76-84) Kapitel 8. Lovens anvendelsesområde (§§ 85-88) Kapitel 9. Ikrafttrædelses- og overgangsbestemmelser (§§ 89-93) Bemærkninger til lovforslaget Almindelige bemærkninger 1. Indledning 2. Ophavsretten - dens udvikling og betydning i samfundet 3. De væsentligste punkter i lovforslaget 4. Forberedelsen af lovforslaget 5. Udviklingen inden for EU 6. Lovgivningssituationen i de nordiske lande 7. Den digitale udvikling 8. Forslag fra forberedelsesfasen, som ikke er medtaget i lovforslaget 9. Lovforslagets økonomiske og administrative konsekvenser Bemærkninger til lovforslagets enkelte bestemmelser Kapitel 1. Ophavsrettens genstand og indhold Beskyttede værker (§ 1) Beskyttelsens indhold (§§ 2-3) Bearbejdelser (§ 4) Samleværker (§ 5) Fællesværker (§ 6) Formodning om ophavsrettens indehaver mv. (§ 7) Offentliggørelse og udgivelse (§ 8) Offentlige aktstykker (§ 9) Forholdet til beskyttelse efter anden lovgivning (§ 10) Kapitel 2. Indskrænkninger i ophavsretten Indledning Almindelige bestemmelser (§ 11) Eksemplarfremstilling til privat brug (§ 12) Eksemplarfremstilling inden for undervisningsvirksomhed (§ 13) Eksemplarfremstilling inden for erhvervsvirksomhed mv. (§ 14) Eksemplarfremstilling på sygehuse mv. (§ 15) Eksemplarfremstilling på arkiver, biblioteker og museer (§ 16) Eksemplarfremstilling til syns- og hørehandicappede (§ 17) Fremstilling af antologier til brug i undervisningsvirksomhed mv. (§ 18) Spredning af eksemplarer (§ 19) Visning af eksemplarer (§ 20) Offentlig fremførelse (§ 21) Citat (§ 22) Gengivelse af kunstværker mv. (§§ 23-24) Reportage af dagsbegivenheder (§ 25) Offentlige forhandlinger, aktindsigt mv. (§§ 26-28) Ændring af bygninger og brugsgenstande (§ 29) Særlige bestemmelser om radio og fjernsyn (§§ 30-35) Særlige bestemmelser om edb-programmer mv.(§§ 36-37) Vederlag for erhvervsmæssigt videresalg af kunstværker (§ 38) Vederlag for eksemplarfremstilling til privat brug (§§ 39-46) Fælles bestemmelser om tvangslicens (§§ 47-49) Fælles bestemmelser om aftalelicens (§§ 50-52) Kapitel 3. Ophavsrettens overgang til andre Indledning Almindelige bestemmelser (§§ 53-55) Ændringer og videreoverdragelse (§ 56) Afregning og kontrol (§ 57) Særlige bestemmelser om aftaler om indspilning af film (§ 58) Særlige bestemmelser om edb-programmer frembragt i ansættelsesforhold (§  

 59) Bestilte portrætbilleder (§ 60) Arv og kreditorforfølgning (§§ 61-62) Kapitel 4. Ophavsrettens gyldighedstid Indledning (§§ 63-64) Kapitel 5. Andre rettigheder Indledning Udøvende kunstnere (§ 65) Fremstillere af lydoptagelser (§ 66) Fremstillere af billedoptagelser (§ 67) Vederlag for brug af lydoptagelser i radio og fjernsyn mv. (§ 68) Radio- og fjernsynsforetagender (§ 69) Fremstillere af fotografiske billeder (§ 70) Fremstillere af kataloger mv. (§ 71) Pressemeddelelser (§ 72) Kapitel 6. Forskellige bestemmelser Indledning Titelbeskyttelse mv. (§ 73) Signering af kunstværker (§ 74) Ideelle rettigheder efter ophavsrettens udløb (§ 75) Kapitel 7. Retshåndhævelse Indledning Straf (§§ 76-80) Påtale (§§ 81-82) Erstatning og godtgørelse (§ 83) Inddragelse mv. (§ 84) Kapitel 8. Lovens anvendelsesområde Ophavsret (§ 85) Andre rettigheder (§ 86) Særlige bestemmelser om radio- og fjernsynsudsendelser via satellit (§ 87) Lovens anvendelse i forhold til andre lande mv. (§ 88) Kapitel 9. Ikrafttrædelses- og overgangsbestemmelser (§§ 89-93) Bilag til lovforslaget 1. Bekendtgørelse nr. 1170 af 21. december 1994 af lov om ophavsretten til  

 litterære og kunstneriske værker 2. Bekendtgørelse nr. 715 af 8. september 1993 af lov om retten til  

 fotografiske billeder 3. Rådets direktiv 92/100/EØF af 19. november 1992 om udlejnings- og  

 udlånsrettigheder samt om visse andre ophavsretsbeslægtede rettigheder i  

 forbindelse med intellektuel ejendomsret 4. Rådets direktiv 93/83/EØF af 27. september 1993 om samordning af visse  

 bestemmelser vedrørende ophavsrettigheder og ophavsretsbeslægtede rettigheder  

 i forbindelse med radio- og tv-udsendelse via satellit og viderespredning pr.  

 kabel 5. Rådets direktiv 93/98/EØF af 29. oktober 1993 om harmonisering af  

 beskyttelsestiden for ophavsret og visse beslægtede rettigheder 6. Ophavsretsloven og fotografiloven 1961-1994 7. Indholdsfortegnelse Efter 2. behandling den 30. maj 1995 Kapitel 1 Ophavsrettens genstand og indhold Beskyttede værker § 1. Den, som frembringer et litterært eller kunstnerisk værk, har  

 ophavsret til værket, hvad enten dette fremtræder som en i skrift eller tale  

 udtrykt skønlitterær eller faglitterær fremstilling, som musikværk eller  

 sceneværk, som filmværk eller fotografisk værk, som værk af billedkunst,  

 bygningskunst eller brugskunst, eller det er kommet til udtryk på anden måde.
 Stk. 2. Kort samt tegninger og andre i grafisk eller plastisk form  

 udførte værker af beskrivende art henregnes til litterære værker.
 Stk. 3. Værker i form af edb-programmer henregnes til litterære  

 værker.
Beskyttelsens indhold § 2. Ophavsretten medfører, med de i denne lov angivne  

 indskrænkninger, eneret til at råde over værket ved at fremstille eksemplarer  

 af det og ved at gøre det tilgængeligt for almenheden i oprindelig eller  

 ændret skikkelse, i oversættelse, omarbejdelse i anden litteratur- eller  

 kunstart eller i anden teknik.
 Stk. 2. Som fremstilling af eksemplarer anses også det forhold, at  

 værket overføres på indretninger, som kan gengive det.
Stk. 3. Værket gøres tilgængeligt for almenheden, når 1) eksemplarer af værket udbydes til salg, udlejning eller udlån eller på  

 anden måde spredes til almenheden, 2) eksemplarer af værket vises offentligt, herunder udsendes i fjernsyn,  

 eller 3) værket fremføres offentligt, herunder udsendes i radio eller fjernsyn.
 Stk. 4. Som offentlig fremførelse efter stk. 3, nr. 3, anses også  

 fremførelse i en erhvervsvirksomhed, der finder sted for en større kreds, som  

 ellers måtte anses som ikkeoffentlig.
 § 3. Ophavsmanden har krav på at blive navngivet i  

 overensstemmelse med, hvad god skik kræver, såvel på eksemplarer af værket  

 som når dette gøres tilgængeligt for almenheden.
 Stk. 2. Værket må ikke ændres eller gøres tilgængeligt for  

 almenheden på en måde eller i en sammenhæng, der er krænkende for  

 ophavsmandens litterære eller kunstneriske anseelse eller egenart.
 Stk. 3. Sin ret efter denne paragraf kan ophavsmanden ikke  

 frafalde, medmindre det gælder en efter art og omfang afgrænset brug af  

 værket.
Bearbejdelser § 4. Den, som oversætter, omarbejder eller på anden måde  

 bearbejder et værk, herunder overfører det til en anden litteratur- eller  

 kunstart, har ophavsret til værket i denne skikkelse, men kan ikke råde over  

 det på en måde, som strider mod ophavsretten til det oprindelige værk.
 Stk. 2. Ophavsretten til et nyt og selvstændigt værk, som er  

 frembragt gennem fri benyttelse af et andet, er ikke afhængig af ophavsretten  

 til det oprindelige værk.
Samleværker § 5. Den, som ved at sammenstille værker eller dele af værker  

 frembringer et litterært eller kunstnerisk samleværk, har ophavsret til  

 dette, men retten gør ingen indskrænkning i ophavsretten til de enkelte  

 værker.
Fællesværker § 6. Har et værk to eller flere ophavsmænd, uden at de enkeltes  

 bidrag kan udskilles som selvstændige værker, har de ophavsret til værket i  

 fællesskab.
Enhver af dem kan dog påtale retskrænkelser.
 Formodning om ophavsrettens indehaver m.v.
 § 7. Som ophavsmand anses, når ikke andet er oplyst, den, hvis  

 navn eller alment kendte pseudonym eller mærke på sædvanlig måde er påført  

 eksemplarer af værket eller opgives, når det gøres tilgængeligt for  

 almenheden.
 Stk. 2. Er et værk udgivet, uden at ophavsmanden er angivet i  

 overensstemmelse med stk. 1, kan udgiveren, hvis denne er nævnt, og ellers  

 forlæggeren handle på ophavsmandens vegne, indtil denne bliver angivet på et  

 nyt oplag.
Offentliggørelse og udgivelse § 8. Et værk anses for offentliggjort, når det lovligt er gjort  

 tilgængeligt for almenheden.
 Stk. 2. Et værk anses for udgivet, når eksemplarer af værket med  

 ophavsmandens samtykke er bragt i handelen eller på anden måde spredt blandt  

 almenheden.
Offentlige aktstykker § 9. Love, administrative forskrifter, retsafgørelser og lignende  

 offentlige aktstykker er ikke genstand for ophavsret.
Stk. 2. Bestemmelsen i stk. 1 gælder ikke for værker, der  

 fremtræder som selvstændige bidrag i de i stk. 1 nævnte aktstykker.
Sådanne  

 værker må dog gengives i forbindelse med aktstykket.
Retten til videre  

 udnyttelse afhænger af de i øvrigt gældende regler.
Forholdet til beskyttelse efter anden lovgivning § 10. Beskyttelse efter lov om mønstre udelukker ikke ophavsret.
 Stk. 2. Halvlederprodukters udformning (topografi) nyder ikke  

 beskyttelse efter denne lov, men beskyttes efter reglerne i lov om  

 beskyttelse af halvlederprodukters udformning (topografi).
Kapitel 2 Indskrænkninger i ophavsretten Almindelige bestemmelser § 11. Bestemmelserne i dette kapitel gør ikke indskrænkninger i  

 ophavsmandens ret i henhold til § 3 ud over, hvad der følger af § 29.
 Stk. 2. Når et værk anvendes i henhold til dette kapitel, må  

 værket ikke ændres i videre udstrækning, end den tilladte brug kræver.  

 Gengives værket offentligt, skal kilden angives i overensstemmelse med, hvad  

 god skik kræver.
Eksemplarfremstilling til privat brug § 12. Af et offentliggjort værk må enhver fremstille eller lade  

 fremstille enkelte eksemplarer til sin private brug.
Sådanne eksemplarer må  

 ikke udnyttes på anden måde.
Stk. 2. Bestemmelsen i stk. 1 giver ikke ret til at 1) opføre et bygningsværk, 2) fremstille et eksemplar af et kunstværk ved afstøbning, ved aftryk fra  

 original plade eller stok eller på nogen anden måde, som indebærer, at  

 eksemplaret kan opfattes som en original, 3) fremstille eksemplarer af edb-programmer i digitaliseret form eller 4) fremstille eksemplarer i digital form af andre værker, når  

 eksemplarfremstillingen sker på grundlag af en gengivelse af værket i  

 digitaliseret form.
Stk. 3. Bestemmelsen i stk. 1 giver ikke ret til at benytte  

 fremmed medhjælp ved eksemplarfremstillingen, når der er tale om 1) musikværker, 2) filmværker, 3) værker af brugskunst eller 4) kunstværker, såfremt eksemplarfremstillingen har form af en kunstnerisk  

 gengivelse.
 Stk. 4. Bestemmelsen i stk. 1 giver ikke brugeren ret til ved  

 eksemplarfremstilling af musikværker og filmværker at anvende teknisk udstyr,  

 der er stillet til rådighed for almenheden på biblioteker, i  

 forretningslokaler eller på andre offentligt tilgængelige steder.
Eksemplarfremstilling inden for undervisningsvirksomhed § 13. Til brug i undervisningsvirksomhed kan der ved fotokopiering  

 eller lignende fremstilles eksemplarer af udgivne værker samt ved optagelse  

 foretages eksemplarfremstilling af værker, som udsendes i radio eller  

 fjernsyn, såfremt betingelserne for aftalelicens efter § 50 er opfyldt.
De  

 nævnte eksemplarer må kun udnyttes inden for undervisningsvirksomhed, som  

 omfattes af den i § 50 forudsatte aftale.
 Stk. 2. Bestemmelsen i stk. 1 om optagelse gælder ikke for  

 filmværker, som indgår i biografernes almindelige repertoire af spillefilm,  

 medmindre der ved udsendelsen i fjernsyn kun er benyttet mindre dele af  

 værket.
Stk. 3. Lærere og elever må som led i undervisningsvirksomhed  

 foretage optagelser af deres egne fremførelser af værker.
Optagelserne må  

 ikke udnyttes på anden måde.
 Eksemplarfremstilling inden for erhvervsvirksomhed m.v.
§ 14. Offentlige eller private institutioner, organisationer og  

 erhvervsvirksomheder kan til intern brug i deres virksomhed ved fotokopiering  

 eller lignende fremstille eller lade fremstille eksemplarer af fagmæssige  

 artikler i aviser, tidsskrifter og samleværker, af korte afsnit af andre  

 udgivne værker af fagmæssig art samt af illustrationer, som er gengivet i  

 tilslutning til teksten, såfremt betingelserne for aftalelicens efter § 50 er  

 opfyldt.
Sådanne eksemplarer må kun udnyttes inden for virksomhed, som  

 omfattes af den i § 50 forudsatte aftale.
 Eksemplarfremstilling på sygehuse m.v.
§ 15. Sygehuse, plejehjem, fængsler og andre døgninstitutioner  

 inden for social- og sundhedsområdet, kriminalforsorgen og lignende må til  

 kortvarig brug for institutionens beboere m.fl. foretage optagelser af  

 værker, der udsendes i radio eller fjernsyn.
Sådanne optagelser må kun  

 udnyttes inden for den pågældende institution.
Eksemplarfremstilling på arkiver, biblioteker og museer § 16. Kulturministeren kan fastsætte nærmere regler, hvorefter  

 arkiver, biblioteker og museer på nærmere fastsatte vilkår kan fremstille  

 enkelte eksemplarer af værker til brug i deres virksomhed.
Sker  

 eksemplarfremstillingen i form af lyd- og billedoptagelse eller i digital  

 form, må eksemplarerne ikke uden ophavsmandens samtykke udlånes eller på  

 anden måde gøres tilgængelige for almenheden uden for arkivet, biblioteket  

 eller museet.
Eksemplarfremstilling til syns- og hørehandicappede § 17. Af udgivne litterære eller musikalske værker må der  

 fremstilles eksemplarer i blindeskrift.
Eksemplarer af sådanne værker må  

 endvidere affotograferes til brug ved undervisningen på skoler for døve og  

 talelidende.
Kulturministeren kan fastsætte nærmere regler om, at  

 bestemmelsen i 1. pkt. kan udvides til også at omfatte andre former for  

 eksemplarfremstilling.
Stk. 2. Af udgivne litterære værker må der, når det ikke sker i  

 erhvervsøjemed, ved lydoptagelse fremstilles eksemplarer med henblik på udlån  

 til blinde, svagtseende, ordblinde, læsehandicappede og andre, som er ude af  

 stand til at læse almindelige bøger.
Ophavsmanden har krav på vederlag.
Stk. 3. Statslige eller kommunale institutioner og andre sociale  

 eller almennyttige institutioner kan til brug for syns- og hørehandicappede  

 ved lyd- eller billedoptagelse fremstille eksemplarer af værker, der udsendes  

 i radio eller fjernsyn, såfremt betingelserne for aftalelicens efter § 50 er  

 opfyldt.
Sådanne optagelser må kun udnyttes inden for virksomhed, som  

 omfattes af den i § 50 forudsatte aftale.
 Fremstilling af antologier til brug i undervisningsvirksomhed m.v.
§ 18. Mindre dele af litterære værker og musikværker eller sådanne  

 værker af ringe omfang må til brug i undervisningsvirksomhed gengives i  

 samleværker sammenstillet af bidrag fra et større antal ophavsmænd, når 5 år  

 er forløbet efter det år, da værket blev udgivet.
I tilslutning til teksten  

 kan også kunstværker og værker af beskrivende art, jf. § 1, stk. 2, gengives,  

 når 5 år er forløbet efter det år, da værket blev offentliggjort.  

 Ophavsmanden har krav på vederlag.
 Stk. 2. Bestemmelsen i stk. 1 finder ikke anvendelse på værker,  

 der er udarbejdet til brug i undervisningsvirksomhed.
Stk. 3. Enkelte udgivne sangtekster må gengives i sanghæfter til  

 brug for deltagerne i et møde.
Der må dog ikke fremstilles mere end 300  

 eksemplarer af hvert sanghæfte.
Spredning af eksemplarer § 19. Når et eksemplar af et værk med ophavsmandens samtykke er  

 solgt eller på anden måde overdraget til andre, må eksemplaret spredes  

 videre.
Stk. 2. Uanset bestemmelsen i stk. 1 er det ikke tilladt uden  

 ophavsmandens samtykke til almenheden at sprede eksemplarer af værker gennem  

 udlejning.
Dette gælder dog ikke for bygningsværker og brugskunst.
Stk. 3. Uanset bestemmelsen i stk. 1 er det ikke tilladt uden  

 ophavsmandens samtykke til almenheden at sprede eksemplarer af filmværker og  

 eksemplarer af edb-programmer i digitaliseret form gennem udlån.
Dette gælder  

 dog ikke, når et eksemplar af et edb-program i digitaliseret form udgør en  

 del af et litterært værk og udlånes sammen med dette.
 Stk. 4. Bestemmelsen i stk. 1 medfører ingen indskrænkning i  

 retten til at modtage afgift m.v. efter lov om biblioteksafgift.
Visning af eksemplarer § 20. Når et værk er udgivet, eller når et eksemplar af et  

 kunstværk af ophavsmanden er overdraget til andre, må de udgivne eller  

 overdragne eksemplarer vises offentligt.
Stk. 2. Bestemmelsen i stk. 1 gælder ikke for visning af  

 eksemplarer af kunstværker i fjernsyn eller film.
Det samme gælder for  

 visning af eksemplarer af litterære eller musikalske værker, hvis værkets  

 indhold derved gøres tilgængeligt for almenheden.
Offentlig fremførelse § 21. Et udgivet værk, som ikke er et sceneværk eller et filmværk,  

 må fremføres offentligt 1) ved lejligheder, hvor tilhørerne eller tilskuerne har adgang uden  

 betaling, hvis fremførelsen ikke er det væsentlige ved den pågældende  

 foranstaltning, og hvis denne ikke finder sted i erhvervsøjemed, og 2) når fremførelsen sker til brug ved gudstjeneste eller undervisning.
 Stk. 2. Bestemmelsen i stk. 1, nr. 2, gælder ikke for fremførelse  

 i radio eller fjernsyn.
Stk. 3. Udgivne eksemplarer af filmværker, musikværker og værker i  

 digital form kan stilles til rådighed for enkeltpersoner på offentlige  

 biblioteker til personligt gennemsyn eller studium på stedet ved hjælp af  

 teknisk udstyr.
Eksemplarfremstilling er ikke tilladt.
Citat § 22. Af et offentliggjort værk er det tilladt at citere i  

 overensstemmelse med god skik og i det omfang, som betinges af formålet.
 Gengivelse af kunstværker m.v.
 § 23. Offentliggjorte kunstværker og værker af beskrivende art,  

 jf. § 1, stk. 2, må gengives i kritiske eller videnskabelige fremstillinger i  

 tilslutning til teksten, når det sker i overensstemmelse med god skik og i  

 det omfang, som betinges af formålet.
Stk. 2. Offentliggjorte kunstværker må gengives ved omtale af  

 dagsbegivenheder i aviser og tidsskrifter, når det sker i overensstemmelse  

 med god skik og i det omfang, som betinges af formålet.
Bestemmelsen i 1.  

 pkt. finder ikke anvendelse på værker, der er frembragt med henblik på  

 gengivelse i aviser eller tidsskrifter.
 Stk. 3. Udgivne kunstværker eller eksemplarer af kunstværker, der  

 af ophavsmanden er overdraget til andre, må gengives i aviser, tidsskrifter,  

 film og fjernsyn, når gengivelsen er af underordnet betydning i den  

 pågældende sammenhæng.
 § 24. Kunstværker, der indgår i en samling, eller som udstilles  

 eller udbydes til salg, må gengives i kataloger over samlingen og i  

 meddelelser om udstilling eller salg.
Stk. 2. Kunstværker må afbildes, når de er varigt anbragt på eller  

 ved en for almenheden tilgængelig plads eller vej.
Bestemmelsen i 1. pkt.  

 finder ikke anvendelse, såfremt kunstværket er hovedmotivet og gengivelsen  

 udnyttes erhvervsmæssigt.
 Stk. 3. Bygninger må frit afbildes.
Reportage af dagsbegivenheder § 25. Når fremførelse eller visning af et værk indgår i en  

 dagsbegivenhed og denne gengives i film, radio eller fjernsyn, må værket  

 medtages i det omfang, det sker som et naturligt led i gengivelsen af  

 dagsbegivenheden.
 Offentlige forhandlinger, aktindsigt m.v.
§ 26. Forhandlinger i Folketinget, kommunalbestyrelserne og andre  

 valgte offentlige myndigheder, i retssager samt på offentlige møder, som  

 afholdes til drøftelse af almene spørgsmål, må gengives uden ophavsmandens  

 samtykke.
Ophavsmanden har dog eneret til at udgive samlinger af sine egne  

 indlæg.
§ 27. Når eksemplarer af værker beskyttet efter denne lov er  

 indgået til en forvaltningsmyndighed i forbindelse med dens virksomhed, er  

 ophavsretten ikke til hinder for, at andre forlanger aktindsigt i eksemplarer  

 af værker, herunder forlanger afskrift eller kopi, i overensstemmelse med  

 lovgivningens bestemmelser herom.
Det samme gælder for værker, som er  

 frembragt inden for den pågældende forvaltningsmyndighed.
Stk. 2. Ophavsretten er ikke til hinder for, at arkivalier, der er  

 afleveret til et offentligt arkiv, gøres tilgængelige for almenheden i  

 overensstemmelse med arkivlovgivningens bestemmelser herom.
Der må dog ikke  

 udleveres afskrifter eller fremstilles kopier af private arkivalier.
 Stk. 3. Retten til videre udnyttelse af værker, hvortil der i  

 henhold til stk. 1 eller 2 er givet adgang, eller hvoraf der er udleveret  

 afskrifter eller kopier, afhænger af de i øvrigt gældende regler.
§ 28. Det er tilladt at gengive værker i forbindelse med retssager  

 og sager i administrative nævn og lignende i det omfang, som betinges af  

 formålet.
Retten til videre udnyttelse afhænger af de i øvrigt gældende  

 regler.
Ændring af bygninger og brugsgenstande § 29. Bygninger kan ændres af ejeren uden ophavsmandens samtykke,  

 når det sker af tekniske grunde eller af hensyn til deres praktiske  

 anvendelighed.
 Stk. 2. Brugsgenstande kan ændres af ejeren uden ophavsmandens  

 samtykke.
Særlige bestemmelser om radio og fjernsyn § 30. Danmarks Radio, TV 2 samt Færøernes Radio (Utvarp Føroya),  

 Færøernes Fjernsyn (Sjonvarp Føroya) og Grønlands Radio (Kalaallit Nunaata  

 Radioa) kan i radio eller fjernsyn udsende udgivne værker, såfremt  

 betingelserne for aftalelicens efter § 50 er opfyldt.
Bestemmelsen i 1. pkt.  

 gælder ikke for sceneværker og filmværker.
 Stk. 2. Ophavsmanden kan over for radio- eller  

 fjernsynsforetagendet nedlægge forbud mod værkets udsendelse i henhold til  

 stk. 1.
 Stk. 3. Kulturministeren kan fastsætte, at bestemmelserne i stk. 1  

 og 2 skal finde tilsvarende anvendelse på aftaler, der er indgået af andre  

 radio- og fjernsynsforetagender.
 Stk. 4. Bestemmelsen i stk. 1 finder tilsvarende anvendelse, når  

 ophavsmanden til et kunstværk har overdraget et eller flere eksemplarer til  

 andre.
 Stk. 5. Bestemmelsen i stk. 1, 1. pkt., finder ikke anvendelse på  

 udsendelser i radio og fjernsyn via satellit, medmindre der samtidig af det  

 pågældende radio- eller fjernsynsforetagende foretages udsendelse over et  

 jordsendenet.
§ 31. Radio- og fjernsynsforetagender må til brug i deres  

 udsendelser optage værker på bånd, film eller anden indretning, der kan  

 gengive dem, under forudsætning af, at de har ret til at udsende de  

 pågældende værker.
Retten til at gøre således optagne værker tilgængelige for  

 almenheden afhænger af de i øvrigt gældende regler.
 Stk. 2. Kulturministeren kan fastsætte nærmere regler om vilkårene  

 for at foretage sådanne optagelser og om brugen og opbevaringen af disse.
§ 32. Diskussionsudsendelser i radio og fjernsyn, hvorunder almene  

 spørgsmål drøftes, må gengives uden ophavsmandens samtykke.
Ophavsmanden har  

 dog eneret til at udgive samlinger af sine egne indlæg.
§ 33. Værker, som udsendes i radio eller fjernsyn, må optages på  

 bånd, film eller anden indretning, der kan gengive dem, og opbevares i  

 Statens Mediesamling, såfremt udsendelsen er af dokumentarisk værdi.  

 Mediesamlingen må fremstille enkelte eksemplarer af udsendelserne i  

 sikkerheds- og beskyttelsesøjemed samt til forskningsformål.
Retten til  

 videre udnyttelse afhænger af de i øvrigt gældende regler.
 Stk. 2. Kulturministeren kan fastsætte, at bestemmelsen i stk. 1  

 skal finde tilsvarende anvendelse på andre offentlige arkiver.
§ 34. Radio- og fjernsynsforetagender kan efter anmodning udlevere  

 optagelser af radio- og fjernsynsudsendelser til personer og institutioner,  

 der har medvirket i de pågældende udsendelser, eller som anser sig for  

 krænket gennem omtale i en bestemt udsendelse eller gennem offentlig omtale  

 af den pågældende udsendelse.
Optagelser, der er udleveret i henhold til 1.  

 pkt., må kun benyttes til intern brug.
 § 35. Værker, som udsendes i radio eller fjernsyn, må fordeles  

 over kabelanlæg og videreudsendes til almenheden ved hjælp af radioanlæg, når  

 dette sker uden ændringer og samtidig med, at udsendelsen finder sted.
Stk. 2. Ophavsmanden har krav på vederlag.
Dette gælder dog ikke,  

 når radio- eller fjernsynsudsendelser modtages ved hjælp af egen  

 fællesantenne og fordeles over kabelanlæg, som ikke omfatter mere end 25  

 tilslutninger i en bygning eller i en gruppe af nærliggende bygninger.
 Stk. 3. Vederlagskravet kan kun gøres gældende af en af  

 kulturministeren godkendt fællesorganisation, som omfatter ophavsmænd,  

 udøvende kunstnere og andre rettighedshavere, herunder radio- og  

 fjernsynsforetagender og fotografer, hvis værker, præstationer,  

 frembringelser og billeder anvendes i radio- og fjernsynsudsendelser i  

 Danmark.
Stk. 4. Vederlagskravet påhviler ejeren af anlægget.
Er det  

 vederlag, som ejeren skal betale, fastsat som et beløb pr. tilslutning, er  

 brugeren af den enkelte tilslutning pligtig at betale ejeren et beløb, som  

 svarer dertil.
 Stk. 5. Bestemmelsen i stk. 1 finder ikke anvendelse på  

 udsendelser i radio og fjernsyn, som foretages via kommunikationssatellitter,  

 medmindre der samtidig sker direkte udsendelse til almenheden, samt på  

 udsendelser, som sker i kodet form.
 Særlige bestemmelser om edb-programmer m.v.
§ 36. Den, der har ret til at benytte et edb-program, må 1) fremstille sådanne eksemplarer af programmet og foretage sådanne  

 ændringer i programmet, som er nødvendige for, at erhververen kan benytte det  

 efter dets formål, herunder foretage rettelse af fejl, 2) fremstille et sikkerhedseksemplar af programmet, for så vidt det er  

 nødvendigt for benyttelsen af det, og 3) besigtige, undersøge eller afprøve edb-programmet for at fastslå,  

 hvilke ideer og principper der ligger til grund for de enkelte elementer i  

 programmet, hvis dette sker i forbindelse med sådan indlæsning, visning på  

 skærm, kørsel, overførsel, lagring eller lignende af programmet, som  

 vedkommende er berettiget til at udføre.
Stk. 2. Bestemmelserne i stk. 1, nr. 1 og 2, finder tilsvarende  

 anvendelse på andre værker i digitaliseret form, hvis anvendelse styres af et  

 edb-program.
Det er dog ikke tilladt at foretage ændringer i værkerne.
 Stk. 3. Bestemmelserne i stk. 1, nr. 2 og 3, kan ikke fraviges ved  

 aftale.
§ 37. Eksemplarfremstilling af et edb-programs kode og  

 oversættelse af kodens form er tilladt, når dette er en forudsætning for at  

 skaffe de oplysninger, der er nødvendige for at tilvejebringe  

 interoperabilitet mellem et selvstændigt udviklet edb-program og andre  

 edbprogrammer, såfremt 1) handlingerne udføres af licenshaveren eller af en anden person, der har  

 ret til at benytte et eksemplar af et edb-program, eller på disses vegne af  

 en person, der har tilladelse hertil, 2) de oplysninger, der er nødvendige for at tilvejebringe  

 interoperabilitet, ikke tidligere har været let og hurtigt tilgængelige for  

 de i nr. 1 nævnte personer, og 3) handlingerne er begrænset til de dele af det oprindelige edb-program,  

 der er nødvendige for at opnå interoperabilitet.
Stk. 2. De oplysninger, der er indhentet i forbindelse med  

 anvendelsen af stk. 1, må ikke 1) benyttes til andre formål end at gøre det selvstændigt udviklede  

 edb-program interoperabelt, 2) videregives til tredjemand, undtagen når dette er nødvendigt for at  

 gøre det selvstændigt udviklede edb-program interoperabelt, eller 3) benyttes til udvikling, fremstilling eller markedsføring af et  

 edb-program, der i sin udtryksform i vid udstrækning svarer til det  

 oprindelige, eller til nogen anden handling, som krænker ophavsretten.
 Stk. 3. Bestemmelserne i stk. 1 og 2 kan ikke fraviges ved aftale.
Vederlag for erhvervsmæssigt videresalg af kunstværker § 38. Ved erhvervsmæssigt videresalg af eksemplarer af kunstværker  

 har ophavsmanden ret til et vederlag på 5 pct. af salgsprisen ekskl. moms.
Stk. 2. Bestemmelsen i stk. 1 omfatter ikke bygningsværker.
Værker  

 af brugskunst er ikke omfattet, hvis de er fremstillet i flere identiske  

 eksemplarer.
 Stk. 3. Kulturministeren kan fastsætte nærmere regler om  

 vederlagets beregning, herunder bestemmelser om mindstebeløb for den  

 salgspris, som skal medføre ret til vederlag.
Stk. 4. Retten til vederlag består indtil ophavsrettens udløb, jf.  

 § 63. Retten er personlig og uoverdragelig.
Efter ophavsmandens død falder  

 retten dog i arv til ophavsmandens ægtefælle og livsarvinger.
Efterlader  

 ophavsmanden sig ikke ægtefælle eller livsarvinger, tilfalder vederlagsretten  

 den organisation, som er nævnt i stk. 5.
Stk. 5. Retten til vederlag kan kun gøres gældende af en  

 organisation, som er godkendt af kulturministeren.
Organisationen forestår  

 opkrævningen og foretager udlodningen til de berettigede.
Den berettigedes  

 krav mod organisationen består, indtil 3 år er forløbet fra udgangen af det  

 år, i hvilket videresalget fandt sted.
Forældelsen afbrydes ved skriftligt  

 påkrav fra den berettigede.
 Stk. 6. Ved erhvervsmæssigt videresalg som nævnt i stk. 1 er  

 sælgeren forpligtet til at fremsende en årlig opgørelse over salget af  

 kunstværker attesteret af en statsautoriseret eller registreret revisor til  

 den organisation, som er nævnt i stk. 5.
Vederlag for eksemplarfremstilling til privat brug § 39. Den, der erhvervsmæssigt fremstiller eller indfører lyd-  

 eller videobånd eller andre indretninger, hvorpå lyd eller billeder kan  

 optages, skal betale vederlag til ophavsmændene til de i stk. 2 nævnte  

 værker.
 Stk. 2. Vederlaget skal betales for bånd m.v., der er egnet til  

 fremstilling af eksemplarer til privat brug, og kun for værker, som er  

 udsendt i radio eller fjernsyn, eller som er udgivet på fonogram, film,  

 videogram eller lignende.
Stk. 3. Administrationen og kontrollen, herunder opkrævningen,  

 udøves af en fællesorganisation, som repræsenterer en væsentlig del af danske  

 ophavsmænd, udøvende kunstnere og andre rettighedshavere, herunder  

 fremstillere af grammofonplader m.v. og fotografer, og som af  

 kulturministeren er godkendt hertil.
Ministeren kan forlange at få meddelt  

 alle oplysninger om opkrævningen, forvaltningen og fordelingen af vederlaget.
Stk. 4. Organisationen fastsætter retningslinjer for udbetalingen  

 af vederlaget til de berettigede, så fordelingen i videst muligt omfang sker  

 i overensstemmelse med den kopiering, som finder sted.
En tredjedel af det  

 årlige beløb til udbetaling skal dog anvendes til støtte af formål, der er  

 fælles for ophavsmændene m.fl. inden for de grupper, som repræsenteres af  

 organisationen, jf. stk. 3.
§ 40. Vederlaget udgør for 1993 pr. minut spilletid for lydbånd  

 0,045 kr. og for videobånd 0,0625 kr.
Vederlaget reguleres årligt med  

 satsreguleringsprocenten, jf. lov om en satsreguleringsprocent.
 § 41. Virksomheder, der erhvervsmæssigt fremstiller eller indfører  

 lyd- eller videobånd, skal anmeldes hos fællesorganisationen.
 Stk. 2. Organisationen udsteder et bevis for anmeldelsen.
 Stk. 3. Anmeldte virksomheder er berettigede til, uden at  

 vederlaget er berigtiget, at indføre eller fra anden anmeldt virksomhed at  

 modtage lyd- eller videobånd, der er vederlagspligtige efter § 39.
 § 42. Vederlagsperioden er måneden.
 Stk. 2. Anmeldte virksomheder skal opgøre det vederlagspligtige  

 antal lyd- og videobånd, der i perioden er udleveret fra virksomheden, samt  

 disses spilletid.
 Stk. 3. Anmeldte virksomheder, der udtager lyd- eller videobånd  

 til brug i virksomheden, skal medregne forbruget til udleveringen efter stk.  

 2.
 Stk. 4. Opgørelsen specificeres efter retningslinjer, som  

 fastsættes af kulturministeren efter forhandling med fællesorganisationen.  

 Kulturministeren kan endvidere efter forhandling med fællesorganisationen  

 fastsætte retningslinjer for kontrol med den i 1. pkt. nævnte opgørelse.
 § 43. I det vederlagspligtige antal opgjort efter § 42, stk. 2,  

 fradrages:
 1) Antallet af lyd- og videobånd, der er udleveret til en anden anmeldt  

 virksomhed efter § 41, stk. 3.
 2) Antallet af lyd- og videobånd, der er udført.
 3) Antallet af lyd- og videobånd, der vil blive anvendt til professionelle  

 formål, herunder undervisningsformål.
 4) Antallet af lyd- og videobånd, der vil blive anvendt til fremstilling  

 af optagelser til brug for syns- og hørehandicappede.
 5) Antallet af lyd- eller videobånd, der vil blive anvendt til særlige  

 formål, som af kulturministeren er undtaget fra vederlaget.
 Stk. 2. Kulturministeren kan efter forhandling med  

 fællesorganisationen fastsætte retningslinjer for kontrol med fradrag efter  

 stk. 1.
§ 44. Vederlaget tilbagebetales ved 1) erhvervsmæssig udførsel af vederlagsberigtigede lyd- eller videobånd, 2) anvendelse af vederlagsberigtigede lyd- eller videobånd til  

 professionelle formål, herunder undervisning, 3) anvendelse af vederlagsberigtigede lyd- eller videobånd til  

 fremstilling af optagelser, som anvendes af syns- eller hørehandicappede,  

 eller 4) anvendelse af vederlagsberigtigede lyd- eller videobånd til særlige  

 formål, som af kulturministeren er undtaget fra vederlaget.
 Stk. 2. Kulturministeren fastsætter efter forhandling med  

 fællesorganisationen de nærmere retningslinjer for vederlagsgodtgørelse efter  

 stk. 1.
 § 45. Anmeldte virksomheder skal føre regnskab over fremstilling,  

 indførsel og udlevering m.v. af vederlagspligtige lyd- og videobånd.
 Stk. 2. Kulturministeren fastsætter efter forhandling med  

 fællesorganisationen de nærmere retningslinjer for de anmeldte virksomheders  

 regnskabsførelse, herunder udstedelse af fakturaer m.v.
 Stk. 3. Anmeldte virksomheder skal opbevare regnskabsmateriale i 5  

 år efter regnskabsårets udløb.
§ 46. Anmeldte virksomheder skal efter udløbet af hver  

 vederlagsperiode og senest ved udgangen af den følgende måned til  

 fællesorganisationen angive mængden af udleverede lyd- og videokassettebånd  

 og disses spilletid, jf. §§ 42 og 43. Virksomheden skal senest samtidig med  

 angivelsen indbetale vederlaget til organisationen.
Angivelsen skal  

 underskrives af virksomhedens ledelse.
Fælles bestemmelser om tvangslicens § 47. Kan der ikke opnås enighed om størrelsen af vederlag i  

 henhold til § 17, stk. 2, § 18, stk. 1, § 35, § 51, stk. 2, og § 68, kan hver  

 af parterne forelægge spørgsmålet for et af kulturministeren nedsat nævn,  

 Ophavsretslicensnævnet.
Nævnets afgørelse kan ikke indbringes for anden  

 administrativ myndighed.
Kulturministeren fastsætter de nærmere regler for  

 nævnets virksomhed.
 Stk. 2. Kulturministeren kan fastsætte nærmere regler om  

 opkrævning af vederlag i henhold til § 17, stk. 2, § 18, stk. 1, § 35 og §  

 68.
 Stk. 3. Såfremt brugeren af et værk i henhold til § 35 eller § 68  

 ikke betaler det vederlag, der er fastsat ved parternes aftale eller ved  

 Ophavsretslicensnævnets afgørelse, kan det ved dom fastslås, at den  

 pågældende værksudnyttelse kun kan foretages med ophavsmandens samtykke,  

 indtil betaling er sket.
§ 48. Nægter et radio- eller fjernsynsforetagende uden rimelig  

 grund at give samtykke til, at dets udsendelser samtidig og uden ændringer  

 fordeles over kabelanlæg, eller tilbydes en sådan fordeling på urimelige  

 vilkår, kan Ophavsretslicensnævnet på begæring meddele den fornødne  

 tilladelse og fastsætte nærmere vilkår herfor.
Afgørelse om fastsættelse af  

 vederlag kan dog, for så vidt angår udsendelser, som omfattes af § 35, stk.  

 1, kun træffes på grundlag af krav fremsat af foretagendet gennem den i § 35,  

 stk. 3, nævnte fællesorganisation.
Bestemmelserne i § 35, stk. 4, og § 49  

 finder tilsvarende anvendelse på de i 2. pkt. nævnte vederlagskrav.
 Stk. 2. Nægter et radio- eller fjernsynsforetagende efter § 69 at  

 give samtykke til, at foretagendets radio- eller fjernsynsudsendelser optages  

 på en måde, som er omhandlet i § 13, stk. 1, 1. pkt., 2. led, eller § 17,  

 stk. 3, eller kan der ikke opnås enighed om vilkårene for en sådan optagelse,  

 kan Ophavsretslicensnævnet på begæring af hver af parterne meddele den  

 fornødne tilladelse og fastsætte nærmere vilkår herfor.
 Stk. 3. Bestemmelsen i stk. 2 finder kun anvendelse, hvis en  

 organisation af ophavsmænd har indgået en aftale, som omfattes af § 50, jf. §  

 13, stk. 1, 1. pkt., 2. led, eller § 17, stk. 3. Bestemmelsen i § 49 finder  

 tilsvarende anvendelse.
 § 49. Vederlagskrav i henhold til § 17, stk. 2, § 18, stk. 1, § 35  

 og § 68 forældes efter 3 år fra udgangen af det år, i hvilket  

 værksudnyttelsen fandt sted.
 Stk. 2. Såfremt vederlagskravet gøres gældende af en organisation,  

 gælder bestemmelsen i stk. 1 også for ophavsmandens krav mod organisationen.
 Stk. 3. Forældelsen afbrydes ved skriftligt påkrav.
Fælles bestemmelser om aftalelicens § 50. Aftalelicens efter §§ 13 og 14, § 17, stk. 3, og § 30 kan  

 påberåbes af brugere, der har indgået en aftale om den pågældende  

 værksudnyttelse med en organisation, som omfatter en væsentlig del af danske  

 ophavsmænd til en bestemt art af værker.
Aftalelicensen giver brugeren ret  

 til at udnytte andre værker af samme art, selv om ophavsmændene til disse  

 værker ikke repræsenteres af organisationen.
 Stk. 2. Aftalelicensen giver kun brugeren ret til at benytte de  

 ikkerepræsenterede ophavsmænds værker på den måde og på de vilkår, som følger  

 af den indgåede aftale med organisationen og af de i stk. 1 nævnte  

 bestemmelser.
 § 51. For værksudnyttelse i henhold til §§ 13 og 14, § 17, stk. 3,  

 og § 30 skal de regler, som organisationen har fastsat med hensyn til  

 fordelingen af vederlag mellem de af organisationen repræsenterede  

 ophavsmænd, finde tilsvarende anvendelse over for ikkerepræsenterede  

 ophavsmænd.
Stk. 2. Ikkerepræsenterede ophavsmænd kan gøre krav på individuelt  

 vederlag, selv om en sådan ret hverken fremgår af aftalen med brugeren eller  

 af organisationens vederlagsregler.
Størrelsen af det individuelle vederlag  

 kan fastsættes efter bestemmelsen i § 47, stk. 1. Vederlagskravet kan kun  

 rettes mod organisationen.
 Stk. 3. Bestemmelsen i § 49 finder tilsvarende anvendelse på  

 vederlagskrav i henhold til de i stk. 1 og 2 nævnte bestemmelser.
 § 52. Hvis forhandlinger om indgåelse af aftaler som nævnt i § 13,  

 stk. 1, § 14 og § 17, stk. 3, ikke fører til noget resultat, kan hver af  

 parterne kræve mægling.
Stk. 2. Krav om mægling rettes til kulturministeren.
Kravet kan  

 fremsættes, når en af parterne har afbrudt forhandlingerne eller afvist et  

 ønske om forhandlinger, eller når forhandlingerne ikke synes at ville føre  

 til noget resultat.
Stk. 3. Mæglingen foretages af en forligsmand, der udpeges af  

 kulturministeren.
Forligsforhandlingerne skal baseres på parternes eventuelle  

 løsningsforslag.
Forligsmanden kan foreslå parterne at lade tvisten afgøre  

 ved voldgift og kan medvirke ved udpegningen af voldgiftsmænd.
 Stk. 4. Forligsmanden kan fremsætte forslag til tvistens løsning  

 og kan kræve, at et sådant forslag forelægges parternes kompetente organer  

 til vedtagelse eller forkastelse inden en af forligsmanden fastsat frist.  

 Forligsmanden underretter kulturministeren om mæglingens udfald.
Stk. 5. Forligsmanden kan bestemme, at aftaler skal forblive i  

 kraft, selv om aftaleperioden er udløbet eller vil udløbe under  

 forhandlingerne.
Aftalen kan dog ikke forlænges i mere end to uger efter, at  

 parterne har taget stilling til et endeligt mæglingsforslag eller forslag til  

 voldgiftsbehandling, eller efter at forligsmanden har meddelt, at der ikke er  

 basis for at fremsætte sådanne forslag.
 Stk. 6. Den, der er eller har været forligsmand, må ikke ubeføjet  

 røbe eller udnytte, hvad denne har fået kendskab til som forligsmand.
Kapitel 3 Ophavsrettens overgang til andre Almindelige bestemmelser § 53. Ophavsmanden kan med de begrænsninger, der følger af §§ 3 og  

 38, helt eller delvis overdrage sine rettigheder efter denne lov.
 Stk. 2. Overdragelse af eksemplarer indbefatter ikke overdragelse  

 af ophavsretten.
 Stk. 3. Har ophavsmanden overdraget en ret til at udnytte værket  

 på en bestemt måde eller ved bestemte midler, giver overdragelsen ikke  

 erhververen ret til at udnytte værket på andre måder eller ved andre midler.
 Stk. 4. Bestemmelserne i §§ 54-59 om overdragelse af ophavsret kan  

 fraviges ved aftale mellem parterne, medmindre andet er fastsat i de enkelte  

 bestemmelser.
§ 54. Erhververen har pligt til at udnytte værket.
Ophavsmanden  

 kan hæve aftalen, hvis erhververen ikke har udnyttet værket inden en rimelig  

 tid eller senest inden 5 år efter det tidspunkt, hvor aftalen er opfyldt fra  

 ophavsmandens side.
 § 55. Hvis aftalen ikke udtrykkeligt specificerer enkelte  

 udnyttelsesformer, som omfattes af overdragelsen, kan ophavsmanden med  

 rimeligt varsel opsige overdragelsen af rettighederne til de uspecificerede  

 udnyttelsesformer, der ikke er iværksat af erhververen, inden 3 år er  

 forløbet fra det tidspunkt, hvor aftalen er opfyldt fra ophavsmandens side.
Ændringer og videreoverdragelse § 56. Overdragelse af ophavsret giver ikke erhververen ret til at  

 ændre værket, medmindre ændringen er sædvanlig eller åbenbart forudsat.
Stk. 2. Overdragelse af ophavsret giver ikke erhververen ret til  

 at videreoverdrage ophavsretten, medmindre videreoverdragelsen er sædvanlig  

 eller åbenbart forudsat.
Overdrageren vedbliver at være ansvarlig for, at  

 aftalen med ophavsmanden bliver opfyldt.
Afregning og kontrol § 57. Hvis ophavsmandens vederlag afhænger af erhververens  

 omsætning, salgstal eller lignende, kan ophavsmanden kræve, at der sker  

 afregning mindst en gang om året.
Ophavsmanden kan ligeledes kræve, at  

 afregningen ledsages af fyldestgørende oplysninger om de forhold, der har  

 ligget til grund for vederlagsberegningen.
Stk. 2. Ophavsmanden kan kræve, at erhververens regnskaber,  

 bogføring og lagerbeholdning samt attestationer fra den, som har udnyttet  

 værket, ved den årlige afregning efter stk. 1 stilles til rådighed for en af  

 ophavsmanden udpeget statsautoriseret eller registreret revisor.
Revisoren må  

 oplyse ophavsmanden om den foretagne afregnings rigtighed og om eventuelle  

 uregelmæssigheder.
Revisoren har i øvrigt tavshedspligt om alle andre  

 forhold, som denne bliver bekendt med ved gennemgangen.
 Stk. 3. Bestemmelserne i stk. 1 og 2 kan ikke fraviges til skade  

 for ophavsmanden.
Særlige bestemmelser om aftaler om indspilning af film § 58. En aftale om at medvirke ved indspilningen af en film  

 indebærer, at ophavsmanden ikke kan modsætte sig, at 1) der fremstilles eksemplarer af filmen, 2) eksemplarer af filmen spredes til almenheden, 3) filmen fremføres offentligt eller 4) filmen forsynes med tekster eller tale på et andet sprog.
Stk. 2. Bestemmelsen i stk. 1 finder ikke anvendelse på 1) allerede eksisterende værker, 2) drejebøger, dialoger og musikværker, som er frembragt med henblik på  

 fremstillingen af filmen, eller 3) filmens hovedinstruktør.
Særlige bestemmelser om edb-programmer frembragt i  

 ansættelsesforhold § 59. Ophavsretten til et edb-program, der er frembragt af en  

 arbejdstager under udførelsen af dennes arbejde eller efter arbejdsgiverens  

 anvisninger, overgår til arbejdsgiveren.
Bestilte portrætbilleder § 60. Ophavsmanden kan ikke udøve sine rettigheder til et bestilt  

 portrætbillede uden samtykke fra bestilleren.
Arv og kreditorforfølgning § 61. Ved ophavsmandens død finder arvelovgivningens almindelige  

 regler anvendelse på ophavsretten.
 Stk. 2. Ved testamente kan ophavsmanden med bindende virkning også  

 for ægtefælle og livsarvinger give forskrifter om udøvelse af ophavsretten  

 eller overlade det til en anden at give sådanne forskrifter.
 § 62. Ophavsmandens ret til at råde over sit værk kan ikke gøres  

 til genstand for kreditorforfølgning hverken hos ophavsmanden eller hos  

 nogen, til hvem retten er overgået ifølge ægteskab eller arv.
Stk. 2. Kreditorforfølgning i eksemplarer af værket kan heller  

 ikke foretages hos ophavsmanden selv eller hos nogen, til hvem eksemplarer er  

 overgået ifølge ægteskab eller arv, hvis forfølgningen retter sig mod 1) manuskripter, 2) stokke, plader, forme eller lignende, hvorved et kunstværk kan udføres,  

 eller 3) eksemplarer af kunstværker, som ikke er udstillet, udbudt til salg  

 eller på anden måde godkendt til offentliggørelse.
Kapitel 4 Ophavsrettens gyldighedstid § 63. Ophavsretten til et værk varer, indtil 70 år er forløbet  

 efter ophavsmandens dødsår eller for de i § 6 omhandlede værker efter  

 længstlevendes dødsår.
For filmværker varer ophavsretten dog, indtil 70 år er  

 forløbet efter dødsåret for den længstlevende af følgende personer:
1) Den ledende instruktør, 2) drejebogsforfatteren, 3) dialogforfatteren og 4) komponisten til musik, som er specielt frembragt til brug i filmværket.
Stk. 2. Når et værk er offentliggjort uden angivelse af  

 ophavsmandens navn, alment kendte pseudonym eller mærke, varer ophavsretten,  

 indtil 70 år er forløbet efter udgangen af det år, da værket blev  

 offentliggjort.
Består værket af flere dele, bind, hæfter, numre eller  

 serier, gælder der en særskilt beskyttelsestid for hver enkelt del.
 Stk. 3. Hvis ophavsmanden i løbet af det nævnte tidsrum bliver  

 angivet i overensstemmelse med § 7, eller hvis det bliver oplyst, at han er  

 død, før værket blev offentliggjort, regnes gyldighedstiden efter stk. 1.
 Stk. 4. For værker, som ikke er offentliggjort, og hvis ophavsmand  

 ikke er kendt, varer ophavsretten i 70 år efter udgangen af det år, hvor  

 værket blev skabt.
§ 64. Når et værk ikke tidligere har været udgivet, har den, som  

 for første gang lovligt offentliggør eller udgiver værket efter udløbet af  

 den ophavsretlige beskyttelse, rettigheder til værket svarende til de  

 økonomiske rettigheder, der i loven er tillagt den, der frembringer et  

 litterært eller kunstnerisk værk.
Beskyttelsen varer, indtil 25 år er  

 forløbet efter udgangen af det år, hvor offentliggørelsen eller udgivelsen  

 fandt sted.
Kapitel 5 Andre rettigheder Udøvende kunstnere § 65. En udøvende kunstners fremførelse af et litterært eller  

 kunstnerisk værk må ikke uden kunstnerens samtykke 1) optages på bånd, film eller anden indretning, der kan gengive den,  

 eller 2) gøres tilgængelig for almenheden.
Stk. 2. Er fremførelsen optaget som anført i stk. 1, nr. 1, må den  

 ikke uden den udøvende kunstners samtykke overføres til anden indretning, der  

 kan gengive den, eller gøres tilgængelig for almenheden, før 50 år er  

 forløbet efter udgangen af det år, da fremførelsen fandt sted.
Hvis en  

 optagelse af en fremførelse udgives eller offentliggøres inden for dette  

 tidsrum, varer beskyttelsen dog, indtil 50 år er forløbet efter udgangen af  

 det år, hvor den første udgivelse eller offentliggørelse fandt sted, alt  

 efter hvilket tidspunkt der er det første.
 Stk. 3. En aftale mellem en udøvende kunstner og en filmproducent  

 om at medvirke ved indspilningen af en film indebærer, at den udøvende  

 kunstner i mangel af modstående aftale formodes at have overdraget sin ret  

 til udlejning af filmen til producenten.
 Stk. 4. Bestemmelserne i § 2, stk. 3, §§ 3 og 11, § 12, stk. 1 og  

 stk. 2, nr. 4, § 12, stk. 3, nr. 1, og § 12, stk. 4, §§ 13, 15 og 16, § 17,  

 stk. 3, § 18, stk. 1 og 2, § 19, stk. 1 og 2, §§ 21, 22, 25, 27, 28, 31 og  

 33-35, § 36, stk. 2, §§ 39-47, 49-57 samt §§ 61 og 62 finder tilsvarende  

 anvendelse på udøvende kunstneres fremførelser og optagelser heraf.  

 Bestemmelsen i § 19, stk. 1, finder kun anvendelse på en optagelse efter stk.  

 1 og 2, når denne for første gang er solgt eller på anden måde overdraget af  

 rettighedshaveren eller med dennes samtykke inden for Det Europæiske  

 Økonomiske Samarbejdsområde.
 Stk. 5. Uanset bestemmelserne i stk. 1 kan Det Kongelige Teater  

 lade teatrets festforestillinger eller forestillinger i anledning af  

 officielle besøg udsende af Danmarks Radio eller TV 2 i radio eller fjernsyn.
Fremstillere af lydoptagelser § 66. Lydoptagelser må ikke uden fremstillerens samtykke  

 eftergøres eller gøres tilgængelige for almenheden, før 50 år er forløbet  

 efter udgangen af det år, da optagelsen fandt sted.
Hvis en lydoptagelse  

 udgives eller offentliggøres inden for dette tidsrum, varer beskyttelsen dog,  

 indtil 50 år er forløbet efter udgangen af det år, hvor den første udgivelse  

 eller offentliggørelse fandt sted, alt efter hvilket tidspunkt der er det  

 første.
Som eftergørelse betragtes også det forhold, at en optagelse  

 overføres fra en optagelse til en anden.
Stk. 2. Bestemmelserne i § 2, stk. 3, § 11, stk. 2, § 12, stk. 1  

 og stk. 2, nr. 4, § 12, stk. 3, nr. 1, § 12, stk. 4, §§ 13, 15 og 16, § 17,  

 stk. 3, § 18, stk. 1 og 2, § 19, stk. 1 og 2, §§ 21, 22, 25, 27, 28, 31, 33,  

 34, § 35, stk. 1, § 36, stk. 2, §§ 39-47 samt §§ 49-52 finder tilsvarende  

 anvendelse på lydoptagelser.
Bestemmelsen i § 19, stk. 1, finder kun  

 anvendelse på en optagelse efter stk. 1, når denne for første gang er solgt  

 eller på anden måde overdraget af rettighedshaveren eller med dennes samtykke  

 inden for Det Europæiske Økonomiske Samarbejdsområde.
Fremstillere af billedoptagelser § 67. Billedoptagelser må ikke uden fremstillerens samtykke  

 eftergøres eller gøres tilgængelige for almenheden, før 50 år er forløbet  

 efter udgangen af det år, da optagelsen fandt sted.
Hvis en billedoptagelse  

 udgives eller offentliggøres inden for dette tidsrum, varer beskyttelsen dog,  

 indtil 50 år er forløbet efter udgangen af det år, hvor den første udgivelse  

 eller offentliggørelse fandt sted, alt efter hvilket tidspunkt der er det  

 første.
Som eftergørelse betragtes også det forhold, at en optagelse  

 overføres fra en optagelse til en anden.
Stk. 2. Bestemmelserne i § 2, stk. 3, § 11, stk. 2, § 12, stk. 1  

 og stk. 2, nr. 4, § 12, stk. 3, nr. 2, § 12, stk. 4, §§ 13, 15 og 16, § 17,  

 stk. 3, § 18, stk. 1 og 2, § 19, stk. 1 og 2, § 21, stk. 3, §§ 22, 25, 27, 28  

 og 31-34, § 35, stk. 1, § 36, stk. 2, § 47 samt §§ 49-52 finder tilsvarende  

 anvendelse på billedoptagelser.
Bestemmelsen i § 19, stk. 1, finder kun  

 anvendelse på en optagelse efter stk. 1, når denne for første gang er solgt  

 eller på anden måde overdraget af rettighedshaveren eller med dennes samtykke  

 inden for Det Europæiske Økonomiske Samarbejdsområde.
 Vederlag for brug af lydoptagelser i radio og fjernsyn m.v.
 § 68. Uanset bestemmelserne i § 65, stk. 2, og § 66, stk. 1, må  

 udgivne lydoptagelser anvendes til radio- og fjernsynsudsendelse og til andre  

 offentlige fremførelser.
Stk. 2. De udøvende kunstnere og fremstillerne af lydoptagelser  

 har krav på vederlag.
Vederlagskravet kan kun gøres gældende gennem en af  

 kulturministeren godkendt fællesorganisation, som omfatter såvel udøvende  

 kunstnere som fremstillere af lydoptagelser.
 Stk. 3. Bestemmelserne i stk. 1 og 2 gælder ikke for udsendelse i  

 fjernsyn og andre offentlige fremførelser af filmværker, såfremt lyd og  

 billede udsendes eller fremføres samtidigt.
Radio- og fjernsynsforetagender § 69. En radio- eller fjernsynsudsendelse må ikke uden radio-  

 eller fjernsynsforetagendets samtykke udsendes af andre eller på anden måde  

 fremføres offentligt.
Udsendelsen må heller ikke uden samtykke affotograferes  

 eller optages på bånd, film eller anden indretning, der kan gengive den.
 Stk. 2. Er en udsendelse affotograferet eller optaget som anført i  

 stk. 1, må den ikke uden foretagendets samtykke overføres til anden  

 indretning, der kan gengive den, eller spredes til almenheden, før 50 år er  

 forløbet efter udgangen af det år, da udsendelsen fandt sted.
Stk. 3. Bestemmelserne i § 11, stk. 2, § 12, stk. 1 og stk. 2, nr.  

 4, § 15, § 19, stk. 1 og 2, §§ 21, 22 og 25, § 27, stk. 1 og 3, §§ 28, 31,  

 32, 33 og § 36, stk. 2, finder tilsvarende anvendelse på radio- og  

 fjernsynsudsendelser.
Bestemmelsen i § 19, stk. 1, finder kun anvendelse på  

 de i stk. 2 nævnte udsendelser, når disse for første gang er solgt eller på  

 anden måde overdraget af rettighedshaveren eller med dennes samtykke inden  

 for Det Europæiske Økonomiske Samarbejdsområde.
Fremstillere af fotografiske billeder § 70. Den, som fremstiller et fotografisk billede (fotografen),  

 har eneret til at råde over billedet ved at fremstille eksemplarer af det og  

 ved at gøre det tilgængeligt for almenheden.
 Stk. 2. Retten til et fotografisk billede varer, indtil 50 år er  

 forløbet efter udgangen af det år, da billedet blev fremstillet.
Stk. 3. Bestemmelserne i § 2, stk. 2 og 3, §§ 3, 7, 9 og 11, § 12,  

 stk. 1 og stk. 2, nr. 4, §§ 13-16, § 17, stk. 3, § 18, stk. 1 og 2, § 19,  

 stk. 1 og 2, §§ 20, 21 og 23, § 24, stk. 1 og 2, §§ 25, 27, 28, 30, 31,  

 33-35, § 36, stk. 2, §§ 39-47, 49-58 og §§ 60-62 finder tilsvarende  

 anvendelse på fotografiske billeder.
Er et fotografisk billede genstand for  

 ophavsret efter § 1, kan denne også gøres gældende.
 Fremstillere af kataloger m.v.
§ 71. Kataloger, tabeller og lignende arbejder, der sammenstiller  

 et større antal oplysninger, må ikke eftergøres uden samtykke fra den, som  

 har fremstillet dem, før 10 år er forløbet efter udgangen af det år, da  

 arbejdet blev offentliggjort.
Beskyttelsen ophører dog senest, når 15 år er  

 forløbet efter udgangen af det år, da arbejdet blev fremstillet.
 Stk. 2. Er arbejder af den nævnte art eller dele deraf genstand  

 for ophavsret eller anden beskyttelse, kan denne også gøres gældende.
 Stk. 3. Bestemmelserne i §§ 6-9, § 11, stk. 2, § 12, stk. 1 og  

 stk. 2, nr. 4, §§ 13-17, § 18, stk. 1 og 2, §§ 22, 27, 28, 30-35, § 36, stk.  

 2, §§ 47 og 49-52 finder tilsvarende anvendelse på kataloger m.v.
Pressemeddelelser § 72. Pressemeddelelser, som efter aftale leveres fra udenlandske  

 nyhedsbureauer eller fra korrespondenter i udlandet, må ikke uden modtagerens  

 samtykke gøres tilgængelige for almenheden gennem presse, radio eller på  

 anden lignende måde før 12 timer efter, at de er blevet offentliggjort i  

 Danmark.
Kapitel 6 Forskellige bestemmelser Titelbeskyttelse m.v.
 § 73. Et litterært eller kunstnerisk værk må ikke gøres  

 tilgængeligt for almenheden under en titel, et pseudonym eller et mærke, som  

 er egnet til at fremkalde forveksling med et tidligere offentliggjort værk  

 eller dets ophavsmand.
 Stk. 2. Har offentliggørelsen af det tidligere offentliggjorte  

 værk fundet sted mindre end 3 måneder forud for en udgivelse af det andet  

 værk, finder bestemmelsen i stk. 1 ikke anvendelse, medmindre forveksling må  

 antages at være tilsigtet.
Signering af kunstværker § 74. På et kunstværk må kunstnerens navn eller mærke ikke  

 anbringes af andre end kunstneren selv, medmindre denne har givet sit  

 samtykke hertil.
 Stk. 2. Kunstnerens navn eller mærke må ikke i noget tilfælde  

 påføres et eftergjort eksemplar, således at det kan forveksles med  

 originalen.
Ideelle rettigheder efter ophavsrettens udløb § 75. Selv om ophavsretten er udløbet, må et litterært eller  

 kunstnerisk værk ikke ændres eller gøres tilgængeligt for almenheden i strid  

 med § 3, stk. 1 og 2, hvis kulturelle interesser herved krænkes.
Kapitel 7 Retshåndhævelse Straf § 76. Med bøde straffes den, som forsætligt eller groft uagtsomt 1) overtræder § 2 eller § 3, 2) overtræder §§ 65, 66, 67, 69, 70 eller 71, 3) overtræder § 11, stk. 2, § 60 eller §§ 72-75, 4) undlader at fremsende opgørelse efter § 38, stk. 6, 5) undlader at lade sig anmelde eller undlader at meddele oplysninger til  

 fællesorganisationen efter § 41, stk. 1, og § 46, 1. pkt., eller undlader at  

 føre eller opbevare regnskaber i henhold til § 45 eller 6) overtræder forskrifter, der er givet efter § 61, stk. 2.
Stk. 2. Er en forsætlig overtrædelse af de i stk. 1, nr. 1 og 2,  

 nævnte bestemmelser begået ved erhvervsmæssigt at fremstille eller blandt  

 almenheden sprede eksemplarer af værker eller frembringelser, der beskyttes  

 efter §§ 65-71, kan straffen under særlig skærpende omstændigheder stige til  

 hæfte eller fængsel indtil 1 år.
Særlig skærpende omstændigheder anses  

 navnlig for at foreligge, hvis overtrædelsen vedrører et betydeligt antal  

 eksemplarer, eller hvis der ved overtrædelsen tilsigtes en betydelig vinding.
 § 77. Når eksemplarer af værker eller frembringelser, der  

 beskyttes efter §§ 65-71, er fremstillet uden for Danmark under sådanne  

 omstændigheder, at en tilsvarende fremstilling i Danmark ville være i strid  

 med loven, straffes med bøde den, som forsætligt eller groft uagtsomt  

 indfører sådanne eksemplarer med henblik på at gøre dem tilgængelige for  

 almenheden.
 Stk. 2. Bestemmelsen i § 76, stk. 2, finder tilsvarende anvendelse  

 på forsætlige overtrædelser af bestemmelsen i stk. 1.
 § 78. Med bøde straffes den, som forsætligt eller groft uagtsomt  

 omsætter eller i kommercielt øjemed besidder midler, hvis eneste formål er at  

 lette ulovlig fjernelse eller omgåelse af tekniske indretninger, som måtte  

 være anvendt til at beskytte et edb-program.
 Stk. 2. Bestemmelsen i stk. 1 finder tilsvarende anvendelse på  

 andre værker i digitaliseret form.
 § 79. I forskrifter, der udstedes efter § 16, § 31, stk. 2, § 42,  

 stk. 4, § 43, stk. 2, § 44, stk. 2, § 45, stk. 2, og § 47, stk. 2, kan der  

 fastsættes straf af bøde for overtrædelse af bestemmelser i forskrifterne.
§ 80. Er en overtrædelse begået af et selskab, en forening, en  

 fond eller lignende, kan der pålægges den juridiske person som sådan  

 bødeansvar.
Er overtrædelsen begået af staten, en kommune eller et kommunalt  

 fællesskab, jf. § 60 i lov om kommunernes styrelse, kan der pålægges staten,  

 kommunen eller det kommunale fællesskab bødeansvar.
Påtale § 81. Overtrædelser, som omfattes af § 76, stk. 1, § 77, stk. 1,  

 eller § 79, påtales af den forurettede.
 Stk. 2. Efter ophavsmandens død kan overtrædelser af § 3 og af de  

 i medfør af § 61, stk. 2, givne forskrifter endvidere påtales af  

 ophavsmandens ægtefælle, slægtning i ret op- eller nedstigende linje eller  

 søskende.
Stk. 3. Efter ophavsmandens død kan overtrædelser af §§ 3 og 73-74  

 endvidere påtales af det offentlige.
Ved overtrædelser af § 3 kan offentlig  

 påtale dog kun finde sted, når kulturelle interesser må anses for krænket ved  

 overtrædelsen.
 Stk. 4. Overtrædelser af §§ 75 og 78 påtales af det offentlige.
 § 82. Overtrædelser, som omfattes af § 76, stk. 2, eller § 77,  

 stk. 2, påtales af det offentlige, når den forurettede begærer det.
 Stk. 2. Ransagning i sager om overtrædelse af bestemmelser i denne  

 lov sker i overensstemmelse med retsplejelovens regler om ransagning i sager,  

 som efter loven kan medføre frihedsstraf.
Erstatning og godtgørelse § 83. Den, som forsætligt eller uagtsomt overtræder en af de i §§  

 76 og 77 nævnte bestemmelser, har pligt til at udrede rimeligt vederlag for  

 udnyttelsen samt erstatning for den yderligere skade, som overtrædelsen måtte  

 have medført.
Stk. 2. Selv om overtrædelsen er begået i god tro, kan der  

 tilkendes den forurettede vederlag og erstatning efter bestemmelsen i stk. 1,  

 i det omfang det skønnes rimeligt.
Vederlaget og erstatningen kan dog ikke  

 overstige den ved overtrædelsen indvundne fortjeneste.
 Stk. 3. En ophavsmand, fotograf eller udøvende kunstner, hvis ret  

 er krænket ved retsstridigt forhold, har krav på godtgørelse for  

 ikkeøkonomisk skade.
 Inddragelse m.v.
 § 84. Når eksemplarer af værker eller frembringelser, der  

 beskyttes efter §§ 65-71, er fremstillet, indført eller gjort tilgængelige  

 for almenheden i Danmark i strid med denne lov eller med forskrifter givet  

 efter § 61, stk. 2, kan det ved dom bestemmes, at eksemplarerne skal  

 inddrages til fordel for den forurettede eller overdrages til ham mod et  

 vederlag, der ikke overstiger fremstillingsomkostningerne.
Stk. 2. I stedet for inddragelse eller overdragelse kan det  

 bestemmes, at eksemplarerne helt eller delvis skal tilintetgøres eller på  

 anden måde gøres uanvendelige til ulovlig brug.
Hvis det under hensyn til  

 eksemplarernes kunstneriske eller økonomiske værdi eller omstændighederne i  

 øvrigt skønnes rimeligt, kan retten tillade, at de fremstillede eksemplarer  

 gøres tilgængelige for almenheden mod erstatning og godtgørelse til den  

 forurettede.
 Stk. 3. Bestemmelserne i stk. 1 og 2 finder tilsvarende anvendelse  

 på tryksatser, klicheer, forme og andet, som kan tjene til ulovlig  

 fremstilling eller brug af værket eller frembringelsen.
 Stk. 4. Bestemmelserne i stk. 1-3 kan ikke bringes i anvendelse  

 over for den, som i god tro har erhvervet eksemplarer til privat brug.
 Stk. 5. Bygninger kan ikke kræves inddraget eller tilintetgjort i  

 medfør af stk. 1 og 2.
Kapitel 8 Lovens anvendelsesområde Ophavsret § 85. Lovens bestemmelser om ophavsret gælder for 1) værker af danske statsborgere eller personer, der er bosat i Danmark, 2) værker, som er udgivet første gang i Danmark, eller som er udgivet  

 første gang samtidig i Danmark og i et andet land, 3) filmværker, hvis producent har sit hovedsæde eller er bosat i Danmark, 4) bygningsværker, som er beliggende i Danmark, og 5) kunstværker, som er indføjet i bygninger eller anlæg i Danmark.
 Stk. 2. Ved anvendelsen af stk. 1, nr. 2, anses samtidig udgivelse  

 at have fundet sted, såfremt værket efter udgivelse i et andet land inden 30  

 dage udgives i Danmark.
 Stk. 3. Ved anvendelsen af stk. 1, nr. 3, anses, når andet ikke er  

 oplyst, den som producent, hvis navn på sædvanlig måde er angivet på filmen.
 Stk. 4. Bestemmelsen i § 38 gælder for værker af personer, der er  

 statsborgere i eller bosat i et land inden for Det Europæiske Økonomiske  

 Samarbejdsområde.
Stk. 5. Bestemmelsen i § 64 gælder for offentliggørelser eller  

 udgivelser, som er foretaget af 1) personer, der er statsborgere i eller bosat i et land inden for Det  

 Europæiske Økonomiske Samarbejdsområde, eller 2) selskaber, der har hovedsæde i et land inden for Det Europæiske  

 Økonomiske Samarbejdsområde.
 Stk. 6. Bestemmelserne i §§ 73-75 gælder for ethvert værk.
Andre rettigheder § 86. Bestemmelserne i §§ 65, 66 og 68 gælder for fremførelser og  

 lydoptagelser, som har fundet sted i Danmark.
 Stk. 2. Bestemmelserne i §§ 65 og 66 om optagelse og eftergørelse  

 gælder dog for alle lydoptagelser.
 Stk. 3. Bestemmelsen i § 67 gælder for billedoptagelser, der har  

 fundet sted i et land inden for Det Europæiske Økonomiske Samarbejdsområde.
Stk. 4. Bestemmelsen i § 69 gælder for 1) radio- og fjernsynsudsendelser, som har fundet sted i Danmark, og 2) radio- og fjernsynsforetagender, der har hovedsæde i Danmark.
Stk. 5. Bestemmelsen i § 70 finder anvendelse på 1) fotografier fremstillet af personer, der er statsborgere i eller bosat  

 i et land inden for Det Europæiske Økonomiske Samarbejdsområde, og 2) fotografier, som er indføjet i bygninger eller anlæg i et land inden  

 for Det Europæiske Økonomiske Samarbejdsområde.
Stk. 6. Bestemmelsen i § 71 gælder for kataloger m.v., som er  

 fremstillet af 1) personer, der er statsborgere i eller bosat i et land inden for Det  

 Europæiske Økonomiske Samarbejdsområde, eller 2) selskaber, der har hovedsæde i et land inden for Det Europæiske  

 Økonomiske Samarbejdsområde.
 Stk. 7. Bestemmelserne i stk. 6 finder tilsvarende anvendelse på  

 pressemeddelelser som nævnt i § 72.
Særlige bestemmelser om radio- og fjernsynsudsendelser via  

 satellit § 87. Radio- og fjernsynsudsendelser via satellit anses for at  

 finde sted i Danmark, hvis de programbærende signaler, som er bestemt til  

 modtagning af almenheden, under et radio- eller fjernsynsforetagendes kontrol  

 og ansvar her i landet indføres i en ubrudt sendekæde, der leder til  

 satellitten og ned mod Jorden.
 Stk. 2. Udsendelser via satellit anses også for at finde sted i  

 Danmark, hvis indførelsen i sendekæden sker i et land, som ikke er medlem af  

 Det Europæiske Økonomiske Samarbejdsområde, og som ikke har det  

 beskyttelsesniveau, der er fastlagt i kapitel II i Rådets direktiv 93/83/EØF  

 af 27. september 1993 om samordning af visse bestemmelser vedrørende  

 ophavsrettigheder og ophavsretsbeslægtede rettigheder i forbindelse med  

 radio- og tv-udsendelse via satellit og viderespredning pr. kabel, i følgende  

 tilfælde:
1) Hvis de programbærende signaler sendes til satellitten fra en  

 uplinkstation her i landet.
Rettigheder efter §§ 2, 64 og 65-73 kan da gøres  

 gældende over for den, som driver stationen.
2) Hvis der ikke benyttes en uplinkstation i en EØS-medlemsstat, og et  

 radio- eller fjernsynsforetagende, der har sit hovedsæde her i landet, har  

 foranlediget indførelsen i sendekæden.
Rettigheder efter §§ 2, 64 og 65-73  

 kan da gøres gældende over for foretagendet.
 Lovens anvendelse i forhold til andre lande m.v.
 § 88. Under forudsætning af gensidighed kan ved kgl. anordning  

 anvendelsen af lovens bestemmelser udvides i forhold til andre lande.
 Stk. 2. Endvidere kan loven ved kgl. anordning gøres anvendelig på  

 værker, som først er udgivet af mellemfolkelige organisationer, samt på  

 ikkeudgivne værker, som sådanne organisationer har ret til at udgive.
Kapitel 9 Ikrafttrædelses- og overgangsbestemmelser § 89. Loven træder i kraft den 1. juli 1995.
Stk. 2. Samtidig ophæves 1) lov om ophavsretten til litterære og kunstneriske værker, jf.  

 lovbekendtgørelse nr. 1170 af 21. december 1994, og 2) lov om retten til fotografiske billeder, jf. lovbekendtgørelse nr. 715  

 af 8. september 1993.
 Stk. 3. Regler, der er udstedt efter de hidtidige love, forbliver  

 i kraft, indtil de ophæves eller afløses af regler udstedt efter denne lov.  

 Overtrædelse af reglerne straffes efter de hidtil gældende regler.
 Stk. 4. Forslag til revision af lovens §§ 39-46 fremsættes for  

 Folketinget i folketingsåret 1995-96.
 § 90. Loven gælder også for værker og frembringelser m.v., som er  

 frembragt før lovens ikrafttræden.
Stk. 2. Loven gælder ikke for udnyttelseshandlinger, der er  

 afsluttet, eller rettigheder, der er erhvervet før lovens ikrafttræden.  

 Eksemplarer af værker eller frembringelser m.v. kan fortsat spredes til  

 almenheden og vises offentligt, hvis de lovligt er fremstillet på et  

 tidspunkt, da en sådan spredning eller visning var tilladt.
Bestemmelserne i  

 § 19, stk. 2 og 3, skal dog altid finde anvendelse på udlejning og udlån, som  

 foretages efter lovens ikrafttræden.
 Stk. 3. Er der før lovens ikrafttræden påbegyndt en  

 eksemplarfremstilling eller foretaget væsentlige forberedelser til at  

 fremstille eksemplarer af værker eller frembringelser m.v., som ikke var  

 beskyttet efter de hidtil gældende bestemmelser, kan eksemplarfremstilling i  

 nødvendig og sædvanlig udstrækning afsluttes inden for de planlagte rammer,  

 dog senest den 1. januar år 2000. Eksemplarer, som fremstilles på grundlag af  

 bestemmelsen i 1. pkt., kan spredes til almenheden og vises offentligt.  

 Bestemmelsen i stk. 2, 3. pkt., finder tilsvarende anvendelse.
 Stk. 4. Indgår værker og frembringelser m.v. i en optagelse, der  

 er foretaget med henblik på udsendelse i radio og fjernsyn, og som er  

 fremstillet på et tidspunkt, hvor de nævnte værker og frembringelser ikke var  

 beskyttet, eller som er fremstillet i henhold til stk. 3, kan sådanne  

 optagelser fortsat anvendes til udsendelse i radio og fjernsyn indtil den 1.  

 januar år 2000. Bestemmelsen i 1. pkt. finder tilsvarende anvendelse på  

 offentlig fremførelse af filmoptagelser.
Stk. 5. Hvis beskyttelsestiden for et værk eller en frembringelse  

 m.v. ved anvendelse af de nye bestemmelser bliver kortere, end den ville have  

 været efter de hidtil gældende bestemmelser, anvendes de hidtil gældende  

 bestemmelser.
Bestemmelsen i § 63, stk. 4, skal dog altid finde anvendelse.
 § 91. Bestemmelserne i §§ 54, 55, 56 og 58 finder ikke anvendelse  

 på aftaler, der er indgået før den 1. juli 1995.
 Stk. 2. Bestemmelsen i § 65, stk. 3, finder også anvendelse på  

 aftaler, der er indgået før den 1. juli 1995.
 Stk. 3. Bestemmelserne i § 30, stk. 5, og § 87, stk. 2, finder  

 ikke anvendelse på aftaler, som er indgået før den 1. januar 1995, førend den  

 1. januar 2000.
 Stk. 4. Bestemmelsen i § 59 gælder ikke for edb-programmer, der er  

 frembragt før den 1. januar 1993.
 Stk. 5. Bestemmelsen i § 70 finder ikke anvendelse på fotografiske  

 billeder, der er fremstillet før den 1. januar 1970.
 § 92. De i henhold til ældre lovgivning givne særlige privilegier  

 og forbud forbliver i kraft.
 § 93. Loven gælder ikke for Færøerne og Grønland, men kan ved kgl.  

 anordning sættes helt eller delvis i kraft for Færøerne og Grønland med de  

 afvigelser, som de særlige færøske eller grønlandske forhold tilsiger.
 (* 1) Loven indeholder bestemmelser, der gennemfører Rådets direktiv  

 92/100/EØF, EF-Tidende 1992 L 346, s. 61, direktiv 93/83/EØF, EF-Tidende 1993  

 L 248, s. 15, og direktiv 93/98/EØF, EF-Tidende 1993 L 290, s. 9.
