N.1 Anvisningssalg N.2 Brugtvaremoms N.3 Busmoms (turistkørsel mv.) N.4 Byggemoms N.5 Køreskoler N.6 Motorkøretøjer N.7 Rideklubber og rideskoler N.8 Servering af spise- og drikkevarer N.9 Stutterivirksomhed samt trav- og galoptræning N.1 Anvisningssalg N.1.1 Generelt Efter § 11 skal registrerede virksomheder betale moms ved afsætning af  

 varer, herunder afsætning af brugte varer, som virksomheden har indkøbt eller  

 modtaget i bytte ved salg af varer eller momspligtige ydelser.
Virksomheden  

 skal endvidere betale moms ved afsætning af varer, herunder brugte varer, som  

 virksomheden har modtaget i kommission, såvel fra registrerede og ikke  

 registrerede virksomheder som fra private.
Ved anvisningssalg forstås det forhold, at en virksomhed formidler varer  

 solgt i ejerens navn og for dennes regning.
I sådanne tilfælde skal  

 forhandleren (anviseren) betale moms af den betaling i form af  

 anvisningsprovision (mæglersalær), som den pågældende forhandler beregner sig  

 for at formidle salget mellem køber og sælger.
For at en virksomheds medvirken ved salg kan godkendes som anvisningssalg,  

 skal visse betingelser være opfyldt.
I det følgende omtales reglerne for  

 forskellige varer.
N.1.2 Særlige varegrupper N.1.2.1 Brugte campingvogne/lystfartøjer Følgende betingelser skal være opfyldt, for at salget kan godkendes som  

 anvisningssalg:
a.
Salget af den brugte campingvogn/lystfartøj skal ske i ejerens navn og  

 for dennes regning på grundlag af en mellem ejeren og forhandleren skriftlig  

 indgået anvisningsaftale.
Anvisningsaftalen, der skal opbevares hos  

 forhandleren, skal bl.a. indeholde oplysning om, at ejeren af den brugte  

 campingvogn/lystfartøj har fuld dispositionsret og ejendomsret i relation til  

 forhandleren, indtil handlen med køberen er afsluttet.
Forhandleren har  

 derfor ikke adgang til at belåne den brugte campingvogn/lystfartøj, ligesom  

 den pågældende campingvogn/lystfartøj ikke må tjene som sikkerhed eller  

 garanti for udbetalingen ved ejerens køb af en anden campingvogn/lystfartøj  

 hos forhandleren.
b.
Ved brug af forhandlerens slutsedler, kontrakter og andre  

 salgsdokumenter må forhandleren ikke fremtræde som sælger af den brugte  

 campingvogn/lystfartøj.
Det skal på tydelig måde i salgsdokumenterne  

 tilkendegives køberen, at handelen indgås med ejeren af den brugte  

 campingvogn/lystfartøj.
Ved brug af neutrale slutsedler og andre  

 salgsdokumenter skal dokumenterne ud over navn og adresse mv. på sælger og  

 køber også indeholde navn og adresse på forhandleren.
c.
Forhandleren må ikke over for køber påtage sig ansvaret eller yde  

 garanti for det solgte.
Køber skal i salgsdokumentet gøres opmærksom på, at  

 forhandleren ikke har ansvaret eller yder garanti for det solgte.
d.
Hvis forhandleren skal foretage reparationer eller lignende på den  

 indsatte campingvogn/lystfartøj, skal der for disse ydelser ske særskilt  

 fakturering til køber eller sælger.
Tilsvarende gælder, hvis forhandleren  

 leverer yderligere udstyr i forbindelse med anvisningssalget.
Reparationer og  

 salg af ekstraudstyr skal således på normal måde medregnes i forhandlerens  

 momspligtige omsætning.
e.
Ved et anvisningssalg må der ikke indgå brugte effekter som delvis  

 betaling, medmindre dette er skriftligt aftalt med ejeren af den brugte  

 campingvogn/lystfartøj og på betingelse af, at ejeren herefter overtager de  

 pågældende brugte effekter.
f.
Forhandleren er berettiget til selv at medvirke ved finansieringen af  

 et anvisningssalg, herunder at påtage sig forpligtelser som  

 selvskyldnerkautionist over for banker mv.
I disse tilfælde skal det  

 eksemplar af anvisningsaftalen, der opbevares hos forhandleren, påføres  

 oplysning herom.
N.1.2.2 Brugte, ægte tæpper En virksomheds medvirken ved salg af brugte ægte tæpper kan behandles som  

 anvisningssalg under iagttagelse af de retningslinier, der er omtalt  

 vedrørende brugte campingvogne/lystfartøjer.
 Følgende salgsordning er anerkendt som anvisningssalg:
 Ved modtagelsen af et ægte tæppe fra en privat sælger foretager  

 virksomheden en vurdering med henblik på at fastsætte en pris på tæppet, der  

 placeres i en afdeling af virksomhedens udstillingslokale, som benævnes  

 "anvisningssalg fra privat til privat".
 Der oprettes en skriftlig aftale mellem den private sælger og virksomheden  

 indeholdende følgende punkter:
- risikoen for tæppets hændelige undergang forbliver hos den private  

 sælger, - den private sælger er berettiget til at tage tæppet tilbage fra  

 udstillingen, ændre prisen osv., og - virksomheden er berettiget til at tilbagelevere tæppet til den private  

 sælger.
Købsaftalen vil blive indgået direkte mellem den private sælger og køber.  

 Til brug herfor udarbejdes en aftaleformular, hvori det tilkendegives, at der  

 er tale om anvisningssalg, og at virksomheden ikke hæfter for det solgte  

 tæppe.
Når købesummen er berigtiget over for sælger, får virksomheden 30% af  

 prisen som betaling for bistand ved salget, herunder vurderingen af tæppet.
 Se endvidere Dep.816.
N.1.2.3 Mønter mv. på auktion i foreninger og klubber Salget foregår ved, at foreningen opsætter mønter på auktionslister med  

 angivelse af medlemmets (møntens ejer) medlemsnummer.
Ejeren sælger herefter  

 mønterne personligt eller ved stedfortræder.
Foreningen beregner sig et salær  

 på en vis procentdel af salgsprisen.
Salget kan betragtes som anvisningssalg, hvis sælgeren (ejeren) ikke er  

 registreret for handel med tilsvarende varer, og følgende regler er  

 overholdt.
Foreningen skal således alene betale moms af salæret.
a.
Salget foregår direkte mellem medlemmerne.
Sælger opråber det udbudte  

 og opkræver betaling mod udlevering af det solgte.
Sælger kan dog give  

 foreningen skriftlig fuldmagt til at optræde som stedfortræder.
b.
Foreningen formidler salget ved opsætning/udgivelse af lister med  

 angivelse af de enkelte sælgeres medlemsnummer.
Foreningen udsteder faktura  

 til sælger på formidlingssalæret, men må ikke udstede regning på det solgte.
c.
Foreningen har intet ansvar for fejl og mangler ved det solgte.
d.
Udsteder sælger en regning, skal denne være adresseret til køber.
e.
Optræder foreningen som stedfortræder, skal der udstedes dags dato  

 kvittering ved opkrævning af betaling fra køber.
Både den private sælgers og  

 den private købers navn, men ikke foreningens, skal anføres på kvitteringen.
f.
Foreningen skal opbevare kopier af dags dato kvitteringerne.
 Hvis sælger (ejer) er registreret for handel med tilsvarende varer, eller  

 hvis foreningen sælger mønter fra egen beholdning, skal der betales moms af  

 det fulde beløb, som køber betaler.
 Reglerne kan også anvendes for frimærkeforeninger og lignende, der på  

 tilsvarende måde sælger andre brugte varer.
 Se endvidere Dep.1000.
N.1.2.4 Dubletcirkulation af frimærker Dubletcirkulation af frimærker kan betragtes som anvisningssalg, således  

 at der kun skal betales moms af foreningens salær, hvis følgende betingelser  

 er opfyldt:
a.
Sælgeren (ejeren) må ikke være registreret for handel med tilsvarende  

 varer.
b.
Salget skal foregå direkte mellem medlemmerne.
Frimærkerne opsættes i  

 dublethæfter, som forsynes med et omslag.
Kun disse hæfter må bruges.
Ejeren  

 skal give anvisningslederen skriftlig fuldmagt, der skal specificere hæfterne  

 med ejerens egne løbenumre, der også skal fremgå af hæfteomslaget.
Ejerens  

 navn og 6-cifrede medlemsnummer skal fremgå af fuldmagten og af hæfternes  

 omslag.
Anvisningslederen udsteder faktura til sælger (ejeren) på  

 formidlingssalæret, men må ikke udstede regning på det solgte.  

 Anvisningslederen påfører et overordnet registreringsnummer på hvert hæfte,  

 og disse numre gentages på fuldmagten.
c.
Klubben har intet ansvar for fejl og mangler ved det solgte.
Klubben må  

 dog godt tegne en forsikring til dækning af risikoen ved brand, tyveri og  

 vandskade under cirkulationen af hæfterne.
d.
Udsteder sælger en regning, skal den være adresseret til køber.
e.
Ved udtagelse af frimærker skal køberen i det tomme felt i hæftet  

 markere, at det er køber, som har udtaget det pågældende mærke.  

 Identifikationen kan ske ved navn, medlemsnummer eller initialer.
Ved  

 afregningen med sælger, skal de tomme felter annulleres.
f.
Ved cirkulation pakkes hæfterne i en æske eller lignende med angivet  

 antal hæfter, hvis numre anføres på en indholdsliste.
g.
Køber skal, foruden markeringen i de enkelte felter, udfylde en linie  

 på omslagets bagside med navn, samlet køb og 6-cifret medlemsnummer.
h.
Når hæftet har cirkuleret, og anvisningslederen skal afregne med  

 sælgeren (ejeren), fjernes omslaget fra hæftet, og omslaget opbevares, sammen  

 med alt andet materiale i æsken bortset fra selve hæftet, hos  

 anvisningslederen i 5 år.
 Se endvidere Dep.872.
N.1.2.5 Husflidsprodukter Pensionisters salg af husflidsprodukter gennem Bette-Nøk butikkerne kan  

 betragtes som anvisningssalg, således at butikken alene skal betale moms af  

 anvisningsprovisionen, såfremt følgende betingelser er overholdt:
a.
Sælgeren (pensionisten) må ikke være registreret for handel med  

 tilsvarende varer.
b.
Salget skal foregå direkte mellem den private sælger og køber.
Sælger  

 kan dog give Bette-Nøk butikken skriftlig fuldmagt til at optræde som  

 stedfortræder.
c.
Bette-Nøk butikken formidler salget og udsteder faktura til sælgeren på  

 anvisningsprovisionen, men må ikke udstede regning på det solgte.
d.
Butikken har intet ansvar for fejl og mangler ved det solgte.
e.
Udsteder pensionisten regning, skal regningen være adresseret til  

 køberen.
f.
Optræder butikken som stedfortræder, skal der udstedes dags dato  

 kvittering ved opkrævning af betaling fra køber.
Både den private sælgers og  

 købers navn, men ikke butikkens, skal anføres på kvitteringen.
 Se endvidere Dep.1103.
N.1.2.6 Brevduer Brevdueklubber, som afholder auktioner over brevduer for klubben selv,  

 skal registreres.
I nogle tilfælde afholdes auktion over duer ved et medlems ophør med  

 brevduesport.
Sådanne auktioner afholdes enten af foreningen, eller af  

 medlemmet eller dets efterladte i foreningens lokaler.
 Disse auktioner kan betragtes som anvisningssalg, hvis følgende  

 betingelser er opfyldt:
a.
Sælger (ejeren) må ikke være registreret for handel med tilsvarende  

 varer.
b.
Salget skal foregå direkte mellem sælger og køber.
Sælger foretager  

 opråb af det udbudte og opkræver betaling mod udlevering af det solgte.  

 Sælger kan dog give foreningen en skriftlig fuldmagt til at optræde som  

 stedfortræder.
c.
Foreningen har intet ansvar for fejl og mangler ved det solgte.
d.
Udsteder sælger regning, skal denne være adresseret til køber.
e.
Optræder foreningen som stedfortræder, skal der udstedes dags dato  

 kvittering ved opkrævning af betaling fra køber.
Både sælgers og købers navn,  

 men ikke foreningens, skal anføres på kvitteringen.
N.2 Brugtvaremoms N.2.1 Gældende regler Efter § 2, stk. 1, der har været gældende siden lovens ikrafttræden i  

 1967, omfatter momspligten også brugte varer.
 Registrerede virksomheder skal således betale moms efter lovens  

 almindelige bestemmelser ved salg af brugte varer.
Ved køb af brugte varer fra andre registrerede virksomheder finder de  

 almindelige fradragsregler anvendelse.
Derimod er der ingen fradragsret, når  

 registrerede virksomheder indkøber varer fra private, fx antikvitetshandleres  

 opkøb af varer fra privatpersoner med henblik på videresalg.
Ved videresalget  

 skal virksomheden beregne moms af den fulde salgspris, og da der ingen  

 fradragsret er, opstår en slags dobbeltmomsning.
 I momsloven findes kun en brugtmomsordning for videresalg af brugte biler,  

 se N.6.2.2.1.2.
6. momsdirektiv indeholder i artikel 32 en bestemmelse om, at Rådet inden  

 december 1977 skulle have vedtaget en brugtmomsordning.
Medlemsstaterne kunne  

 indtil da opretholde deres gældende brugtmomsordning, men ikke indføre nye  

 ordninger.
 I Danmark har man således kunnet opretholde brugtmomsordninger for biler,  

 men ikke indføre en brugtmomsordning for andre varegrupper.
I 1989 fremlagde Kommissionen et nyt forslag til afløsning for det i 1978  

 til Rådet fremsendte forslag - 7. direktiv - om en særordning vedrørende  

 brugte genstande, kunstgenstande, antikviteter og samlerobjekter.
Forslaget  

 har været genstand for drøftelser under adskillige formandsskaber og har  

 undergået forskellige ændringer.
 For indeværende tegner sig følgende ordning:
Den foreslåede momsordning for brugte varer mv. vil indebære, at  

 mellemhandlere, der køber brugte varer af private, kommer til at ligestille  

 sådanne køb med køb fra erhvervsdrivende.
Da der kun pålægges moms af  

 mellemhandlerens fortjeneste (margensystemet), undgår man på denne måde en  

 dobbeltmomsning.
 Forslaget vedrører den nationale handel, handel over de interne grænser i  

 EF og handel med tredjelande.
N.2.2 Den foreslåede ordning Den foreslåede ordning vedrører mellemhandleres køb af brugte varer,  

 kunstgenstande og antikviteter, hvor der efter momsloven i dag ikke kan  

 påføres moms på regningen, og hvor der derfor ikke kan ske fradrag for  

 købsmoms.
Ved videresalget er det således tanken, at mellemhandleren kun skal  

 pålægge moms af sin avance.
Denne avancemoms må ikke fremgå af  

 mellemhandlerens faktura.
Mellemhandlere vil dog altid kunne vælge den normale ordning, dvs. pålægge  

 fuld moms på videresalget, hvis hans køber ønsker dette.
Dette kan være  

 tilfældet, hvis køberen er en erhvervsdrivende, der ønsker at fratrække  

 momsbeløbet.
Sælger mellemhandleren brugte varer mv. til andre EF-lande, pålægges der  

 avancemoms i salgslandet.
Ved eventuel videresalg i et andet EF-land er det  

 herefter meningen, at der pålægges yderligere avancemoms efter dette lands  

 momssats.
 Virksomheder, der sælger til andre EF-lande, skal dog altid kunne lade sig  

 registrere i forbrugslandet, således at der ville skulle erlægges moms med  

 det pågældende lands sats.
 Ved eksport af brugte varer mv. til steder uden for EF skal der ikke  

 betales moms af avancen.
N.2.2.1 Kunstnernes salg af egne kunstværker Det foreslås endvidere, at medlemslandene kan anvende deres reducerede  

 sats ved kunstneres salg af egne kunstgenstande, eller at medlemslande, der  

 ikke ønsker at anvende en reduceret sats, kan anvende et system, hvor  

 beskatningsgrundlaget reduceres.
Beskatningsgrundlaget må dog højst reduceres  

 således, at det svarer til, at der pålægges en momssats på 5%.  

 Beskatningsgrundlaget i Danmark vil således kunne reduceres til en femtedel.
 I Danmark pålægges kunstneres salg af egne kunstgenstande i dag ikke moms.  

 Til direktivteksten vil der blive føjet en erklæring fra Rådet og  

 Kommissionen om, at Danmark indtil vedtagelsen af direktivet om små og  

 mellemstore virksomheder (22. momsdirektiv) kan fortsætte med at fritage  

 leveringer af kunstgenstande, som foretages af kunstneren selv, op til de  

 maksima, der forventes fastsat i nævnte direktiv (formentlig ca. 40.000 -  

 45.000 ECU, dvs. en dansk grænse på for eksempel 350.000 kr.).
Danske kunstnere, der har en årsomsætning under dette beløb, skal ikke  

 pålægge moms af salget.
Kunstnere, der har et salg over dette beløb, vil  

 kunne reducere beskatningsgrundlaget til en femtedel af salgsprisen og  

 derefter pålægge 25% moms.
I sidstnævnte tilfælde vil kunstneren også have  

 fradrag for købsmoms.
 Kunsthandlere, der køber fra kunstnere, vil ved videresalget kunne vælge  

 at bruge brugtmomsordningen eller de almindelige momsregler.
N.2.2.2 Brugte transportmidler Medlemslandene vil i stedet for den generelle ordning, dvs. opkrævning af  

 avancemoms i momsovergangsperioden, kunne anvende et særligt brugtmomssystem  

 for visse transportmidler efter følgende principper:
- mellemhandleren kan trække momsresten (den endnu på varen hvilende moms)  

 fra det momsbeløb, der skal betales af salgsprisen, - momsresten beregnes på grundlag af den købspris, som mellemhandleren har  

 betalt, med den momssats, der gælder i den medlemsstat, hvor transportmidlet  

 er købt.
 I Danmark påtænker man at fortsætte med avancemoms  

 ("forskelsmoms") for salg af brugte motorkøretøjer, idet en større  

 del af beskatningen efter denne metode vil ske her i landet, end hvis Danmark  

 anvendte det generelle brugtmomssystem.
N.2.3 Udestående spørgsmål N.2.3.1 Import fra steder uden for EF Fra især en enkelt medlemsstats side har man været interesseret i, at der  

 skal kunne importeres kunstgenstande mv. til Fællesskabet, uden at der skal  

 betales importmoms.
 Baggrunden for dette ønske er at styrke det europæiske kunstmarked ved at  

 få så meget kunst som muligt ind i fællesmarkedet.
Alle medlemslandene bortset fra en enkelt har tidligere accepteret et  

 kompromisforslag, hvorefter importmomsen eller momsgrundlaget nedsættes,  

 således at momssatsen mindst svarer til 5%. Medlemslandene skulle anvende den  

 samme momssats for import af kunstgenstande, som de anvender ved kunstneres  

 salg af egne kunstværker.
Ordningen skulle endvidere gælde alle former for  

 import.
Ved videresalg vil en virksomhed, ligesom ved videresalg af køb fra  

 en kunstner, kunne vælge mellem margensystemet og de almindelige momsregler.
N.2.3.2 Velgørende organisationer Visse velgørende organisationer har rejst spørgsmål, om vedtagelse af 7.  

 momsdirektiv betyder, at Skatteministeriets bekendtgørelse nr. 321 af 13.  

 juni 1984 om fritagelse for merværdiafgift for visse genbrugsbutikker ikke  

 kan opretholdes.
 Efter bekendtgørelsen kan genbrugsbutikker, hvis overskud fuldt ud  

 anvendes til velgørende eller på anden måde almennyttige formål, fritages for  

 moms, hvis butikken kun sælger brugte varer, der er modtaget som gave, og når  

 butikken alene beskæftiger ulønnet, frivillig arbejdskraft.
 7. momsdirektiv har ingen bestemmelser om fritagelsesmuligheder, der i  

 øvrigt er reguleret i 6. momsdirektiv.
 Danmark er eneste medlemsstat, der momsfritager velgørende organisationers  

 butikker.
Der vil til Rådets mødeprotokol blive indsat en erklæring, der indebærer,  

 at Kommissionen på et tidspunkt vil tage spørgsmålet op, hvordan brugte  

 varer, der sælges fra visse genbrugsbutikker, skal pålægges moms efter 7.  

 momsdirektiv.
Indtil dette er sket, kan Danmark med nogenlunde sikkerhed  

 opretholde den gældende momsfritagelsesordning.
N.2.3.3 Forventet ikrafttræden Direktivforslaget forventes vedtaget i anden halvdel af 1993, men til  

 ikrafttræden formentlig tidligst 1. januar 1994.
N.3 Busmoms (turistkørsel mv.) N.3.1 Momspligt og registrering Dette afsnit vedrører primært den momsmæssige behandling af anden  

 erhvervsmæssig passagerkørsel med bus end rutekørsel, fx turistkørsel,  

 bestillingskørsel, "weekend-kørsel", éndagsture o.l., der er  

 momspligtig i henhold til momslovens § 2, stk. 3, litra f, 2. punktum.  

 Endvidere indeholder afsnittet visse regler for den momsmæssige behandling af  

 rutebilvirksomhed, hvis salg af rutekørsel er fritaget efter samme  

 bestemmelse.
 For at afgrænse den momspligtige turistkørsel fra den momsfri rutekørsel  

 skal det først i N.3.1.1 fastlægges, hvad der forstås ved rutekørsel.
N.3.1.1 Rutekørsel Ved rutekørsel i momslovens forstand forstås:
- al kørsel efter § 2 i lov om buskørsel, dvs. regelmæssig befordring af  

 personer i en bestemt trafikforbindelse, hvor på- eller afstigning sker inden  

 for forud fastsatte områder.
Omfattet af begrebet er både den nævnte  

 almindelige rutekørsel og speciel rutekørsel efter tilladelse, fx  

 skolekørsel, arbejdstagerkørsel og kørsel med handicappede.
- kørsel, der må sidestilles med almindelig rutekørsel, og som alene  

 afviger herfra ved at opfylde et kortvarigt trafikbehov.
Kørslen skal udføres  

 efter de takstbestemmelser, der normal gælder for det omhandlede område, og  

 efter en forud offentliggjort køreplan.
Sådan kørsel kræver tilladelse efter  

 busloven.
 - busbefordring af passagerer for jernbane- eller luftfartsselskaber, der  

 er ramt af trafikforstyrrelser.
For at opnå momsfritagelse for rutekørsel skal man enten kunne fremlægge  

 en tilladelse til rutekørsel, udstedt af den pågældende amtskommune i henhold  

 til busloven, eller tilladelse til anden buskørsel, udstedt af  

 Persontrafikrådet.
Kørsel i udlandet kræver en særlig tilladelse.
Ved en bus forstå et køretøj, der er indrettet til befordring af mere end  

 9 personer inkl. føreren.
Et køretøj, der oprindelig er konstrueret og  

 indrettet til befordring af mere end 9 personer inkl. føreren, men som er  

 indrettet til transport af handicappede personer i kørestole, anses ikke for  

 en bus i momslovens forstand.
Der skal derfor ikke betales moms af denne  

 kørsel, se Dep.873.
 Udlejning af busser med eller uden fører er momspligtig efter lovens § 2,  

 stk. 2, uanset om bussen anvendes til rutekørsel eller turistkørsel.  

 Rutekørsel for anden vognmand kan dog udføres momsfrit, hvis fakturaen  

 indeholder oplysninger om rutetilladelsens journalnummer og udstedelsesdato.
 Hvis rutebilvirksomheden har indtægter fra andet end personbefordring, fx  

 fra fragt, post og reklame, skal virksomheden registreres og betale moms af  

 disse ydelser.
N.3.1.2 Turistkørsel og anden buskørsel Det er her nødvendigt at skelne mellem pakkerejser og almindelige  

 busrejser.
Ved pakkerejser forstås et sammensat rejsearrangement, hvori der ud over  

 transportydelsen indgår andre varer og ydelser, fx overnatning, forplejning  

 og entréudgifter.
Hvis rejsen ud over transportydelsen alene  

 inkluderer overførsel med færge, er der ikke tale om en pakkerejse.
Salg/arrangement af pakkerejser og rejsebureauer og turistkontorers  

 oplysnings- og informationsvirksomhed mv. er momsfri i henhold til § 2, stk.  

 3, litra m.
Udfører virksomheden transportydelsen med egne eller lejede  

 busser, er der tale om momspligtig bustransport.
Ved almindelige busrejser forstås anden buskørsel end rutekørsel.
Salg af  

 almindelige busrejser er momspligtig i henhold til § 2, stk. 3, litra f, 2.  

 punktum, og der skal betales moms af denne kørsel efter momslovens  

 almindelige regler.
Virksomheder, der udelukkende udfører transporten med  

 fremmede vognmænd, kan beregne momsen efter en forenklet metode, se  

 N.3.2.1.1.
Idrætsklubber, der anvender egne busser, skal kun registreres og betale  

 moms, hvis der opkræves særskilt betaling for kørslen.
Er betalingen  

 symbolsk, og ydes der tilskud via kontingentbetalingen, skal der også betales  

 moms af tilskuddet.
N.3.1.3 Hyrevognskørsel Hyrevognskørsel efter taxameter og efter tilladelse fra den pågældende  

 kommunalbestyrelse eller fra Hyrevognsnævnet for Storkøbenhavn er momsfri  

 efter § 2, stk. 3, litra f, 1. punktum.
Dog er kørsel med småforsendelser mv.  

 uden ledsager momspligtig.
Der skal også betales moms af udbringning af varm  

 mad til pensionister, uanset om transporten foregår med eller uden ledsager,  

 da formålet med kørsel anses at være varetransport, jf. § 2, stk. 2 og Mn.661  

 og Mn.706.
N.3.2 Salgsmoms N.3.2.1 Turistkørsel mv.
 Den momspligtige værdi er betalingen for transportydelsen og eventuelle  

 yderligere ydelser, der indgår i arrangementet, fx servering.
Tilskud fra fx udenlandske supermarkeder, færgerederier mv. til  

 nedsættelse af prisen på transporten skal medregnes i den momspligtige værdi,  

 se Mn.1125. Det samme gælder provision til agenter o.l.
Tilskud til agenter  

 o.l. skal også medregnes i den momspligtige værdi.
 Ved opgørelse af den momspligtige værdi kan der ikke ske fradrag af  

 såkaldt bureaufortjeneste o.l., dvs. omkostninger som  

 turistvognmanden/rejsebureauet afholder i forbindelse med salg og  

 administration af éndags-indkøbsture.
N.3.2.1.1 Almindelige busrejser Ved salg af almindelige busrejser, dvs. andre busrejser end pakkerejser,  

 fx éndagsindkøbsture, skal der opkræves moms af det samlede vederlag,  

 der opkræves den rejsende, se dog N.3.2.1.3 om udlandsrejser og N.3.2.1.4 om  

 færgetransport.
Virksomheder, der udelukkende anvender fremmede vognmænd, kan opgøre  

 momstilsvaret efter en forenklet metode.
Opgørelsen kan baseres på en fiktiv  

 avance på 10%, således at købsmomsen kun omfatter det momsbeløb, der er  

 faktureret fra den vognmand, der har udført kørslen.
Salgsmomsen udgør et  

 beløb, der svarer til købsmomsen med et tillæg på 10%.
N.3.2.1.2 Pakkerejser Ved salg af pakkerejser, hvor transporten foregår med egne eller lejede  

 busser, skal momsen beregnes af en kalkuleret værdi af kørslen.
Denne værdi  

 skal principielt svare til det vederlag, man ville afkræve tredjemand for  

 tilsvarende kørsel, jf. § 8, stk. 2 og Dep.878.
 Hvis transportydelsen er købt hos en fremmed vognmand/underentreprenør,  

 anses salg af pakkerejser for momsfri rejsebureauvirksomhed, jf. § 2, stk. 3,  

 litra m og Dep.878.
Den lokale told- og skatteregion kan tillade, at busrejser, hvor der ud  

 over selve transporten indgår fortæring, kan behandles efter reglerne for  

 almindelige busrejser.
Det er en betingelse, at det samlede vederlag for  

 busrejsen medregnes ved opgørelsen af den momspligtige værdi.
Ved denne  

 ordning undgår turistvognmændene at skulle beregne moms af en kalkuleret  

 salgspris.
N.3.2.1.3 Udlandsrejser For busrejser til eller fra udlandet er det nødvendigt at foretage en  

 opdeling af vederlaget for den egentlige transportydelse i en del, der  

 vedrører den indenlandske transport, og en del, der vedrører den udenlandske  

 transport.
Der skal kun betales dansk moms af den del af vederlaget, der  

 vedrører den indenlandske transport.
Opdelingen foretages på grundlag af de  

 strækninger, som er tilbagelagt henholdsvis her i landet og i udlandet, se  

 Mn.1124.
 Eventuelle tillægspriser for påstigning andre steder end ved det faste  

 afgangssted medregnes i det samlede transportvederlag før opdelingen.
 Betaling for udflugtsture med samme busselskab under rejsen skal også  

 medregnes i det samlede transportvederlag før opdeling, se dog N.3.2.1.3.1 om  

 overliggedage.
Eksempel En vognmand fra Helsingør udfører eksempelvis en busrejse fra København  

 til Paris og retur således:
N.3.2.1.3.1 Overliggedage Ved overliggedage forstås dage i udlandet, hvor bussen har kørt mindre end  

 50 km om dagen.
Det samlede kørselsvederlag kan opdeles i en del, der vedrører ud- og  

 hjemtransporten, og en del, der vedrører overliggedage.
Vederlaget for  

 overliggedage kan holdes uden for beregningen af den del af  

 transportvederlaget, der vedrører den strækning, der er tilbagelagt i  

 Danmark.
Overliggedage skal kunne dokumenteres ved fartskriverskiver, og værdien af  

 en overliggerdag kan højst udgøre 80% af gennemsnitsvederlaget for en  

 køredag.
Se også Dep.880.
Eksempel En vognmand arrangerer en skitur til Østrig af 7 dages varighed, heraf 2  

 overliggedage.
Den samlede tilbagelagte strækning udgør 2.875 km, hvoraf 400  

 km er tilbagelagt i Danmark, og 75 km er fordelt på overliggedagene.
Værdien  

 af overliggedage kan beregnes på 2 måder:
 Beregningsmåde 1:
Den kalkulerede værdi for en køredag er beregnet til gennemsnitlig 2.500  

 kr. ekskl. moms.
Værdien af en overliggerdag kan herefter højst udgøre 2.000  

 kr. (80% af 2.500 kr.).
 Beregningsmåde 2:
 Vognmanden har afgivet et samlet tilbud for hele busturen uden nøjagtigt  

 at have udregnet værdien af køredage og overliggedage.
N.3.2.1.3.2 Tomkørsel Tomkørsel, dvs. kørsel uden passagerer, har kun momsmæssig relevans i  

 forbindelse med kørsel til udlandet.
Når kørselsvederlaget skal opgøres i momsfri og momspligtig kørsel, skal  

 eventuel tomkørsel ikke medregnes.
Den kørselsstrækning, der indgår i  

 beregningerne, er således kun den strækning, der transporteres passagerer på.
 Hvis en vognmand fra Slagelse eksempelvis udfører en busrejse fra  

 Helsingør til Paris, skal strækningen Slagelse-Helsingør ved rejsens start og  

 strækningen Helsingør-Slagelse ved rejsens afslutning ikke indgå i det  

 kilometerantal, der danner grundlag for beregningen af den andel af  

 vederlaget, der skal betales moms af.
N.3.2.1.4 Færgetransport For bustransport, der indbefatter overførsel med færge, vil en del af den  

 betaling, der afkræves passagererne, være betaling for overfarten.
 Det beløb, der afkræves kunden for færgetransport, herunder betaling til  

 færgeselskabet for overførsel af bussen, skal holdes uden for  

 momsberegningen, dog højst med et beløb, der svarer til færgeselskabets  

 normale takst for den pågældende transport.
 Den moms, som vognmanden betaler til indenlandske færgeselskaber for  

 overførsel af busser med passagerer, kan derfor ikke medregnes til  

 vognmandens købsmoms.
Denne betaling skal hverken medregnes i den momspligtige omsætning eller i  

 den samlede omsætning ved beregningen af den delvise fradragsprocent, se  

 N.3.3 om købsmoms.
Betalinger skal således behandles som udlæg for kunden  

 (passageren).
N.3.2.2 Rutebilejere Rutebilejere skal ved godstransport betale moms af de bruttofragtbeløb,  

 der opkræves af rutebilstationerne ved godsindlevering.
Beløbene omfatter  

 dels egentlige fragtbeløb, dels ekspeditionsgebyr og udbringningsgebyrer, se  

 Mn.131. Der skal også betales moms af de beløb, der opkræves for gods,  

 indleveret til chauffører undervejs på ruterne.
 I tilfælde, hvor gods omekspederes, således at transporten foretages af 2  

 rutebilejere, skal den første vognmand betale moms af sin andel af  

 fragtbeløbet samt ekspeditionsgebyr vedrørende den godsafsendende  

 rutebilstation, mens den anden vognmand skal betale moms af restfragten.
N.3.2.3 Salg af busser Når en vognmand sælger en turistbus, der har været anvendt til  

 momspligtige formål, skal der betales moms af den fulde salgspris.
 Vognmanden kan dog undlade at betale moms ved salg af busser, som er købt  

 brugte uden tilfaktureret moms, hvis bussen har været anvendt som  

 driftsmiddel i den registrerede virksomhed.
 Der må ikke beregnes moms, hvis overdragelsen af bussen sker som led i hel  

 eller delvis overdragelse af virksomheden, jf. § 12, stk. 5.
 Når en vognmand sælger en rutebil, skal der ikke betales moms af salget.  

 Der skal heller ikke betales moms ved salg af en turistbus, som i den seneste  

 indregistreringsperiode har været anvendt til rutekørsel i mere end 12  

 måneder, jf. § 9, stk. 3 i bekendtgørelse nr. 645 af 20. oktober 1988 om  

 delvis fradragsret og Dep.997. Vognmanden kan dog vælge at betale moms af  

 salgssummen, se N.3.4.1 om regulering ved salg.
Sælges en bus uden moms efter disse regler, kan der blive tale om  

 regulering af den moms, der er fratrukket ved købet.
Reglerne for  

 reguleringen fremgår af N.3.4.1 om regulering ved salg.
Når en autoforhandler sælger en bus, skal der skelnes mellem, om  

 forhandleren har fået tilfaktureret bussen med eller uden moms.
Er køretøjet  

 faktureret med moms, skal der betales moms af den fulde salgspris.
Er der ikke tilfaktureret moms, kan forhandleren vælge at momsberigtige  

 køretøjet på grundlag af en momspligtig værdi, der udgør forskellen mellem  

 købsprisen og salgsprisen inkl. moms, jf. § 10. Momsen kan beregnes med 20%  

 af denne værdi.
Overstiger salgsprisen ikke købsprisen, betales ingen moms.
 Anvendes denne fremgangsmåde, har køberen ingen mulighed for at medregne  

 noget momsbeløb til købsmomsen, da forhandleren ikke må anføre et momsbeløb  

 på fakturaen, jf. § 10, stk. 3.
 Forhandleren kan således med fordel vælge at betale moms af den fulde  

 salgspris, hvis fx køberen har fuld fradragsret for momsen.
N.3.3 Købsmoms Der er principielt fradragsret for købsmoms i det omfang, som det  

 pågældende indkøb vedrører virksomhedens momspligtige aktiviteter, jf. § 15,  

 stk. 3 og § 16, stk. 1. Da indkøb af varer og momspligtige ydelser til  

 busvirksomheder ofte vedrører både momspligtige og momsfri aktiviteter, er  

 det nødvendigt at skelne mellem følgende 3 former for fradragsret:
- fuld fradragsret for indkøb, der udelukkende vedrører momspligtige  

 aktiviteter, fx anskaffelse, drift og vedligeholdelse af turistbusser, der  

 udelukkende anvendes til turistkørsel, - delvis fradragsret for indkøb, der både vedrører momspligtige og ikke  

 momspligtige aktiviteter (blandet anvendelse), fx anskaffelse, drift og  

 vedligeholdelse af busser, der anvendes til både turistkørsel og rutekørsel,  

 og - ingen fradragsret for indkøb, der ikke vedrører de momspligtige  

 aktiviteter, fx anskaffelse, drift og vedligeholdelse af busser, der  

 udelukkende anvendes til rutekørsel, og af personmotorkøretøjer, herunder  

 hyrevogne.
Det er uden betydning for fradragsretten, om aktiviteterne har fundet sted  

 her i landet eller i udlandet.
Således berettiger turistkørsel i udlandet  

 også til fradragsret, selv om der ikke er betalt dansk moms.
 Virksomheder, der udelukkende benytter fremmede vognmænd, og som anvender  

 den forenklede metode til opgørelse af momstilsvaret, kan til købsmomsen kun  

 medregne den moms, der er faktureret fra den vognmand, der har udført  

 kørslen.
 Turistbusser, der ved indkøbet er beregnet udelukkende til turistkørsel,  

 vil i nødsituationer, fx hvor en anden bus er ude af drift på grund af  

 værkstedsbesøg, kunne anvendes til rutekørsel, uden at udgifterne til bussens  

 anskaffelse, reparation og vedligeholdelse skal anses for udgifter til  

 "blandet anvendelse". Anvendelse af en turistbus til rutekørsel i  

 nødsituationer vil således ikke få konsekvenser for den fulde fradragsret for  

 moms af udgifter, der allerede er afholdt i forbindelse med bussens  

 anvendelse til turistkørsel.
 Fradragsretten for driftsudgifter i forbindelse med turistbussens  

 anvendelse til rutekørsel i nødsituationer (brændstof mv.) skal derimod  

 opgøres på samme måde som for virksomhedens rutebiler, dvs. uden fradragsret.
Reglerne om fradragsret gælder kun for dansk moms.
Godtgørelse af den  

 moms, som virksomheden har betalt under kørsel i andre EF-lande, er behandlet  

 i N.3.6 om tilbagebetaling af udenlandsk moms.
N.3.3.1 Opgørelse af fradragsprocent - fællesomkostninger Fradragsretten for moms af fællesomkostninger, dvs. omkostninger der kan  

 opnås delvis fradragsret for, opgøres efter forholdet mellem - virksomhedens omsætning af varer og momspligtige ydelser, fx  

 turistkørsel, herunder udlandskørsel, og salg af turistbusser mv. med  

 momsberegning, og - virksomhedens samlede omsætning, dvs. omsætningen af varer og  

 momspligtige ydelser og omsætningen af momsfri ydelser.
 Begge omsætningstal er uden moms.
 Salgsprisen for rutebiler mv., der kan sælges uden momsberegning, må ikke  

 medregnes ved opgørelse af fradragsprocenten.
 Da man først kender omsætningstallene, når året er gået, foretages en  

 foreløbig opgørelse på grundlag af det foregående regnskabsårs omsætningstal.  

 Efter udløbet af regnskabsåret foretages endelig regulering af fradraget.
 For nyetablerede virksomheder sker den foreløbige opgørelse i det første  

 regnskabsår på grundlag af omsætningen i de enkelte kvartaler.
 Den endelige fradragsprocent kan afrundes opad til et helt tal.
Eksempel En erhvervsvirksomhed, der beskæftiger sig med rutekørsel og turistkørsel  

 i ind- og udland, og som udelukkende anvender egne busser, har en  

 årsomsætningen på 1.900.000 kr. ekskl. moms. Årsomsætningen fordeler sig  

 således:
Endvidere er der solgt 1 turistbus med momsberegning til en salgspris på  

 100.000 kr. ekskl. moms, i alt 125.000 kr.
Virksomheden har i det pågældende  

 regnskabsår fradragsret for købsmoms i følgende omfang:
- indkøb, der udelukkende vedrører momspligtige aktiviteter, fx  

 anskaffelse, drift og vedligeholdelse af turistbusser, der anvendes til både  

 turistkørsel og rutekørsel, kan fratrækkes fuldt ud, - indkøb, der vedrører såvel momsfri som momspligtige aktiviteter, fx  

 anskaffelse, drift og vedligeholdelse af turistbusser, der anvendes til både  

 turistkørsel og rutekørsel, samt udgifter til telefon, revisor, kontorhold  

 mv., kan fratrækkes således:
 - indkøb, der ikke vedrører momspligtige aktiviteter, fx anskaffelse,  

 drift og vedligeholdelse af rutebil, der udelukkende anvendes til rutekørsel,  

 kan ikke fratrækkes.
N.3.3.2 Sektoropdeling Virksomheder, der beskæftiger sig med forskellige aktiviteter, fx  

 turistkørsel, rutekørsel, varetransport og hyrevognskørsel, skal opdeles i  

 sektorer, således at opgørelsen af fradragsprocenter til beregning af delvis  

 fradragsret for fællesomkostninger foretages særskilt for hver enkelt sektor.
 Hensigten er at sikre, at fradragsretten kommer til at stå i et rimeligt  

 forhold til den faktiske benyttelse af de pågældende indkøb, se Mn.995.
 Dette kan for en virksomhed, der opdeles i en turistsektor og en  

 rutebilsektor, medføre, at den må beregne tre forskellige fradragsprocenter:
- én for fællesomkostninger i turistsektoren, fx annoncer for  

 pakkerejser, der udføres med egne busser, - én for fællesomkostninger i rutebilsektoren, fx anskaffelse og  

 drift af en rutebil, der anvendes til passager- og godstransport, og - én for omkostninger, der er fælles for de to sektorer, fx  

 anskaffelse og drift af en bus, der anvendes til både rute- og turistkørsel.
En sådan sektoropdeling medfører ikke nogen ændring af fradragsretten for - omkostninger, der fuldt ud vedrører de momspligtige aktiviteter, fx  

 anskaffelse og drift af en turistbus, der udelukkende anvendes til  

 turistkørsel, - fællesomkostninger, der vedrører hele virksomheden, fx udgifter til  

 telefon og revisor, eller - omkostninger, der slet ikke vedrører de momspligtige aktiviteter, fx  

 udgifter til entré, hotel mv., der udelukkende vedrører  

 rejsebureauydelser.
Der skal føres særskilt regnskab for hver enkelt sektor.
Til illustration  

 skal nævnes følgende eksempel:
Eksempel En virksomhed, der beskæftiger sig med rute-, turist- og hyrevognskørsel,  

 har en rutebil, der er omfattet af lov om buskørsel, og en turistbus, der  

 både anvendes til turist- og rutekørsel.
Virksomheden har endvidere 2  

 hyrevogne.
 Virksomhedens omsætning har i et regnskabsår udgjort 1.370.000 kr. ekskl.  

 moms, der fordeler sig således:
 Virksomheden har endvidere solgt 1 turistbus for 230.000 kr. + moms, i alt  

 287.500 kr.
 Virksomhedens fradragsprocenter udgør i det pågældende regnskabsår:
- omkostninger, der udelukkende vedrører turistkørsel, fx indkøb og drift  

 af turistbus, der aldrig anvendes til rutekørsel: 100% - omkostninger, der udelukkende vedrører rutekørsel, fx indkøb og drift af  

 rutebil: 0% - omkostninger, der udelukkende vedrører hyrevognskørsel, fx indkøb og  

 drift af hyrevogn: 0% - fællesomkostninger, der vedrører både turistsektoren og rutebilsektoren,  

 fx indkøb af turistbus, der lejlighedsvis anvendes til rutekørsel:
 - fællesomkostninger, der vedrører hele virksomheden, fx revisor og  

 telefon:
 - omkostninger, der generelt er udelukket fra fradrag, fx repræsentation:  

 0%.
N.3.3.3 Fradragsret for moms af indkøbt brændstof Virksomheder, der kan få godtgjort energiafgifterne af ultralet dieselolie  

 og af gas, der anvendes til motorbrændstof, kan i samme omfang få godtgjort  

 moms af de godtgjorte energiafgifter (olieafgift, gasafgift samt CO2-afgift),  

 se N.3.3.4.
 Virksomhederne har herudover fradragsret for moms af brændstoffets pris  

 alene, dvs. prisen uden olieafgift/gasafgift og CO2-afgift og uden moms af  

 olieafgiften/gasafgiften og CO2-afgiften, i samme omfang som virksomheden har  

 fradragsret for moms af andre indkøb, der vedrører den bus, som brændstoffet  

 bruges til.
For brændstof, der anvendes til andre formål end motordrift, gælder lovens  

 almindelige regler.
Der kan således opnås delvis fradragsret for brændstof,  

 der anvendes til opvarmning af garageanlæg til rutebiler og turistbusser,  

 mens der ikke er fradragsret for brændstof til drift af personvogne, herunder  

 hyrevogne, der er indrettet til befordring af ikke mere end 9 personer, eller  

 for brændstof, der anvendes til opvarmning af private beboelser.
 For brændstof, der indkøbes til eget tankanlæg, og som anvendes til drift  

 af rutebiler og turistbusser samt til opvarmning af garageanlæg, har  

 virksomheden fradragsret i samme omfang som for moms af fællesomkostninger,  

 der vedrører både turist- og rutebilsektoren.
Hvis virksomheden fører tankningsregnskab, kan fradraget opgøres efter  

 litermængderne i hver sektor.
Regulering af det foreløbige fradrag i op-  

 eller nedadgående retning sker ved udgangen af regnskabsåret.
N.3.3.4 Energiafgifter (olie, el, gas, kul og CO2-afgift) For ultralet dieselolie og gas, som anvendes i busser, der med tilladelse  

 efter lov om buskørsel anvendes til rutekørsel, ydes der fuld godtgørelse af  

 afgiften forhøjet med henholdsvis 30 og 55 øre pr. liter, jf. § 9, stk. 4, i  

 lov om energiafgift af mineralolieprodukter (mineralolieafgiftsloven).  

 Ultralet dieselolie skal opfylde specifikationerne i § 11, stk. 2, i  

 bekendtgørelse nr. 1206 af 23. december 1992 om bl.a. dokumentation for  

 godtgørelse af olie- og gasafgift.
Der ydes ikke afgiftsgodtgørelse for let  

 dieselolie og anden gas- og dieselolie, der anvendes ved rutekørsel.
Efter CO2-afgiftslovens § 7, stk. 4, nr. 3, ydes der fuld godtgørelse for  

 ultralet dieselolie og gas, der anvendes i busser, der med tilladelse efter  

 lov om buskørsel anvendes til rutekørsel.
Der ydes ingen godtgørelse af  

 CO2-afgiften for let dieselolie og anden gas- og dieselolie, der anvendes ved  

 rutekørsel.
 For motorbrændstof, der anvendes til anden kørsel end rutekørsel, ydes der  

 ikke godtgørelse af olie- og gasafgift, jf. § 11, stk. 2 i  

 mineralolieafgiftsloven.
 Der ydes heller ikke godtgørelse af CO2-afgiften i disse tilfælde, jf.  

 CO2-afgiftslovens § 9.
Afgiften af olie og gas, der bruges til andre formål end som  

 motorbrændstof, fx opvarmning af garageanlæg, kan godtgøres i samme omfang  

 som virksomheden har fradrag for købsmomsen.
Det samme gælder godtgørelse af  

 afgiften af el og kul.
CO2-afgiften godtgøres efter reglerne i  

 CO2-afgiftslovens § 9, stk. 1 og 2.
 Der gælder særlige regnskabsregler for olie og gas, idet virksomhederne er  

 omfattet af kap. 1 i bekendtgørelse nr. 1206 af 23. december 1992 om bl.a.  

 dokumentation for godtgørelse af olie- og gasafgift.
Virksomheder, der kan få godtgjort energiafgifterne af ultralet dieselolie  

 og gas, der anvendes til motorbrændstof, kan også få godtgjort momsen af de  

 godtgjorte energiafgifter, jf.
N.3.3.3.
 De energiafgiftsbeløb, der kan godtgøres, angives på virksomhedens  

 momsangivelse for den pågældende periode.
 Virksomheder, hvis samlede godtgørelsesberettigede energiafgifter udgør  

 mindst 30.000 kr. om året, kan få afgiftsbeløbene tilbagebetalt månedsvis  

 efter reglerne om fremskyndet tilbagebetaling af energiafgifter.
 Reglerne for fradrag af olie- og gasafgift fremgår af følgende skema.
 Fradragsregler for afgift af olie og gas:
Tryk  ALT  +  F1  for at se skema N.3.4 Regulering af købsmoms for investeringsgoder Ved investeringsgoder forstås bl.a. driftsmidler, hvis anskaffelsespris  

 overstiger 50.000 kr. ekskl. moms, og fast ejendom, jf. § 1, stk. 1, i  

 bekendtgørelse nr. 75 af 26. februar 1985 om regulering af indgående  

 merværdiafgift for investeringsgoder.
De fleste busser er således omfattet af  

 begrebet investeringsgode.
 Hvis virksomheden ved køb af et investeringsgode har haft hel eller delvis  

 fradragsret, kan der blive tale om efterfølgende regulering af købsmomsen.  

 Regulering skal principielt ske, hvis der sker ændring i virksomhedens  

 fradragsret, eller hvis et investeringsgode sælges uden moms.
 Der kan både blive tale om regulering, hvis virksomheden får et lavere  

 fradrag, og hvis virksomheden får ret til et større fradrag for et  

 investeringsgode, end den havde ret til ved anskaffelsen.
Pligten respektive adgangen til at foretage regulering gælder for  

 driftsmidler i en periode på 5 regnskabsår.
For fast ejendom er perioden 10  

 regnskabsår.
Det vil sige, at momsen på anskaffelsessummen afskrives med hhv.  

 1/5 og 1/10 pr. regnskabsår.
Anskaffelsesåret anses for et helt år uanset  

 købstidspunktet.
 Det fradrag, virksomheden foretager ved anskaffelsen, anses for et forskud  

 på de følgende års fradrag, og dette forskud må derfor sammenholdes med den  

 faktiske fradragsret, som investeringsgodets anvendelse berettiger til gennem  

 årene.
 Grundlaget for beregningen af årets faktiske fradragsret er det enkelte  

 reguleringsårs "andel", dvs. henholdsvis 1/5 og 1/10 af det  

 momsbeløb, der er betalt ved anskaffelsen.
 Det beløb, der eventuel skal reguleres i det enkelte år, findes ved at  

 sammenholde årets faktiske fradragsret (fradragsprocenten * årets  

 "andel") og årets forskud.
 Der foretages ikke regulering, hvis forskellen mellem det aktuelle års  

 fradragsprocent og fradragsprocenten på anskaffelsestidspunktet er under 10.
 Rutebiler er fritaget for regulering, hvis fradraget ved anskaffelsen ikke  

 har oversteget 20%.
 Hvis fradragsprocenten på købstidspunktet er nul, har virksomheden ikke  

 senere ret til regulering.
 Regulering foretages i praksis ved reduktion eller forøgelse af købsmomsen  

 for det seneste kvartal i reguleringsåret.
Eksempel En virksomhed indkøber en turistbus i 1987, som i det indeværende år alene  

 skal anvendes til turistkørsel.
Momsen af anskaffelsesprisen udgør 150.000  

 kr., som fuldt ud medregnes til købsmomsen i 1987.
I 1988 anvendes bussen stadig udelukkende til turistkørsel, men i 1989 og  

 1990 bliver bussen både brugt til turistkørsel og til kørsel i fast rute  

 (passager- og godstransport). Fradragsprocenten i 1989 og 1990 er opgjort til  

 henholdsvis 60% og 55%. I 1991 bliver bussen udelukkende brugt til  

 rutekørsel.
Fradragsprocenten er opgjort til 5%.
 Reguleringsforløbet vil herefter se således ud:
Tryk  ALT  +  F1  for at se skema Hvis den samme bus i anskaffelsesåret 1987 var blevet anvendt til både  

 turistkørsel og rutekørsel, og fradragsretten ved anskaffelsen havde været  

 60% (fradrag i 1987: 60% af 150.000 kr. = 90.000 kr.), kunne  

 reguleringsforløbet eksempelvis se sådan ud:
Tryk  ALT  +  F1  for at se skema * Da forskellen mellem det aktuelle års fradragsprocent (55) og  

 fradragsprocenten på anskaffelsestidspunktet (60) er under 10, foretages ikke  

 regulering i 1988.
 Hvis bussen i 1987, 1988 og 1989 udelukkende anvendes til turistkørsel,  

 men den 1. januar 1990 overgår til udelukkende at blive anvendt til momsfri  

 kørsel (rutekørsel uden godsbefordring og/eller reklame), skal der i 1990 ske  

 regulering for den resterende del af reguleringsperioden, dvs. for årene 1990  

 og 1991.
 Reguleringsforløbet ser herefter således ud:
Tryk  ALT  +  F1  for at se skema Som det sidste eksempel viser, giver den senere anvendelse til  

 turistkørsel ikke adgang til igen at foretage regulering.
Der opereres kun med én fradragsprocent pr. bus pr. år.
Det  

 betyder, at der må beregnes en gennemsnitlig fradragsprocent for året, hvis  

 der i årets løb sker ændringer i kørslens karakter.
Hvis eksempelvis en bus i  

 første halvdel af regnskabsåret udelukkende anvendes til turistkørsel  

 (fradagsprocent: 100%) og i anden halvdel af året udelukkende anvendes på  

 ruten (fradragsprocent: fx 5%), opgøres årets fradragsprocent for den  

 pågældende bus således:
1/2 * 100% + 1/2 * 5% = 53% N.3.4.1 Regulering ved salg Hvis en bus kan sælges uden momsberegning, se N.3.4.3, skal der  

 principielt ske regulering af købsmomsen, dvs. tilbagebetaling af de  

 resterende års forskud.
For rutebiler skal der dog ikke foretages regulering,  

 hvis fradraget ved anskaffelsen ikke har oversteget 20%.
I stedet for at regulere købsmomsen kan sælger vælge at betale moms af  

 salgsprisen for bussen.
Dette forudsætter dog, at bussen ikke sælges i  

 forbindelse med en hel eller delvis overdragelse af virksomheden.
 Der er endvidere muligt at overdrage reguleringsforpligtelsen helt eller  

 delvist til køberen på betingelse af, at denne skriftligt erklærer sig  

 indforstået hermed.
Køberen kan overtage hele reguleringsforpligtelsen, hvis køberen har  

 mindst samme fradragsret for bussen, som sælgeren havde på  

 anskaffelsestidspunktet.
Hvis køberens fradragsret er mindre end den  

 fradragsret, som sælgeren havde på anskaffelsestidspunktet, kan køberen  

 overtage den del af sælgerens reguleringsforpligtelse, der svarer til  

 køberens fradragsret for bussen.
Den resterende del af  

 reguleringsforpligtelsen skal da efterreguleres af sælgeren.
Eksempel En virksomhed køber den 1. oktober 1987 en turistbus, som i dette år  

 udelukkende skal anvendes til turistkørsel.
Momsen af anskaffelsesprisen  

 udgør 150.000 kr., som fuldt ud medregnes til købsmomsen.
I 1988 anvendes bussen udelukkende til turistkørsel, men den 1. juli 1989  

 overgår bussen til rutekørsel.
Fradragsprocenten i rutebilsektoren er 5%,,  

 hvilket betyder, at den gennemsnitlige fradragsprocent for bussen i 1989 er  

 53%, se det sidste eksempel i N.3.4.
Bussen sælges den 1. oktober 1990 til en rutebilvognmand.
Salget kan ske  

 uden moms, da bussen i hele den seneste 12-måneders periode forud for salget  

 har været anvendt til rutekørsel.
Køberen ønsker ikke at overtage nogen del  

 af reguleringsforpligtelsen.
 Der skal i 1990 ske regulering for den resterende del af  

 reguleringsperioden, dvs. for årene 1990 og 1991.
 Reguleringsforløbet ser herefter således ud:
Tryk  ALT  +  F1  for at se skema *) Det resterende reguleringsbeløb for 1990 - 1991 Eksempel En virksomheder køber den 1. oktober 1987 en turistbus, som i dette og det  

 følgende år anvendes til både turistkørsel og rutekørsel.
Momsen af  

 anskaffelsesprisen udgør 150.000 kr., som medregnes til købsmomsen med  

 halvdelen.
Den 1. april 1989 ophører virksomheden, og bussen overdrages som led i  

 virksomhedens overdragelse til en anden vognmand, der skal bruge bussen til  

 både turistkørsel og rutekørsel.
Køberen, som i 1989 har en fradragsret på  

 40%, erklærer sig indforstået med at overtage en del af  

 reguleringsforpligtelsen.
 Reguleringsforløbet for sælger ser herefter således ud:
Tryk  ALT  +  F1  for at se skema N.3.4.2 Overtagne reguleringsforpligtelser En virksomhed, som har overtaget en reguleringsforpligtelse i forbindelse  

 med køb af turistbusser eller andre investeringsgoder, skal foretage  

 regulering, hvis fradragsretten for investeringsgoderne bliver mindre eller  

 helt bortfalder inden for den resterende del af reguleringsperioden.  

 Virksomheden kan også regulere, hvis fradragsretten bliver større, jf. § 6,  

 stk. 3 i bekendtgørelse nr. 75 af 26. februar 1985 om regulering af indgående  

 merværdiafgift for investeringsgoder.
 Det er fradragsprocenten på det tidspunkt, hvor investeringsgodet er købt  

 (med tilfaktureret moms) af den oprindelige ejer, der skal bruges ved  

 afgørelsen af, om et udsving i fradragsretten medfører regulering.
 Reguleringsforløbet vil herefter se således ud for køberen i det  

 foregående eksempel:
Tryk  ALT  +  F1  for at se skema Da forskellen mellem den oprindelige ejers fradragsprocent på  

 anskaffelsestidspunktet den 1. oktober 1987 (50%) og den nye ejers  

 fradragsprocent (32%) er 10 eller derover, foretages regulering N.3.4.3 Kompenserende regulering Busvirksomheder, der sælger en bus med momsberegning eller til eksport,  

 kan overtage en "kompenserende regulering" vedrørende den  

 resterende del af reguleringsperioden, når der ved anskaffelsen har været  

 delvis fradragsret for bussen.
Det betyder, at virksomheden samtidig med  

 salget vil være berettiget til at medregne en yderligere andel af den  

 købsmoms, der blev betalt ved anskaffelsen.
 Virksomheden bliver således stillet, som om den pågældende bus udelukkende  

 var blevet anvendt til et momspligtigt formål i den resterende del af  

 reguleringsperioden.
Eksempel En virksomhed køber i maj måned 1987 en turistbus, som skal anvendes til  

 både turistkørsel og rutekøsel.
Momsen af anskaffelsesprisen udgør 150.000  

 kr.
Hvis fradragsprocenten for det pågældende år udgør 60%, vil virksomheden  

 kunne medregne 90.000 kr. til købsmomsen.
 I maj måned 1990 sælges bussen for 500.000 kr. ekskl. moms.
 Hvis virksomhedens fradragsprocent for 1988 og 1989 også udgør 60%, vil  

 reguleringsforløbet se således ud:
Tryk  ALT  +  F1  for at se skema *) Virksomheden vil således kunne medregne et momsbeløb på 24.000 kr. til  

 købsmomsen for april kvartal 1990.
N.3.5 Regnskabsbestemmelser Registrerede busvirksomheder skal føre regnskab over køb og salg af varer  

 og momspligtige ydelser.
Virksomheder, der udfører turistkørsel i udlandet,  

 skal endvidere føre et kilometerregnskab.
Virksomheder, der har eget  

 tankanlæg, og som ønsker at opgøre købsmomsen på køb af brændstof på grundlag  

 af brændstofforbruget for hver enkelt bus, kan vælge at føre et  

 tankningsregnskab.
 Virksomhederne er desuden omfattet af kapitel 1 i skatteministeriets  

 bekendtgørelse nr. 1206 af 23. december 1992 om bl.a. dokumentation for  

 afgiftsgodtgørelse for olie og gas.
 Momsregnskab, kørselsregnskab, fartskriverskiver (diagramskiver) og købs-  

 og salgsbilag mv. skal opbevares i mindst 5 år efter regnskabsårets udløb.
N.3.5.1 Momsregnskabet Momsregnskabet kan føres enten i det almindelige forretningsregnskab eller  

 i et særligt regnskabshæfte, der udleveres af told- og skatteregionen.
 Når momsregnskabet føres i det almindelige forretningsregnskab, skal der  

 oprettes følgende konti:
- en konto for salgsmoms, - en konto for købsmoms, - en konto for olieafgift, og - en konto for investeringsgoder (kan erstattes af en særlig opgørelse).
Hvis virksomheden udfører turistkørsel i udlandet skal der tillige  

 oprettes - en konto for eksport mv.
Konto for salgsmoms På kontoen for salgsmoms bogføres det beregnede momsbeløb for hver enkelt  

 salg af varer og momspligtige ydelser.
Kan momsen beregnes på grundlag af  

 saldiene på andre konti, kan kontoen føres med periodiske posteringer.
Hvis regnskabet ønskes ført på denne måde, skal virksomheden oprette en  

 konto for den momspligtige omsætning.
På denne konto føres de beløb, der  

 afkræves kunderne for fragt- og reklameydelser, og den momspligtige del af de  

 vederlag, der afkræves deltagerne for indenlandske turistrejser.
Kontoen  

 føres inkl. moms, og ved periodens udløb modposteres momsen (20% af periodens  

 saldo) og overføres til kontoen for salgsmoms.
Konto for købsmoms På kontoen for købsmoms bogføres for hver enkelt køb den andel af den  

 betalte moms, der efter fradragsreglerne kan medregnes til købsmomsen.  

 Kontoen kan føres med periodiske posteringer, hvis momsen kan beregnes på  

 grundlag af saldiene på andre konti.
Hvis regnskabet ønskes ført på denne måde, skal en blandet busvirksomhed  

 oprette en købskonto for hver fradragsprocent.
Kontiene føres inkl. moms, og  

 ved periodens udløb modposteres momsen (20% af periodens saldo * kontoens  

 fradragsprocent), som bogføres på kontoen for købsmoms.
Konto for olieafgift Der skal endvidere oprettes en konto for hver fradragsprocent for indkøb  

 af dieselolie.
Kontiene føres inkl. moms og olieafgift, og for hvert indkøb  

 noteres tillige literantallet.
Ved periodens udløb modposteres først  

 olieafgiften, som bogføres på kontoen for olieafgift.
Herefter modposteres  

 momsen af olieafgiften, som bogføres på kontoen for købsmoms.
Endelig  

 modposteres momsen af selve brændstofprisen (20% af restsaldoen * kontoens  

 fradragsprocent), som bogføres på konto for købsmoms.
Konto for investeringsgoder På kontoen for investeringsgoder føres for hvert investeringsgode:
- investeringsgodets købspris ekskl. moms, - det momsbeløb, der er betalt ved købet, - det momsbeløb, som virksomheden ved købet enten kan medregne til  

 købsmomsen eller har overtaget reguleringsforpligtelsen for, og - de reguleringer af købsmomsen, som foretages for det pågældende  

 investeringsgode.
 Kontoen kan erstattes af en særlige opgørelse, som fx kan udformes som  

 vist i eksemplerne i N.3.4.
 Konto for eksport mv.
Virksomheder, der har turistkørsel til eller fra udlandet, skal på en  

 konto for "eksportomsætningen", dvs. kørsel i lande i og uden for  

 EF, føre den del af vederlaget for turistkørsel, der vedrører kørsel i  

 udlandet.
Periodens saldo overføres til momsangivelsens rubrik "C".
De registrerede virksomheder kan hos told- og skatteregionen få udleveret  

 et særligt regnskabshæfte.
Regnskabshæftet indeholder et antal salgssider og  

 et antal købssider.
Salgssiderne indeholder kolonner for indenlandsk salg,  

 salgsmoms og eksportomsætning.
Købssiderne indeholder kolonner for  

 indenlandsk køb, importkøb og købsmoms.
Hæftet er derfor mest velegnet for  

 virksomheder, der udelukkende har rutekørsel, eller virksomheder, der  

 udelukkende har turistkørsel.
N.3.5.2 Kørselsregnskabet For busser, der anvendes til udenlandsk turistkørsel, skal virksomheden  

 føre et kilometerregnskab (en kørebog). I regnskabet skal for hver udlandstur  

 vises kilometerstand ved kørslens start og slut samt antal kørte kilometer  

 for hver af følgende kørselskategorier:
- tomkørsel, se N.3.2.1.3.2, - turistkørsel i Danmark, - turistkørsel i udlandet, - overliggedage, se N.3.2.1.3.1.
N.3.5.3 Tankningsregnskabet Virksomheder, der har eget tankanlæg, og som ønsker at opgøre købsmomsen  

 af brændstof på grundlag af brændstofforbruget for hver enkelt  

 turistbus/rutebil, kan vælge at føre et tankningsregnskab.
 Tankningsregnskabet skal føres specificeret, evt. i form af tankningsbøger  

 for hver enkelt bus, således at forbruget for de enkelte køretøjer kan  

 opgøres og i øvrigt være tilrettelagt i overensstemmelse med de almindelige  

 regnskabsbestemmelser.
 Hvis virksomheden fx består af både en bussektor og en hyrevognssektor,  

 skal der altid føres et tankningsregnskab for hyrevognssektoren.
N.3.5.4 Dokumentation Dokumentationen kan bestå af kørselsregnskabet, kopi af busvirksomhedens  

 faktura med oplysning om afgangs- og bestemmelsessted, bevis for  

 grænsepassage, fx i form af færgebilletter eller kvittering for betalt  

 vejskat eller lignende i udlandet, udenlandske fakturaer for indkøb til brug  

 for rejsen, fx brændstof- og hotelregninger eller fartskriverskiver  

 (diagramskiver).
Pakkerejser For pakkerejser skal der kunne fremlægges kalkulationer, der viser,  

 hvordan værdien af buskørslen er beregnet.
Udlandsrejser Der skal som nævnt ikke betales dansk moms af turistkørsel i udlandet.  

 Fritagelsen forudsætter dog, at virksomheden kan dokumentere, at kørslen har  

 fundet sted i udlandet.
Olieafgift Det er en betingelse for godtgørelse af olieafgift, at busvirksomheden kan  

 fremlægge faktura (regning, nota) for olieindkøbene.
 Fakturaen skal indeholde følgende:
- dato, - sælgers navn og adresse, - købers navn og adresse eller bussens indregistreringsnummer, - art og mængde af den afgiftspligtige olie, - olieafgiftens størrelse eller afgiftssatsen.
 Sælger skal udstede en faktura med disse oplysninger, hvis en registreret  

 busvirksomhed beder om det.
N.3.6 Tilbagebetaling af udenlandsk moms Danske turistvognmænd mfl. kan på visse betingelser få tilbagebetalt den  

 udenlandske moms, der er betalt af indkøb til bussens drift under kørsel i  

 andre EF-lande.
Til brug herfor kan virksomheden hos told- og skatteregionen få udleveret  

 en attest/erklæring om dens registreringsforhold.
Attesten har gyldighed i 1  

 år eller mere, afhængig af reglerne i det enkelte EF-land.
 De nærmere regler om tilbagebetaling af udenlandsk moms er indeholdt i  

 vejledninger, som kan fås ved det enkelte EF-lands kompetente myndighed.
N.3.7 Udenlandske turistbusser Udenlandske vognmænd, der udfører turistkørsel med busser, der er  

 indregistreret i udlandet, skal betale moms her i landet, jf. § 29 b.
 Vognmanden skal som udgangspunkt registreres efter § 5, stk. 1. Har  

 virksomheden kun lejlighedsvis turistkørsel til Danmark, kan den ved  

 henvendelse til en told- og skatteregion få tilladelse til at afregne momsen  

 i forbindelse med den enkelte kørsel.
 Momsen beregnes på grundlag af et gennemsnitsvederlag på 20 øre pr.  

 personkilometer.
 Det er muligt at få tilbagebetalt den moms, der er betalt i Danmark af køb  

 til drift af bussen, fx moms af køb af brændstof, se G.7 om tilbagebetaling  

 af moms til udenlandske virksomheder for indkøb her i landet.
 De nærmere regler for ordningen fremgår af bekendtgørelse nr. 988 af 11.  

 december 1992 om moms af turistkørsel med udenlandske busser.
N.4 Byggemoms N.4.1 Momspligtige byggearbejder generelt Momsloven omfatter omsætningen af varer - både nye og brugte - samt alle  

 ydelser, der ikke direkte er undtaget fra momspligten.
Fast ejendom anses ikke for varer.
Der skal derfor ikke betales moms ved  

 salg af fast ejendom.
Til fast ejendom hører selve grundstykket samt træer,  

 avl på roden, hegn, brønde, bygninger, anlæg og bygningstilbehør, så længe  

 dette er fast anbragt på grunden eller bygningen.
§ 2, stk. 2 Alle arbejdsydelser på jord, bygninger og anden fast ejendom er derimod  

 momspligtige.
Det betyder, at opførelse, ombygning, modernisering, reparation  

 og vedligeholdelse af bygninger og lokaler samt anden fast ejendom, fx gader,  

 veje, pladser og havne, er omfattet af momspligten.
Endvidere er  

 jordbearbejdning, udgravning, pilotering og planering m.m. momspligtig.
 Projekteringsarbejder og anden teknisk bistand i forbindelse med anlæg,  

 opførelse, ombygning, modernisering, indretning, reparation og  

 vedligeholdelse mv. af bygninger og anden fast ejendom er ligeledes  

 momspligtige.
N.4.1.1 Salg af varer og momspligtige ydelser Byggevirksomheder og håndværkere, der sælger arbejdsydelser på fast  

 ejendom til fremmede, skal registreres og betale moms efter momslovens  

 almindelige regler.
Disse virksomheder samt andre registrerede virksomheder skal ikke blot  

 betale moms af deres salg af varer og momspligtige ydelser, men også af de  

 varer og momspligtige ydelser, der fremstilles eller forhandles af  

 virksomheden, og som bruges til momsfri formål.
Det vil fx sige  

 murermesterens arbejde ved opførelse af et hus på egen grund i salgsøjemed  

 eller tømrermesterens arbejde ved opførelse af et sommerhus til eget brug.
N.4.1.2 Varer og momspligtige ydelser til eget brug § 3, stk. 2 Eftersom momspligten ikke omfatter ydelser, som fremstilles eller  

 præsteres til eget brug, kan skatteministeren efter samråd med Momsnævnet  

 bestemme, i hvilket omfang erhvervsvirksomheder og foreninger skal  

 registreres og betale moms af varer og momspligtige ydelser, når de  

 fremstilles eller præsteres til virksomhedens eller foreningens eget brug.
N.4.1.2.1 Baggrunden for 1969 bekendtgørelsen Ved bekendtgørelse nr. 359 af 1. juli 1969 blev det fastsat, at den, der  

 på egen grund opfører bygninger til salg eller udlejning, skal betale moms af  

 det arbejde ved projekteringen og opførelsen, som udføres af den pågældende  

 og dennes personale, samt af de materialer der anvendes til dette arbejde.
Bekendtgørelsen skal ses på baggrund af, at de virksomheder, der alene  

 udfører byggearbejder på egen grund til fx salg eller udlejning, ikke er  

 pligtige til at lade sig registrere og betale moms af eget arbejde efter  

 lovens almindelige regler.
Dette ville - hvis man ikke greb ind i forholdet -  

 betyde, at der ville opstå en klar momsmæssig forskel mellem registrerede  

 virksomheders byggeri og ikke registrerede virksomheders tilsvarende byggeri.
Det var på denne baggrund, at ministeriet i 1969 udstedte den nævnte  

 bekendtgørelse om moms af byggeri på egen grund til salg eller udlejning.
De  

 momsmæssige forskelle ved nybyggeri for fremmed eller egen regning, bestemt  

 til salg eller udlejning, blev herved elimineret.
N.4.1.2.2 Baggrunden for 1984 bekendtgørelsen Efter anmodning fra organisationer inden for byggebranchen blev  

 byggemomsreglerne taget op til nærmere overvejelse.
Organisationerne pegede  

 bl.a. på, at de hidtidige regler begunstiger ikke registrerede  

 erhvervsvirksomheder, fx en tandlæge, der i et egentligt lønmodtagerforhold  

 ansætter en faglært håndværker (fx en murersvend) til at udføre et byggeri  

 til eget brug.
 Tandlægen kunne på denne måde undgå momsbelastningen på den arbejdsydelse,  

 som mureren udførte, idet ingen af dem i denne situation var  

 registreringspligtige efter momsloven.
 Endvidere gav organisationerne udtryk for, at et stigende antal  

 virksomheder, boligforeninger og andre ansætter faglært arbejdskraft til  

 udførelse af begrænsede opgaver - fx malerarbejde - for på denne måde at  

 undgå at betale moms.
 Organisationerne anmodede som følge heraf om, at der fastsættes regler til  

 imødegåelse af, at der kan opnås en momsmæssig besparelse ved byggeri for  

 egen regning.
 Ministeren udstedte derfor bekendtgørelse nr. 372 af 6. juli 1984 om  

 merværdiafgift af byggeri mv. til salg, udlejning eller eget brug, og der er  

 hermed gennemført en udvidelse af pålægget for byggearbejder, som udføres for  

 egen regning.
Udvidelsen medførte bl.a., at der skulle betales moms af arbejde, der udføres af ansatte hos den der lader bygninger opføre til eget eller sin  

 virksomheds brug, samt visse ombygnings- eller moderniseringsarbejder, som  

 hidtil har kunnet udføres momsfrit.
Reparations- og vedligeholdelsesarbejder  

 til en samlet værdi af over 50.000 kr. årligt blev dermed ligestillet med  

 ombygnings- eller moderniseringsarbejder.
N.4.1.3 Offentlige institutioner Statslige, amtskommunale og kommunale institutioner er ikke omfattet af de  

 nævnte regler, og skal derfor ikke betale moms af byggearbejder mv., som  

 fremstilles eller præsteres til statsinstitutionens eller den pågældende  

 amtskommunes eller kommunes eget brug.
Det samme gør sig gældende for  

 byggearbejder, som leveres til en amtskommune eller kommune, der er parthaver  

 i institutionen.
 Undtagelsen gælder kun for egentlige statslige, amtskommunale og kommunale  

 institutioner.
Private og selvejende institutioner Private og selvejende institutioner er derimod omfattet af bestemmelserne  

 om byggearbejde for egen regning, også selv om de modtager offentlige  

 tilskud.
 Fx har skatteministeren truffet afgørelse om, at private museer, herunder  

 statsstøttede og foreningsejede museer, er omfattet af bekendtgørelse nr. 372  

 af 6. juli 1984 om merværdiafgift af byggeri mv. til salg, udlejning eller  

 eget brug.
 Ved afgørelsen er der lagt vægt på, at karakteren af det byggearbejde mv.,  

 som de nævnte museer udfører, overvejende er sædvanlige bygge- og  

 vedligeholdelsesarbejder.
N.4.1.4 Projekteringsarbejde mv. i udlandet § 12, stk. 1, nr. 6 Ved bygninger og anden fast ejendom er det altid ejendommens beliggenhed,  

 der er afgørende for om arbejdet er momspligtigt.
Der skal derfor ikke beregnes dansk moms af projekteringsarbejde mv.  

 vedrørende fast ejendom beliggende i udlandet.
Derimod skal der beregnes moms  

 af projekteringsarbejde mv., som udenlandske virksomheder udfører på fast  

 ejendom beliggende i Danmark.
N.4.1.5 Byggearbejde for fremmed eller egen regning § 3, stk. 2 Ved opgørelse af det momsbeløb, der skal betales for byggeri, skelnes der  

 mellem, om byggeriet er opført for fremmed (bygherrens) regning eller egen  

 (byggevirksomhedens) regning.
 I de tilfælde, hvor en byggevirksomhed indgår en aftale om salg af en  

 grund og samtidig forpligter sig til at opføre en bygning på grunden, er det  

 afgørende, om byggeriet er påbegyndt ved handlens indgåelse (fx slutsedlens  

 underskrift), dvs. om støbning af fundament er påbegyndt.
Handlens indgåelse Hvis støbning af fundament ikke er påbegyndt ved handelens indgåelse, skal  

 momsen opgøres efter reglerne om byggeri for fremmed regning.
Dette gælder,  

 uanset om sælgeren ikke selv udfører arbejdsydelser eller  

 projekteringsarbejde ved opførelsen, men fx lader andre udføre byggearbejdet.
 Hvis støbning af fundament er påbegyndt, inden grunden sælges, skal momsen  

 opgøres efter reglerne om byggeri for egen regning.
Ved afgørelsen af, om et byggeri skal henføres til reglerne om byggeri for  

 egen eller fremmed regning, er det altså afgørende, hvem der er ejer af  

 byggegrunden, når byggearbejdet (støbningen) påbegyndes, jf.
Mn.366, Mn.379,  

 Mn.380 og Mn.978. Højesteret har ved dom af 21. oktober 1988, stadfæstet  

 denne praksis, som Højesteret finder er i overensstemmelse med momsloven og  

 bekendtgørelse nr. 372 af 6. juli 1984 om merværdiafgift af byggeri mv. til  

 salg, udlejning eller eget brug.
N.4.1.5.1 Andelsboligbyggeri Bindende aftale Ved vurderingen af, om der ved opførelsen af andelsboliger skal betales  

 moms efter reglerne om byggeri for egen eller fremmed regning, er det  

 afgørende, om der ved byggeriets påbegyndelse foreligger en bindende aftale  

 mellem parterne (byggevirksomhed og andelsboligforening) om køb af  

 ejendommen.
Et andelsboligbyggeri skal derfor betale moms efter reglerne om byggeri  

 for fremmed regning, hvis andelsboligforeningen, inden støbningen af  

 fundamentet er påbegyndt, har indgået aftale med bindende virkning med en  

 byggevirksomhed om overtagelse af grund og byggeri.
Aftalen mellem parterne  

 kan være udmøntet i en underskrevet slutseddel, kontrakt, købstilbud, skøde  

 eller lignende.
 Der skal også betales moms efter reglerne om byggeri for fremmed regning,  

 hvis de kommende andelshavere har indgået bindende aftale med en  

 byggevirksomhed, inden byggeriets begyndelse, og har forpligtet sig til at  

 lade en andelsboligforening overtage byggeri og grund på et senere tidspunkt.
Hvis byggeriet er igangsat, inden der er truffet bindende aftale om  

 overdragelse af ejendommen, skal byggeriet momsberigtiges efter reglerne om  

 byggeri for egen regning, jf.
Dep.1105.
Ved en bindende aftale forstås i denne sammenhæng en aftale, som begge  

 parter har underskrevet eller på anden måde har tiltrådt, uanset om aftalen  

 kaldes kontrakt, slutseddel, købstilbud eller lignende.
Det skal samtidig  

 præciseres, at der ved betegnelsen "købstilbud" forstås et  

 accepteret købstilbud.
 Det betyder, at der ved vurderingen af, om der foreligger en bindende  

 aftale mellem parterne, er det afgørende, hvordan aftalegrundlaget er  

 udformet.
N.4.1.5.2 Eksempler på afgrænsningen mellem fremmed og egen regning Til illustration af problemstillingen kan der refereres til indholdet i  

 følgende situationer, jf.
TSS.1136. Det er i de beskrevne situationer  

 forudsat, at byggevirksomheden som udgangspunkt ejer grunden eller på anden  

 måde kan disponere over den.
- Ved dette byggeri var der udfærdiget en slutseddel, hvorefter den  

 kommende andelshaver overtager brugsretten til en bestemt bolig.
Byggeriet  

 påbegyndes ikke, før alle andelene er solgt.
Den kommende andelshaver  

 forpligter sig til at medvirke til stiftelsen af andelsboligforeningen og  

 dens køb af ejendommen efter udleveret salgsmateriale.
Hvis andelshaveren  

 misligholder sine forpligtelser til andelsboligforeningen, har  

 byggevirksomheden ret til at hæve aftalen.
Slutsedlen underskrives af både  

 byggevirksomheden og den kommende andelshaver.
 Byggeriet skal - når slutsedlen er udformet og underskrevet på denne måde  

 - momsberigtiges efter reglerne om byggeri for fremmed regning.
Styrelsen fandt, at der - når bare én af de kommende andelshavere  

 har købt en andel, og begge parter har underskrevet aftalen - er indgået en  

 bindende aftale mellem parterne.
Aftalen medfører, at byggevirksomheden er  

 forpligtet til at gennemføre byggeriet som andelsboligbyggeri.
 I relation til momsreglerne er det således ikke afgørende, om der er solgt  

 75% eller 100% af andelene, før byggeriets påbegyndelse.
 - Ved dette byggeri havde begge parter tiltrådt en tegningsaftale med den  

 klare forudsætning/betingelse, at byggevirksomheden og den kommende  

 andelshaver gensidigt gør aftalen betinget af, at minimum 75% af  

 andelsboligerne bliver solgt inden en givet frist, som ligger efter den  

 planlagte påbegyndelse af byggeriet.
 Hvis byggevirksomheden påbegynder byggeriet en måned før fristens udløb og  

 på et tidspunkt, hvor kun 74% af andelsboligerne er solgt, er der risiko for,  

 at byggeriet ikke gennemføres, selv om begge parter har en forventning om, at  

 betingelsen bliver opfyldt.
Styrelsen afgjorde også i dette tilfælde, at der skal betales moms efter  

 reglerne om byggeri for fremmed regning.
Forudsætningerne/betingelserne er  

 uden momsmæssig betydning, fordi begge parter har tiltrådt aftalen, inden  

 byggeriet påbegyndes.
 - Ved dette byggeri har byggevirksomheden sendt salgstilbud om indtrædelse  

 i andelsboligforeningen i form af tegningstilbud til de kommende  

 andelshavere.
På tidspunktet for kommunens endelige godkendelse af anskaffelsessummen  

 inden byggeriets påbegyndelse foreligger der tilbud fra potientielle  

 andelshavere, som har tegnet sig for fx 75-100% af de boliger, som er  

 planlagt.
Alle tilbudsgivere har stillet bankgaranti for andelsindskuddet  

 (20% af anskaffelsessummen).
 Dokumentet, som de kommende andelshavere har underskrevet, er et ensidigt  

 tegningstilbud, hvorefter andelshaveren tilbyder at blive medlem af  

 andelsboligforeningen og senere overtage ejendommen og stifte foreningen.
 Støbning af fundament til det første hus sker på ét matrikelnr.,  

 hvor i øvrigt alle andelsboligerne inden for dette byggeprojekt vil blive  

 opført.
Entreprenøren indkalder til stiftende generalforsamling, som finder sted  

 14 dage efter byggeriets påbegyndelse.
På generalforsamlingen bekræfter  

 byggevirksomheden, at virksomheden accepterer alle tegningstilbuddene.  

 Foreningen stiftes, og de nødvendige dokumenter som skøde mv. underskrives.
 Hvis tegningstilbuddet ikke indeholder bestemmelser udover de anførte, kan  

 byggeriet momsberigtiges efter reglerne om byggeri for egen regning.
 Anvendelse af reglerne om moms af byggeri for egen regning kræver således,  

 at byggevirksomheden under alle omstændigheder må være omhyggelig med  

 ordlyden i tegningstilbuddene, så det ikke af teksten hverken direkte eller  

 indirekte fremgår, at byggeriet bliver udført, hvis visse betingelser er  

 opfyldt.
 Hvis byggevirksomheden, fx som betingelse for at andelsboligerne bliver  

 bygget, skriver, at der inden for en rimelig tid - efter byggevirksomhedens  

 skøn - foreligger tegningstilbud fra min. 75% af andelene, så har  

 byggevirksomheden reelt uden at skrive under givet accept på, at byggeriet  

 bliver gennemført, hvis betingelsen er opfyldt, og der skal i så fald betales  

 moms efter reglerne om byggeri for fremmed regning.
N.4.2 Byggearbejde for fremmed regning Ved byggearbejder for fremmed (bygherrens) regning forstås  

 byggevirksomheder mv. der afsætter varer og momspligtige ydelser, herunder  

 opførelse, ombygning eller modernisering, reparation og vedligeholdelse af  

 bygninger, til fremmede.
N.4.2.1 Hvem skal registreres og betale moms? § 5 Bygge- og anlægsvirksomheder, fx håndværksvirksomheder, entreprenører,  

 typehusproducenter, ingeniører og arkitekter, der afsætter varer og  

 momspligtige ydelser til fremmede, skal registreres og betale moms.
 Virksomheder, der alene udfører reparations- og vedligeholdelsesarbejder  

 på fast ejendom skal også registreres og betale moms.
Endvidere skal byggeselskaber og byggekonsortier, fx interessentskaber  

 bestående af håndværkere, samt selskaber, der opfører bygninger på bygherrens  

 (køberens) grund, men som lader andre selvstændige virksomheder udføre  

 byggearbejdet, registreres og betale moms, jf.
Mn.181.
Pligten til at lade sig registrere og betale moms omfatter endvidere  

 bygge- og anlægsvirksomheder, der leverer varer og momspligtige ydelser til  

 brug ved opførelse af fast ejendom på en grund tilhørende et byggekonsortium,  

 hvori de pågældende leverandørvirksomheder selv er deltagere.
I et sådant  

 tilfælde skal byggekonsortiet ikke registreres og betale moms, eftersom  

 konsortiet alene er bygherrere.
Arkitektkonkurrencer Momsnævnet har truffet afgørelse om, at offentlige (åbne)  

 arkitektkonkurrencer ikke er omfattet af momspligten, jf.  

 undtagelsesbestemmelserne i § 2, stk. 3, litra d, 1. pkt.
Indbudte  

 konkurrencer og konkurrenceudvalgets ydelser, dvs. bistand i forbindelse med  

 alle former for konkurrencer, er omfattet af momspligten, jf.
Mn.709.
N.4.2.2 Den momspligtige værdi § 7 Den momspligtige værdi - dvs. den værdi, hvoraf momsen skal beregnes - er  

 det beløb (uden moms), som kunden (bygherren) skal betale for byggearbejdet  

 mv.
Byggevirksomheder, der opfører bygninger på andres grunde, skal betale  

 moms af det fulde vederlag for byggeriet.
Byggeselskaber og salgsselskaber,  

 der indgår kontrakt med bygherren om opførelse af byggeri på bygherrens  

 grund, men som lader andre selvstændige virksomheder udføre byggearbejdet,  

 skal ligeledes betale moms af det fulde vederlag for byggeriet.
Se endvidere  

 Mn.381.
 I det samlede vederlag, som bygherren skal betale for byggeriet, indgår  

 bl.a. betaling for byggeadministration, rejse- og opholdsudgifter,  

 udregningsvederlag, eventuelle erstatningsbeløb og finansieringsudgifter,  

 herunder byggelånsrenter, stempeludgifter, tilslutningsafgifter mv.
 Der er i det efterfølgende nærmere redegjort for den momsmæssige  

 behandling af disse ydelser.
N.4.2.2.1 Byggeadministration Betaling for byggeadministration skal medregnes i den momspligtige værdi,  

 uanset om betalingen faktureres særskilt.
Som eksempler på områder, der falder ind under byggeadministration, kan  

 nævnes udarbejdelse af anlægsplaner og finansieringsplaner, udfærdigelse af  

 økonomiske opstillinger mv., indgåelse af entreprisekontrakter med  

 håndværkere, udfærdigelse af ansøgninger om byggelån samt optagelse og  

 administration af lånet, rådgivning med hensyn til ejendommens endelige  

 prioritering, udfærdigelse af ansøgning om forhåndslån og endelige lån,  

 ekspedition af prioriteringen, føring og udarbejdelse af byggeregnskab og  

 forhandling med de implicerede i byggeriet, jf.
Mn.182 og Højesterets dom af  

 21. oktober 1970.
N.4.2.2.2 Rejse- og opholdsudgifter Særlige omkostninger, som bygherren skal betale i forbindelse med  

 leveringen af byggearbejdet, skal medregnes i den momspligtige værdi, selv om  

 sådanne omkostninger faktureres særskilt.
Som eksempler kan nævnes udgifter  

 til fragt og kørsel, rejse og ophold samt kost til personalet.
 Byggevirksomheder mv., der ved opførelse af huse på fjernere steder  

 beregner salgspriserne som en prislistepris med et procenttillæg (varierende  

 efter zoneområde) til dækning af sådanne omkostninger, skal således medregne  

 tillægget i den momspligtige værdi.
N.4.2.2.3 Udregningsvederlag Udregningsvederlag ved licitation skal af den tilbudsgiver, hvis tilbud  

 antages, medregnes i den momspligtige værdi for den pågældende entreprise,  

 uanset om udregningsvederlaget er indregnet i entreprisesummen eller betales  

 direkte af bygherren til den pågældende organisation, jf.
Mn.179.
N.4.2.2.4 Overskridelse af leveringsfristen Bod Beløb, der af en byggevirksomhed opkræves hos bygherren som kompensation  

 (erstatning) i tilfælde, hvor virksomheden uden egen skyld er blevet  

 forsinket med udførelsen af sin entreprise, skal medregnes i den momspligtige  

 værdi.
 I tilfælde, hvor virksomheden skal betale bygherren en nærmere fastsat bod  

 for hver dag, leveringsfristen overskrides, kan virksomheden fratrække boden  

 inden momsberegningen, hvis fakturaudstedelsen sker efter, at det er  

 konstateret, at leveringen er blevet forsinket.
Sker fakturaudstedelsen derimod inden det er konstateret, om levering  

 finder sted før eller efter leveringsfristens udløb, kan boden ikke modregnes  

 i virksomhedens momspligtige værdi.
Hvis bygherren er en registreret  

 virksomhed, der kan medregne momsen på leverancen til sin købsmoms, kan boden  

 dog modregnes i den momspligtige omsætning.
Modregningen er betinget af, at  

 der udstedes kreditnota over boden med angivelse af momsen, jf.
Mn.150.
N.4.2.2.5 Erstatningsbeløb Erstatningsbeløb, der af fx entreprenørvirksomheder afkræves kunder, med  

 hvem der er indgået aftale (kontrakt) om levering af varer og momspligtige  

 ydelser, som følge af ændringer i leveringsaftalen forårsaget af modtageren,  

 skal medregnes i den momspligtige værdi i tilfælde, hvor erstatningen må  

 anses for en del af vederlaget for de pågældende leverancer.
Det vil fx være  

 tilfældet, hvor entreprenørvirksomheden kræver erstatning på grund af en  

 mindskelse af leverancen, idet prisfastsættelsen i kontrakten kan være sket  

 til enhedspriser udregnet på basis af den oprindelig aftalte leverance.
Hvis leverancen mindskes, kan det blive nødvendigt at hæve enhedsprisen  

 for at få dækket de faste omkostninger ind.
En sådan erstatning, der skal  

 dække de faste omkostninger, må anses for en prisforhøjelse (del af  

 vederlaget), og skal derfor medregnes i virksomhedens momspligtige værdi.
 Der skal derimod ikke betales moms af et erstatningskrav (anses ikke for  

 vederlag), som fremsættes alene på grund af, at der sker annullering af  

 afgivne tilbud på levering af varer og momspligtige ydelser, fx som følge af,  

 at det pågældende produkt ikke kommer til fuldførelse.
 Om erstatningsbeløb skal medregnes i den momspligtige værdi, må i øvrigt  

 bero på en konkret vurdering i hvert enkelt tilfælde.
 Vedrørende bygge- og rådgivningsvirksomheders skades- og erstatningsansvar  

 henvises der til H.5.
 N.4.2.2.6 Finansieringsudgifter mv.
Byggevirksomheder, som ifølge entreprisekontrakt er forpligtet til at  

 afholde finansieringsudgifter,herunder byggelånsrenter og  

 tilslutningsudgifter ved udførelse af et byggeprojekt, skal medregne disse  

 udgifter til den momspligtige værdi, jf.
Mn.1037 og Mn.1039.
Momsnævnet har også understreget, at det, der skal beregnes moms af, er  

 det samlede vederlag, som bygherren skal betale for byggeriet.
At der i dette  

 beløb indgår renter, visse stempelomkostninger samt en lang række andre  

 omkostninger, som byggeselskabet har afholdt og senere sammen med sin avance  

 (videre)debiterer bygherren, betyder ikke, at disse beløb af den grund kan  

 trækkes ud af momsgrundlaget.
De omhandlede omkostninger er efter momsnævnets  

 opfattelse en integreret del af købesummen i lighed med materiale- og  

 lønudgifter, jf.
Mn.1094.
N.4.2.2.7 Prioriterings- og salgsomkostninger Et byggeri, som skal momsberigtiges efter reglerne om byggeri for fremmed  

 regning, og hvor det samlede vederlag indeholder prioriterings- og  

 salgsomkostninger, herunder kurstab, skal momsberigtiges på grundlag af den  

 del af vederlaget, der vedrører entreprisen.
I dette vederlag kan dog  

 fradrages kurstab, indskud, vurderingsgebyr og stempelafgift ved optagelse af  

 offentlige lån, jf.
Mn.380.
N.4.2.2.8 Pantebreve Hvis betalingen for leverede varer og momspligtige ydelser, i forbindelse  

 med opførelse af fast ejendom, helt eller delvis ydes i form af private  

 pantebreve i den opførte bygning, fastsættes den momspligtige værdi til  

 byggevirksomhedens almindelige pris (fx dets prislistepris) ved afsætning af  

 det pågældende byggeri, eller, hvis en sådan salgspris ikke findes, en  

 kalkuleret salgspris.
Se også Mn.328.
Sidstnævnte pris skal omfatte samtlige de omkostninger og den avance, der  

 i almindelighed indgår i den momspligtige værdi for leverancer af den  

 pågældende art, jf.
Mn.548. Momsberegningen er herved uafhængig af  

 byggevirksomhedens medvirken ved finansieringen, og der vil derfor ikke blive  

 tale om betaling af moms af kurstab.
N.4.2.2.9 Udlæg - byggevirksomheder Udlæg for bygherren for offentlige attester og stempelafgifter skal ikke  

 medregnes i den momspligtige værdi.
Udlæg for varer eller momspligtige ydelser, der faktureres direkte fra  

 leverandøren til bygherren, kan holdes uden for byggevirksomhedens  

 momspligtige værdi, hvis der ingen avance beregnes af disse udlæg.
Det er en  

 betingelse, at byggevirksomheden sender bygherren en særlig opgørelse over  

 disse udlæg og til bygherren videregiver de originale fakturaer, jf.
Mn.183.
N.4.2.2.10 Udlæg - rådgivningsvirksomheder Arkitekter, ingeniører mfl. kan holde rejseudlæg, dvs. udgifter til rejse,  

 ophold og fortæring mv., uden for den momspligtige værdi på betingelse af:
- at der ikke beregnes avance af disse udlæg, - at der udstedes en særlig udlægsopgørelse til bygherren vedrørende  

 udlæggene, og - at de originale bilag videresendes til bygherren.
Der er derimod ikke mulighed for at holde godtgørelse for omkostninger ved  

 benyttelse af eget transportmiddel i bygherrens tjeneste uden for den  

 momspligtige værdi.
Det gælder, selv om godtgørelsen faktureres særskilt, og  

 selv om den af staten benyttede takst for befordringsgodtgørelse anvendes.
Udlægsreglerne omfatter heller ikke udgifter, som en virksomhed efter  

 kollektive overenskomster skal godtgøre sine medarbejdere i anledning af  

 disses rejser i virksomhedens tjeneste.
Sådanne udgifter (time- og dagpenge,  

 udstationeringsgodtgørelse, udepenge, godtgørelse til medarbejderen for  

 benyttelse af eget befordringsmiddel i arbejdsgiverens tjeneste mv.) skal  

 medregnes i den momspligtige værdi, selv om virksomheden debiterer bygherren  

 særskilt herfor.
Udlæg til reproduktioner, modeller, fotografier mv. kan  

 holdes uden for den momspligtige værdi på betingelse af, at de nævnte  

 udlægsregler er opfyldt.
Beløb, der debiteres bygherren for reproduktion,  

 mangfoldiggørelse af materiale og lignende, foretaget på egen tegnestue, skal  

 dog altid medregnes i den momspligtige værdi, selv om debiteringen foretages  

 særskilt, jf.
Mn.678 og Mn.1014.
N.4.2.2.11 Interessefællesskab § 9, stk. 1 Hvis der mellem leverandøren og modtageren af varer og momspligtige  

 ydelser består et interessefællesskab fx således, at den ene er økonomisk  

 interesseret i den anden parts virksomhed, kan den momspligtige værdi  

 fastsættes til virksomhedens almindelige pris ved salg af den pågældende vare  

 eller ydelse.
Findes der ikke en sådan almindelig salgspris, er den  

 momspligtige værdi en kalkuleret salgspris, der skal omfatte samtlige de  

 omkostninger og den avance, der i almindelighed indgår i den momspligtige  

 værdi for varer eller momspligtige ydelser af den pågældende art.
Told*Skat bemyndiges til i tilfælde, hvor fortjenesten søges overført til  

 ikke registrerede virksomheder (selvstændige juridiske personer), som  

 byggevirksomheden ejer (eller ejer en væsentlig del af), at træffe afgørelse  

 om anvendelse af bestemmelsen om interessefællesskab, jf.
F.5.
 I bl.a. følgende situationer har bestemmelserne om interessefællesskab  

 været anvendt:
- Et selskab, hvis aktiekapital tilhører 2 personer, hvoraf den ene er  

 direktør i selskabet, udførte bygge- og anlægsarbejder for flere ikke  

 registrerede virksomheder.
En væsentlig del af kapitalen i disse virksomheder  

 tilhørte ligeledes de nævnte 2 personer.
Selskabet havde for de omhandlede  

 bygge- og anlægsarbejder beregnet sig en avance, der lå betydeligt under den  

 avance, som selskabet beregnede ved tilsvarende arbejder for andre  

 virksomheder, jf.
Dep.454.
- En byggevirksomhed har på grunde, der tilhører et aktieselskab, opført  

 parcelhuse for selskabet, som herefter har videresolgt husene.  

 Byggevirksomhedens indehaver og dennes sønner ejede hele aktiekapitalen i  

 selskabet.
Det af byggevirksomheden angivne momstilsvar for det tidsrum,  

 hvori byggeriet blev udført, tillagt momsen af omkostninger og investeringer,  

 dækkede kun den udbetalte løn, men ikke avance på løn og materialer eller  

 værdien af egen indsats i virksomheden, jf.
Dep.455.
- Et typehusaktieselskab opførte en lille snes parcelhuse for et bygge- og  

 handelsanpartsselskab.
Eneejeren af anpartsselskabet var tillige ejer af 98%  

 af aktierne i aktieselskabet.
Ved leveringen af parcelhusene blev der på  

 hvert hus uanset størrelse mv. ydet anpartsselskabet en rabat på 20.000 kr.  

 på den almindelige prislistepris.
Momsberigtigelsen skete på grundlag af den  

 reducerede prislistepris.
Af materiale vedrørende aktieselskabets bruttofortjeneste ved salg af huse  

 til såvel anpartsselskabet som andre bygherrer fremgik det, at overskuddet  

 svingede fra byggeri til byggeri, uanset om der var ydet rabat eller ej.
Der  

 forelå ikke et skriftligt aftalegrundlag for aktieselskabets rabataftaler med  

 anpartsselskabet, men vilkårene aftaltes før byggeriets start.
Det var  

 oplyst, at den ydede rabat satte anpartsselskabet i stand til om nødvendigt  

 at sælge husene billigere end ellers, men dette kunne ikke dokumenteres, jf.  

 Mn.835.
- Et aktieselskab opførte i alt 13 parcelhuse på egne grunde med henblik  

 på videresalg.
Selskabet havde ved momsberigtigelsen reduceret dets  

 prislistepris (ekskl. moms) med en rabat på mellem 5 og 10% med den  

 begrundelse, at det generelt er billigere at bygge til sig selv end til  

 fremmede.
Momsnævnet har i tilknytning til Mn.835, hvor nævnet traf afgørelse om, at  

 den momspligtige værdi for de omhandlede byggerier skal fastsættes til  

 selskabernes almindelige salgspris, dvs. prislisteprisen uden rabatfradrag,  

 jf. § 8, stk. 2, tilkendegivet, at det ikke vil afvise, at en virksomhed, der  

 bygger huse på egne grunde, respektive bygger for eget salgsfirma, vil kunne  

 foretage momsberigtigelse på grundlag af en momspligtig værdi, hvori der er  

 fradraget en mængderabat.
Det er dog en forudsætning, at der til andre  

 (fremmede) købere er ydet samme rabat, og at der kan fremlægges dokumentation  

 herfor.
 Se også Dep.409, Dep.453 samt Dep.456 om interessefællesskab.
N.4.2.3 Hvornår skal der beregnes moms? § 13, stk. 1 og 2 Efter momslovens bestemmelser skal der betales moms af varer og  

 momspligtige ydelser, i den momsperiode de leveres.
 Udsteder virksomheden faktura skal der imidlertid beregnes moms ved  

 udstedelsen, hvis denne foretages inden eller snarest efter leverancens  

 afslutning.
 Hvis betaling helt eller delsvis sker inden leverancens afslutning eller  

 inden fakturaens udstedelse, skal det modtagne beløb medregnes til den  

 momspligtige omsætning i den momsperiode, hvor betalingen har fundet sted.
N.4.2.3.1 Leverancens afslutning Leverancer af varer og momspligtige ydelser i forbindelse med udførelse af  

 arbejder (herunder reparations- og vedligeholdelsesarbejder) på bygninger og  

 anden fast ejendom, hvorom der er indgået entreprisekontrakt, anses for  

 afsluttet, når det arbejde, der skal udføres i henhold til den enkelte  

 kontrakt, er tilendebragt.
Det gælder også, hvor en entreprisekontrakt  

 omfatter udførelse af arbejder på flere bygningsmæssige enheder, fx et  

 bestemt antal parcelhuse, rækkehuse, etagehusblokke eller -afsnit.
Omfatter entreprisekontrakten udførelse af arbejder i forbindelse med  

 opførelse af en bygning eller flere bygningsmæssige enheder, anses leverancen  

 dog for afsluttet senest på det tidspunkt, hvor byggeriet (den sidste enhed)  

 er klar til indflytning.
I tilfælde, hvor enkelte arbejdsydelser, herunder  

 efterreparationer, der er omfattet af en kontrakt, endnu ikke er udført, når  

 byggeriet (den sidste enhed) er klar til indflytning, anses leverancen også  

 for afsluttet på indflytningstidspunktet.
Det gælder såvel entrepriser  

 vedrørende enkelte håndværksfag som hovedentrepriser og underentrepriser jf.  

 Dep.307.
N.4.2.3.2 Forudbetaling og acontobetaling § 13, stk. 3 Betales en leverance helt eller delvis inden leverancen har fundet sted,  

 inden leverancens afslutning eller inden fakturaens udstedelse, skal det  

 modtagne beløb uden moms medregnes til den momspligtige omsætning for den  

 momsperiode, i hvilken betalingen modtages.
Det gælder også, når betalingen  

 finder sted direkte til byggevirksomhedens pengeinstitut, en underleverandør  

 eller som postering på en mellemregningskonto.
 Ratebeløb, der betales til virksomheden i henhold til kontrakt,  

 fordelingsplan eller anden aftale, skal således momsberigtiges på  

 betalingstidspunktet.
 Hvis en begæring om udbetaling af ratebeløb eller lignende ikke udformes  

 som en faktura, og bygherren er en registreret virksomhed, skal der normalt  

 udstedes særskilt faktura på beløbet i forbindelse med betalingen.
N.4.2.3.3 Arkitektydelser Arkitektydelser, der udføres som regningsarbejde, omfatter i visse  

 tilfælde opgaver, som først kan afsluttes, efter at byggeriet er klar til  

 indflytning.
Det gælder fx større byggerier for boligselskaber.
Som eksempler  

 på sådanne opgaver kan nævnes arkitekters udarbejdelse af reviderede  

 hovedtegninger, udarbejdelse af byggeregnskab mv., samt endeligt eftersyn af  

 byggeriet.
Arkitektvirksomhedens opgørelse af og retserhvervelse på den del  

 af arkitekthonoraret, som vedrører disse opgaver, sker således efter, at  

 byggeriet er klar til indflytning.
 Arkitekters regningsarbejde (slutafregningen) skal i disse tilfælde  

 momsberigtiges senest i den momsperiode, hvori arkitektvirksomheden har  

 udarbejdet byggeregnskabet, og arkitekthonoraret kan opgøres endeligt, jf.  

 Dep.564. Acontobetalinger, der modtages under byggeriet, momsberigtiges efter  

 de almindelige regler.
I de tilfælde, hvor arkitekthonoraret beregnes på grundlag af  

 slutopstillinger mv. fra de enkelte entreprenører og opgørelse af øvrige  

 byggeomkostninger (byggeregnskabet), skal der beregnes moms af slutraten  

 senest på det tidspunkt, hvor arkitektvirksomheden har mulighed for at  

 udfærdige den endelige honoraropgørelse.
Det gælder fx ved arkitektydelser  

 præsteret for boligselskaber, som selv udarbejder byggeregnskabet.  

 Arkitektvirksomheden kan således ikke vente med at momsberigtige slutraten,  

 indtil byggeregnskabet er godkendt af Boligministeriet.
 Arkitektarbejder skal i andre tilfælde, fx hvor beregningen sker på  

 grundlag af tilbudssummen for byggeriet, momsberigtiges efter de almindelige  

 regler, dvs. senest i den momsperiode, hvori byggeriet er klar til  

 indflytning.
 N.4.2.3.4 Garantirater o.l.
Garantirater, prioriteringsrater o.l., der tilbageholdes af en  

 entreprisesum, fx som sikkerhedsstillelse for at fejl eller mangler ved  

 leverancen eller bygningen kan blive afhjulpet, skal medregnes til den  

 momspligtige omsætning på det tidspunkt, hvor leverancen anses for afsluttet,  

 jf.
Dep.254 og Dep.307.
N.4.2.4 Købsmoms § 15, stk. 3 og 4 Registrerede virksomheder kan - med de begrænsninger, der følger af  

 momslovens almindelige bestemmelser - til købsmomsen medregne momsen på  

 indkøb mv. til brug for virksomhedens omsætning af varer og momspligtige  

 ydelser (byggearbejder mv.).
Byggevirksomheder og byggeselskaber mv., der opfører bygninger på andres  

 grunde, kan således til købsmomsen medregne momsen af håndværksarbejde mv.  

 (underentrepriser), som udføres af andre virksomheder.
Endvidere kan  

 medregnes moms af materialer mv., som virksomheden selv indkøber til brug for  

 udførte arbejder ved byggeriet.
Det gælder både materialer til egne arbejder  

 og materialer til arbejder, som udføres af andre håndværksvirksomheder.
N.4.3 Byggearbejde for egen regning § 3, stk. 2 Ved byggearbejder for egen (byggevirksomhedens) regning forstås i  

 momsmæssig henseende opførelse af bygninger på egen, lejet eller lejers  

 grund, ombygnings- eller moderniseringsarbejder på egne eller lejede  

 bygninger samt reparation og vedligeholdelse af egne eller lejede bygninger.
 Inden for dette område skelnes der momsmæssigt mellem følgende tre  

 kategorier af byggearbejder:
- opførelse, ombygning eller modernisering af bygninger til salg eller  

 udlejning, - opførelse, ombygning eller modernisering af bygninger til andre formål,  

 dvs. til eget brug eller til virksomhedens brug, - reparation og vedligeholdelse.
N.4.3.1 Hvem skal registreres og betale moms? I det efterfølgende omtales hvilke personer og virksomheder, der skal  

 registreres og betale moms ved byggeri for egen regning.
Der sondres i det  

 efterfølgende mellem opførelse, ombygning eller modernisering og reparation  

 og vedligeholdelse.
Ved afgørelsen af, om arbejdsydelser skal betragtes som  

 ombygning/modernisering eller reparation/vedligeholdelse, lægges der vægt på, om ejendommens oprindelige standard eller anvendelighed ændres.
N.4.3.1.1 Opførelse Enhver, der for egen regning på egen, lejet eller lejers grund opfører  

 bygninger til salg eller udlejning, skal registreres og betale moms, hvis den  

 pågældende eller dennes ansatte udfører arbejde ved projekteringen eller  

 opførelsen.
Det gælder fx en personligt ejet byggevirksomhed, der på en  

 grund, som ejes af virksomheden ved indehaverens og virksomhedens ansattes  

 arbejdskraft opfører et byggeri til salg eller udlejning.
Det gælder tillige  

 en virksomhed, som på en grund tilhørende lejer, opfører en flytbar  

 pavillonbygning, der er forsynet med sædvanlige indvendige installationer  

 (el, vand og kloakafløb). En sådan bygning anses for fast ejendom, jf.  

 Mn.971.
Endvidere skal enhver, der for egen regning på egen eller lejet grund  

 lader bygninger opføre til eget eller sin virksomheds brug, registreres og  

 betale moms, såfremt den pågældendes ansatte udfører arbejde ved  

 projekteringen eller opførelsen.
Det gælder fx en privatperson, som ansætter  

 en medhjælper til at opføre en bygning, eller en ikke registreringspligtig  

 virksomhed, som lader ansatte udføre sådanne arbejder.
Se også D.1.3.
N.4.3.1.2 Ombygnings- eller moderniseringsarbejder Enhver, der på egne eller lejede bygninger med henblik på salg eller  

 udlejning udfører ombygnings- eller moderniseringsarbejde, skal registreres  

 og betale moms.
 Endvidere skal enhver, der på egne eller lejede bygninger lader ansatte  

 udføre ombygnings- eller moderniseringsarbejder til sit eget eller sin  

 virksomheds brug, registreres og betale moms.
 Som eksempler på ombygning/modernisering kan nævnes:
- indlæggelse af centralvarme, - udskiftning af almindelige vinduer med termovinduer.
N.4.3.1.3 Reparations- og vedligeholdelsesarbejder Reparations- og vedligeholdelsesarbejder til en samlet værdi af mere end  

 50.000 kr. opgjort på årsbasis sidestilles med ombygnings- eller  

 moderniseringsarbejde.
 Enhver, der for egen regning på egne eller lejede bygninger udfører  

 reparations- og vedligeholdelsesarbejder til en samlet momspligtig værdi af  

 mere end 50.000 kr. inden for et år, skal således registreres og betale moms  

 efter samme regler som ombygnings- eller moderniseringsarbejder.
 Som eksempler på reparation/vedligeholdelse kan nævnes:
- maling af facader og vinduer, - udskiftning af tag og/eller tagrender ved anvendelse af samme  

 materialestandard.
N.4.3.1.4 Boligselskaber En boligforenings eller et boligselskabs afdelinger, som har egne ansatte  

 til at udføre byggearbejder mv., kan efter begæring registreres hver for sig,  

 jf. § 5, stk. 2. De enkelte afdelinger skal imidlertid føre særskilte  

 regnskaber, og være økonomisk uafhængige i forhold til hinanden og i forhold  

 til hovedforeningen/hovedselskabet, således at en afdeling ikke hæfter for  

 andre afdelingers forpligtelser eller hovedforeningens/hovedselskabets gæld.
Hvis en boligforening eller et boligselskab har ansat håndværkere eller  

 andre til at udføre reparations- og vedligeholdelsesarbejder og ombygnings-  

 eller moderniseringsarbejder på afdelingernes bygninger og installationer, er  

 det hovedforeningen/hovedselskabet, der skal registreres og betale moms.  

 Værdien af de udførte byggearbejder mv. skal altså i relation til 10.000  

 kr./50.000 kr. grænsen henføres til hovedforeningen/hovedselskabet.
Se også  

 Dep.879.
Ejendomsfunktionærer I en boligforening eller et boligselskab uden håndværkerafdeling kan  

 ejendomsfunktionæren i en afdeling udføre reparations- og  

 vedligeholdelsesarbejder inden for et år til en samlet værdi af ikke over  

 50.000 kr., uden at afdelingen skal registreres og betale moms.
Hvis ejendomsfunktionæren i en afdeling også udfører ombygnings- eller  

 moderniseringsarbejder, kan værdien heraf andrage indtil 10.000 kr. årlig,  

 uden at afdelingen skal registreres og betale moms.
Det er dog en betingelse,  

 at afdelingen ikke allerede betaler moms af reparations- og  

 vedligeholdelsesarbejder.
Hvis værdien af afdelingens egne reparations- og  

 vedligeholdelsesarbejder overstiger 50.000 kr. årlig, skal afdelingen også  

 betale moms af ombygnings- og moderniseringsarbejder (forbedringsarbejder),  

 selv om værdien af disse ikke overstiger 10.000 kr. årlig.
 I en boligforening eller et boligselskab med håndværkerafdeling, som  

 udfører byggearbejder mv. for de enkelte afdelinger, er det som nævnt  

 hovedforeningen/hovedselskabet, der skal registreres og betale moms.  

 Ejendomsfunktionæren i den enkelte afdeling kan imidlertid stadig udføre  

 reparations- og vedligeholdelsesarbejder i afdelingen til en samlet værdi af  

 ikke over 50.000 kr. årlig, uden at afdelingen skal registreres og betale  

 moms.
N.4.3.1.5 Frie Kostskolers Fællesråd Frie Kostskolers Fællesråd har udarbejdet en vejledning om moms ved bygge-  

 og vedligeholdelsesarbejder på folkehøjskoler, landbrugshøjskoler,  

 husholdningsskoler og efterskoler.
 Vejledningen har til hensigt at beskrive de specielle regler der gælder  

 med hensyn til moms på byggeri samt reparations- og vedligeholdelsesarbejder  

 der gælder for disse skolers egne bygninger, når arbejdet udføres af skolens  

 egne ansatte.
N.4.3.1.6 Hvad forstås ved ansatte? Ved begrebet ansatte/personale forstås et egentligt lønmodtagerforhold,  

 hvor ejeren/virksomheden er indeholdelsespligtig for A-skat efter Told*Skats  

 regler.
Frivillig, ulønnet arbejdskraft er ikke omfattet af begrebet ansatte.
Der  

 skal således ikke betales moms af arbejde, der udføres af frivillig, ulønnet  

 arbejdskraft ved fx opførelse af en idrætshal.
 Ministeren har truffet afgørelse om, at indehavere af registrerede  

 virksomheder er fritaget for at betale moms, når de i fritiden udføre  

 frivilligt ulønnet arbejde i forbindelse med opførelse af et klubhus, jf.  

 Dep.991.
N.4.3.1.7 Ikke registreringspligtige En privat bygherre (selvbygger), der selv opfører eller foretager andet  

 bygearbejde på en bygning, hvor bygherren selv har bopæl eller tager bopæl  

 efter færdiggørelsen, skal ikke registreres, jf.
Mn.180.
N.4.3.2 Momspligtens omfang Det efterfølgende omhandler i hvilket omfang, der skal betales moms ved  

 byggeri for egen regning.
Der sondres i det efterfølgende mellem opførelse,  

 ombygning eller modernisering og reparation og vedligeholdelse.
N.4.3.2.1 Opførelse, ombygning eller modernisering til salg eller  

 udlejning Enhver, der for egen regning på egen, lejet eller lejers grund opfører  

 bygninger til salg eller udlejning, skal betale moms af det arbejde ved  

 projekteringen og opførelsen, som udføres af den pågældende og dennes  

 ansatte, samt af de materialer, der anvendes til dette arbejde.
 Enhver, der for egen regning udfører ombygnings- eller  

 moderniseringsarbejder på egne eller lejede bygninger med henblik på salg  

 eller udlejning, skal ligeledes betale moms af det arbejde, som udføres af  

 den pågældende og dennes ansatte, samt af de materialer, der anvendes til  

 dette arbejde.
 Pligten til at betale moms omfatter både egentlige byggevirksomheder og  

 virksomheder, der ikke i øvrigt er registreringspligtige i henhold til  

 momsloven, samt privatpersoner, der udfører de nævnte arbejder.
N.4.3.2.2 Opførelse, ombygning eller modernisering til andre formål Enhver, der for egen regning på egen eller lejet grund opfører bygninger  

 til eget eller sin virksomheds brug, skal betale moms af det arbejde ved  

 projekteringen og opførelsen, som udføres af den pågældendes ansatte, samt af  

 de materialer, der anvendes til dette arbejde.
 Enhver, der udfører ombygnings- eller moderniseringsarbejder på egne eller  

 lejede bygninger til eget eller sin virksomheds brug, skal ligeledes betale  

 moms af det arbejde, der udføres af den pågældendes ansatte, samt af de  

 materialer, der anvendes til dette arbejde.
 Byggevirksomheder skal betale moms af de materialer, arbejdsydelser og det  

 projekteringsarbejde, der udtages til eget brug, eftersom virksomheden ikke  

 har fradragsret ved anskaffelse, opførelse og drift af sådanne bygninger, jf.  

 § 11, stk. 1. Dette gælder fx tilfælde hvor byggevirksomheder, på egne  

 grunde, herunder grunde, der tilhører en af interessenterne i et  

 interessentskab, opfører, ombygger eller moderniserer bygninger til bolig for  

 virksomhedens indehaver/interessenten eller til bolig, vuggestue, børnehave,  

 fritidshjem, feriehjem, sommerhuse o.l. for virksomhedens personale.
Der skal endvidere betales moms af de varer, som anvendes ved byggeriet,  

 når det drejer sig om varer, der fremstilles eller forhandles af  

 virksomheden.
Det gælder fx ved udtagelse af sten fra et teglværk eller træ  

 fra en tømmerhandel.
Virksomhedens indehaver Af indehaverens (interessentens) personlige arbejde skal der kun betales  

 moms i følgende tilfælde:
- når arbejdet falder inden for den pågældendes fag eller hertil nært  

 knyttede fagområder.
Snedkerarbejde og tømrerarbejde betragtes i denne  

 henseende som hørende til samme fagområde, jf.
Mn.180 og Mn.477, - når indehaveren (interessenten) udfører tilsvarende arbejde i  

 forbindelse med byggeri for fremmed regning eller i forbindelse med opførelse  

 af bygninger til salg eller udlejning.
Dette gælder, selv om den pågældende  

 ikke er uddannet inden for det pågældende fagområde, jf.
Mn.859 og  

 Højesterets dom af 27. januar 1988.
 Der skal eksempelvis betales moms af det murer- og tømrerarbejde, som  

 udføres af indehaveren til eget brug, når han også udfører murer- og  

 tømrerarbejde for fremmed regning, ved opførelse, ombygning eller  

 modernisering af huse til salg eller udlejning.
I andre tilfælde end de nævnte skal der ikke betales moms af indehaverens  

 (interessentens) personlige arbejde.
Der skal eksempelvis ikke betales moms  

 af det tømrer- og snedkerarbejde, som udføres personligt af en bygherre, der  

 driver selvstændig virksomhed som modelsnedker inden for jern- og  

 metalindustriens fagområde, idet hans fag ikke har nogen tilknytning til  

 byggefagene, jf.
Mn.285.
Der skal altid betales moms af det arbejde, som udføres af virksomhedens  

 personale, selv om arbejdet falder uden for bygherrens eller personalets  

 fagområder, jf.
Mn.180.
Parkeringspladser og haveanlæg Nyanlægning af parkeringspladser og haveanlæg er undtaget fra momspligten,  

 når virksomheden foretager disse arbejder til brug i egen virksomhed.  

 Byggevirksomheder mv., der har salg af tilsvarende ydelser for fremmede skal  

 betale moms, jf. § 11, stk. 1. Momsen beregnes derfor på grundlag af indkøbs-  

 eller fremstillingsprisen (uden moms), jf. § 8, stk. 1.
 N.4.3.2.3 Reparation og vedligeholdelse over 50.000 kr.
 Enhver, der for egen regning på egne eller lejede bygninger udfører  

 reparations- og vedligeholdelsesarbejder til en samlet værdi af mere end  

 50.000 kr. inden for et år, skal betale moms efter de samme regler, som  

 gælder for opførelse, ombygning, eller modernisering.
Det betyder, at der ved reparations- og vedligeholdelsesarbejder på  

 bygninger bestemt til salg eller udlejning skal betales moms af det arbejde,  

 som udføres af den pågældende og dennes ansatte, samt af de materialer, der  

 anvendes til dette arbejde, jf.
N.4.3.2.1.
 Ved reparations- og vedligeholdelsesarbejder på bygninger bestemt til eget  

 brug skal der betales moms af det arbejde, der udføres af den pågældende og  

 dennes ansatte, samt de materialer der anvendes til dette arbejde, jf.  

 N.4.3.2.2.
 N.4.3.2.4 Reparation og vedligeholdelse for under 50.000 kr.
 En registreret virksomhed, fx en byggevirksomhed, som for egen regning  

 udfører reparations- og vedligeholdelsesarbejder til en samlet værdi af ikke  

 over 50.000 kr. på egne bygninger, for hvilke der ikke er fradragsret eller  

 kun delvis fradragsret for købsmomsen, fx indehaverens bolig eller en  

 udlejningsejendom, skal betale moms af de varer og momspligtige ydelser, som  

 anvendes ved de nævnte arbejder, når det drejer sig om varer eller  

 momspligtige ydelser, som fremstilles eller forhandles af virksomheden, jf. §  

 11, stk. 1. Momsen beregnes derfor på grundlag af indkøbs- eller  

 fremstillingsprisen (uden moms), jf. § 8, stk. 1 og Mn.225.
N.4.3.3 Den momspligtige værdi § 8, stk. 3 Den momspligtige værdi for arbejdsydelser, herunder projekterings- og  

 tilsynsarbejder, som virksomheden selv udfører, og de materialer der anvendes  

 hertil, er virksomhedens almindelige salgspris for en tilsvarende leverance  

 til en fremmed bygherre.
Hvis en sådan salgspris ikke findes, beregnes momsen  

 af en kalkuleret salgspris, der skal omfatte samtlige de omkostninger og den  

 avance, der i almindelighed indgår i den momspligtige værdi for varer eller  

 momspligtige ydelser af den pågældende art.
Se således Mn.1339.
 Den momspligtige værdi ved opførelse af prøvehuse/udstillingshuse, opgøres  

 på tilsvarende måde som ved opførelse af huse til salg eller udlejning, jf.  

 Mn.1349.
Uanset om en byggevirksomhed, der opfører bygninger for egen regning, må  

 påregne at sælge et byggeri med tab, skal byggeriet momsberigtiges på  

 grundlag af en kalkuleret salgspris, jf.
Mn.441.
Hvis bygge- og rådgivningsvirksomheder udfører projekteringsarbejder  

 vedrørende et planlagt byggeri for egen regning, og det senere viser sig at  

 projektet ikke bliver anvendt, er det ikke muligt at få den erlagte moms  

 tilbagebetalt, jf.
Mn.442.
N.4.3.4 Hvornår skal der beregnes moms? § 13, stk. 8 De arbejdsydelser, der er præsteret af virksomheden, og de materialer, der  

 er anvendt i forbindelse hermed, skal medregnes til den momspligtige  

 omsætning for den momsperiode, i hvilken de er udført.
Momsafregningen kan  

 således ikke udskydes, indtil bygningerne sælges eller tages i anvendelse,  

 men skal foretages momsperiode for momsperiode med endelig regulering ved  

 arbejdets færdiggørelse, jf.
Dep.308.
 Dette gælder også i tilfælde, hvor bygningerne er opført med henblik på  

 midlertidig udstillingsbrug og efterfølgende salg (fx prøvehuse).
Landbrugsvirksomheder, der ved egne ansatte udfører arbejdsydelser på egne  

 bygninger, fx indehaverens bolig eller tjenesteboliger, kan afregne momsen af  

 byggearbejder mv. over det eksisterende registreringsforhold.
Der skal  

 således ikke over for sådanne virksomheder stilles krav om særskilt  

 registrering med kvartalsvis afregning.
N.4.3.5 Købsmoms § 15, stk. 3 og 4 Virksomheden kan - med de begrænsninger, der følger af momslovens  

 almindelige bestemmelser - til købsmomsen medregne momsen på de materialer,  

 som virksomheden selv anvender ved de udførte arbejder ved byggeriet.
Til købsmomsen kan altså medregnes momsen af de omkostninger, der senere  

 indgår i kalkulationen for det pågældende byggearbejde, fx vognmandskørsel  

 vedrørende jord, beton mv.
Endvidere kan fx momsen af hårde hvidevarer, som  

 virksomheden selv monterer, medregnes til virksomhedens købsmoms.
Momsen af udgifter til el, vand og varme, der benyttes af virksomheden ved  

 byggeriet indtil tidspunktet for byggeriets færdiggørelse, kan ligeledes  

 medregnes til købsmomsen.
Virksomheden skal herefter medregne udgifterne til  

 el, vand og varme ved kalkulation af virksomhedens momspligtige salgspris for  

 det pågældende arbejde.
Momsen af materialer, som virksomheden indkøber til brug for andre  

 håndværksvirksomheders arbejde ved byggeriet, kan derimod ikke medregnes til  

 købsmomsen.
Momsen af håndværksarbejde (entrepriser), som udføres af andre  

 virksomheder, kan heller ikke medregnes til købsmomsen.
Der skal på den anden  

 side ikke betales moms af sådanne entrepriser og materialeindkøb ud over den  

 moms, der er opkrævet af håndværkeren (entreprenøren) eller leverandøren, jf.  

 Mn.255 og Mn.267.
Hvis virksomheden bliver frivilligt registreret for udlejning mv. af fast  

 ejendom, gælder der særlige regler for fradragsret, jf.
C.4.4, om frivillig  

 registrering for udlejning, bortforpagtning og salg af fast ejendom.
N.4.3.6 Byggeri mv., der anvendes til fradragsberettigede formål Registrerede virksomheder, som har fuld fradragsret for moms vedrørende  

 deres driftsbygninger, er fritaget for at beregne moms af det arbejde, som  

 udføres af virksomhedens indehaver og dennes ansatte ved opførelse, ombygning  

 eller modernisering mv. af bygninger til virksomhedens brug.
 Registrerede virksomheder, som kun har delvis fradragsret for moms, skal  

 derimod beregne moms af byggeri mv. til virksomhedens brug.
 Virksomheder, der opfører, ombygger eller moderniserer bygninger, som ikke  

 udelukkende skal anvendes i forbindelse med virksomhedens omsætning af varer  

 og momspligtige ydelser, skal således for hver momsperiode beregne moms af  

 det projekterings- og byggearbejde, som udføres af virksomhedens ansatte,  

 samt af de materialer, der anvendes til dette arbejde.
 Det samme gælder virksomheder, der ved egne ansatte udfører reparations-  

 og vedligeholdelsesarbejde til en samlet momspligtig værdi af mere end 50.000  

 kr. årligt på bygninger, som ikke udelukkende anvendes i forbindelse med  

 virksomhedens omsætning af varer og momspligtige ydelser.
 Det for hver momsperiode beregnede momsbeløb skal af virksomheden  

 medregnes til salgsmomsen i den pågældende momsperiode, men virksomheden kan  

 samtidig medregne en andel af momsbeløbet til købsmomsen i overensstemmelse  

 med de almindelige regler om delvis fradragsret.
N.4.3.7 Reguleringsforpligtelse § 16, stk. 2 Opførelse, ombygning eller modernisering samt reparations- og  

 vedligeholdelsesarbejder vedrørende bygninger er omfattet af de almindelige  

 bestemmelser i bekendtgørelse nr. 75 af 26. februar 1985 om regulering af  

 indgående merværdiafgift for investeringsgoder.
Se således H.4.1.
Den reguleringsforpligtelse, der herefter kan gøres gældende over for  

 registrerede virksomheder, som har fuld fradragsret for momsen vedrørende  

 driftsbygninger, omfatter ikke alene momsen af de på arbejdet anvendte  

 materialer og indkøbte entrepriser, som virksomheden har medregnet til  

 købsmomsen, men også moms af det arbejde, som er udført af virksomhedens  

 indehaver og dennes ansatte.
Dette gælder selvom virksomheden er fritaget for  

 at beregne moms af det udførte arbejde, jf.
N.4.3.6.
 For virksomheder med delvis fradragsret udgør reguleringsforpligtelsen den  

 andel af det beregnede momsbeløb, som er medregnet til virksomhedens  

 købsmoms.
 Der hviler ingen reguleringsforpligtelse på reparations- og  

 vedligeholdelsesarbejder under 50.000 kr.
N.4.3.8 Delvis fradragsret En række virksomheder inden for byggebranchen har både momspligtig og  

 momsfri omsætning.
Omkostninger, der ikke udelukkende knytter sig til  

 virksomhedens momspligtig eller momsfri omsætning, er omfattet af  

 bestemmelserne om delvis fradragsret.
Fx kan nævnes en virksomhed der opfører  

 bygninger for egen regning med henblik på salg eller udlejning.
 *) Dette beløb er inkl. værdi af eget arbejde, som er med både som momsfri  

 og momspligtig omsætning.
 Fradragsprocenten bliver herefter:
 I byggevirksomheder, der opfører bygninger for egen regning med henblik på  

 salg eller udlejning, vil der typisk være delvis fradragsret for følgende  

 udgifter:
 - udgifter til telefon, revision, regnskabsmæssig assistance,  

 kontorudgifter, lokaleudgifter, visse annonceudgifter.
 Bestemmelserne om delvis fradragsret fremgår mere uddybende af H.3.2.
N.4.3.9 Kalkulationer § 8, stk. 2 Af hensyn til de særlige regler, som gælder for momsberegning i  

 virksomheder, der udfører byggearbejde for egen regning, skal der for hver  

 enkelt byggesag føres et specificeret regnskab for hver momsperiode, som gør  

 det muligt for Told*Skat at kontrollere momsberegningen.
 Ved regnskabets førelse må der specielt tages hensyn til, at momspligten  

 alene omfatter det arbejde ved projekteringen og opførelsen, som virksomheden  

 selv udfører.
 I tilfælde, hvor momsen af udførte byggearbejder skal beregnes på grundlag  

 af virksomhedens almindelige salgspris eller en kalkuleret salgspris, skal  

 der for hver enkelt byggesag foreligge specificerede kalkulationer, der  

 viser, hvordan den momspligtige værdi er beregnet.
 Som eksempel kan nævnes, at der ved opførelse på egen eller lejet grund af  

 bygninger til salg eller udlejning skal foreligge følgende specificerede  

 oplysninger om den enkelte byggesag:
- kostpris for materialer anvendt ved de byggearbejder, virksomheden selv  

 har udført, - lønudgifter inkl. sociale ydelser som virksomheden har afholdt i  

 forbindelse med projektering og opførelse, - værdi af indehaverens eget arbejde vedrørende projektering og opførelse, - andre omkostninger vedrørende de byggearbejder, virksomheden selv har  

 udført, fx anvendelse af virksomhedens materiel og udgifter til  

 arbejdspladsindretning, - de procenttillæg til materialer og lønudgifter mv., som virksomheden  

 beregner sig til dækning af generalomkostninger og fortjeneste, samt  

 specifikation af hvordan virksomheden har beregnet disse procenttillæg.
 Materialer, som virksomheden indkøber til brug for andre  

 håndværksvirksomheders arbejde ved byggeriet, samt køb af håndværksarbejde  

 mv. (entrepriser), som udføres af andre virksomheder, skal således bogføres  

 særskilt i regnskabet, idet momsen af sådanne materialeindkøb og entrepriser  

 ikke kan medregnes til købsmomsen.
 Da momsberegningen for byggeri for egen regning skal foretages for den  

 enkelte momsperiode, skal der foretages registrering af værdien af anvendte  

 materialer og lønudgifter mv. i forbindelse med de arbejdsydelser, der er  

 udført i momsperioden.
 De beregnede momsbeløb overføres for hver momsperiode til virksomhedens  

 almindelige momsregnskab.
N.4.4 Byggemodning mv. af egne arealer § 11, stk. 1 Registrerede bygge- og anlægsvirksomheder, der udfører arbejdsydelser i  

 forbindelse med byggemodning (dræning, nedlægning af hovedvandledninger o.l.,  

 etablering af hovedkloakanlæg, vejanlæg og andre fællesanlæg) af egne  

 arealer, som skal sælges eller udlejes, skal betale moms af de varer og  

 momspligtige ydelser, som anvendes ved de nævnte arbejder, hvis det drejer  

 sig om varer eller momspligtige ydelser, som fremstilles eller forhandles af  

 virksomheden.
Det gælder også ved byggemodning af egne arealer, som skal  

 benyttes til opførelse af bygninger mv. til bolig for virksomhedens indehaver  

 og personale eller til vuggestuer, børnehaver, fritidshjem, feriehjem,  

 sommerhuse o.l. for virksomhedens personale.
 Registrerede bygge- og anlægsvirksomheder skal ligeledes betale moms af de  

 varer og momspligtige ydelser, som anvendes i forbindelse med udførelse af  

 terrænregulering og ekstra fundering på egne arealer, som skal benyttes til  

 de nævnte formål, når det drejer sig om varer eller momspligtige ydelser, som  

 fremstilles eller forhandles af virksomheden.
§ 8, stk. 3 Momsen beregnes på grundlag af virksomhedens almindelige salgspris for en  

 tilsvarende leverance til en privat bygherre.
Hvis en sådan salgspris ikke  

 findes, beregnes momsen af en kalkuleret salgspris, der skal omfatte samtlige  

 de omkostninger og den avance, der i almindelighed indgår i den momspligtige  

 værdi for varer eller momspligtige ydelser af den pågældende art, jf.
Mn.316.
Virksomheden kan - med de begrænsninger, der følger af momslovens  

 almindelige bestemmelser - til købsmomsen medregne momsen på de materialer,  

 som virksomheden selv anvender ved de udførte arbejder ved byggemodningen,  

 jf.
Mn.188 og Mn.722.
Hvis virksomheden bliver frivilligt registreret for udlejning mv. af fast  

 ejendom, gælder der særlige regler for fradragsret, jf.
C.4.4, om frivillig  

 registrering for udlejning, bortforpagtning og salg af fast ejendom.
N.4.5 Regnskab § 18 Virksomheden skal føre et regnskab over køb og salg af varer og  

 momspligtige ydelser, så virksomheden kan opgøre den moms, der skal betales  

 til Told*Skat.
Regnskabet skal samtidig give Told*Skat mulighed for at  

 kontrollere, at momsen bliver rigtigt opkrævet og indbetalt.
 Momsregnskabet kan enten føres i virksomhedens almindelige  

 forretningsregnskab eller i et særligt regnskabshæfte, der kan rekvireres hos  

 Told*Skat.
N.5 Køreskoler N.5.1 Momspligtens omfang N.5.1.1 "Lille" kørekort Køreskolers undervisning, såvel teoretisk som praktisk med henblik på  

 elevers erhvervelse af almindeligt ("lille") kørekort til bil eller  

 motorcykel, er omfattet af momspligten.
 Undervisningen er omfattet af momspligten, selv om eleven angiver eller  

 efter omstændighederne må antages at have et erhvervsmæssigt behov for  

 erhvervelsen af et almindeligt "lille" kørekort.
 Salg af teoribøger er også omfattet af momspligten.
N.5.1.2 "Stort" kørekort Køreskolers undervisning, såvel teoretisk som praktisk med henblik på  

 elevens erhvervelse af "stort" kørekort (erhvervskørekort), er  

 undtaget fra momspligten i medfør af § 2, stk. 3, litra c (faglig uddannelse,  

 herunder omskoling), jf.
Mn.587, Mn.627, Mn.667 og Mn.1033.
"Stort" kørekort omfatter kørekort til - lastbil (over 3.500 kg. totalvægt), - bus (personbil med over 8 siddepladser ekskl. fører), - påhængsvogn til ovennævnte køretøjer, - taxi (erhvervsmæssig persontransport med hyrevogn), og - traktor.
 Fritagelsen omfatter også praktisk køreundervisning, der foregår i en  

 almindelig skolevogn (under 3.500 kg totalvægt), når denne undervisning sker  

 som led i elevens erhvervelse af "stort" kørekort, og eleven i  

 forvejen har kørekort til almindelig personbil.
 Fritagelsen omfatter endvidere praktisk køretræning, der indgår som en  

 obligatorisk del af kørelæreruddannelsen, jf. afsnittet om  

 "kørelæreruddannelse".
 Køretræning, der foregår i en almindelig skolevogn i andre tilfælde, er  

 omfattet af momspligten.
N.5.1.3 Udlejning af køretøjer Køreskolers udlejning af køretøjer, typisk busser og lastvogne, til  

 kolleger mfl. er momspligtig.
Køreskolers evt. opkrævning af særskilt beløb for at stille skolevogn til  

 rådighed for eleven ved den praktiske køreprøve skal medregnes i værdien for  

 undervisningsydelsen.
Det betyder, at der skal betales moms, hvis det drejer  

 sig om prøve vedrørende "lille" kørekort, medens der ikke skal  

 betales moms, hvis det drejer sig om "stort" kørekort.
N.5.1.4 Kørelæreruddannelse Kørelæreruddannelse, hvoraf den teoretiske del foregår på en særlig skole  

 og den praktiske del foregår hos en allerede uddannet kørelærer, er undtaget  

 fra momspligten i medfør af § 2, stk. 3, litra c (faglig uddannelse), jf.  

 Mn.526 og Mn.626.
Den grundlæggende kørelæreruddannelse har bl.a. til formål at give  

 deltagerne - viden om færdselsloven, bilens indretning og udstyr samt kørselsteknik, - viden om og forståelse for de grundlæggende pædagogiske principper, - træning i at undervise såvel i teori som i praktisk kørsel, og - træning i personlig kørefærdighed, herunder bremse- og undvigeteknik.
 Deltagerne bliver endvidere orienteret om reglerne for daglig drift af en  

 køreskole, herunder også om regnskabspligten.
 Kurset afsluttes med såvel teoretiske som praktiske prøver, der bedømmes  

 af et af Justitsministeriet nedsat prøveudvalg.
 Kørelærerskolers afholdelse af videregående kurser og  

 efteruddannelseskurser for kørelærere er også undtaget fra momspligten.
N.5.2 Salgsmoms N.5.2.1 Salg af undervisning mv.
Køreskoler skal betale moms af vederlaget (normalt timebetalingen) for  

 køretimer.
Der skal endvidere betales moms af vederlaget (normalt fast beløb)  

 for teoriundervisning i færdselslære mv.
 Der skal ligeledes betales moms ved udlejning af køretøjer til andre  

 køreskoler mfl., samt af salgsprisen for teoribøger.
 Der skal ikke betales moms af gebyr til den førerprøvesagkyndige  

 (offentlig stempelmærke).
N.5.2.2 Salg af køretøjer Køreskoler skal betale moms ved salg af køretøjer, der har været anvendt  

 til momspligtig køreundervisning.
Momsen kan beregnes med reducerede satser, jf. bekendtgørelse nr. 83 af 5.  

 februar 1992 om merværdiafgift af motorkøretøjer, der afsættes af  

 udlejningsvirksomheder og køreskoler.
De reducerede satser, der varierer  

 efter køretøjets art, er fastsat under hensyn til den andel af prisen, som  

 registreringsafgiften udgør.
Se herom i N.6.4.3.
 Beregnes momsen med reduceret sats, må der ikke i fakturaen anføres  

 momsbeløb eller anden angivelse, hvoraf momsbeløbets størrelse kan udregnes.
Der skal dog ikke betales moms ved salg af køretøjer i de tilfælde, hvor  

 en køreskole ikke i forbindelse med anskaffelsen af køretøjet har kunnet  

 medregne noget beløb til købsmomsen, jf.
Dep.736 og Dep.1030.
Sådanne situationer forekommer i tilfælde hvor - et brugt køretøj er indkøbt hos en virksomhed, der har momsberigtiget  

 køretøjet efter bestemmelserne i § 10, således at der ikke er deklareret  

 moms, - et brugt køretøj er indkøbt hos en privatperson eller hos en virksomhed,  

 der ikke har skullet betale moms i forbindelse med salget af vognen, jf. §  

 12, stk. 4, eller hvor - køretøjet er indkøbt til privat brug af kørelæreren og senere er  

 overgået til anvendelse i den registrerede køreskole.
N.5.2.3 Udtagelse til privat anvendelse Køreskoler skal betale moms af køretøjer, der udtages til privat  

 anvendelse, når køretøjet har været anvendt til momspligtig  

 køreskoleundervisning.
Dette gælder dog ikke i de tilfælde, hvor køreskolen ikke i forbindelse  

 med anskaffelsen af køretøjet har kunnet medregne noget beløb til købsmomsen,  

 jf.
N.5.2.2.
Ved udtagelse af køretøjer - bortset fra køretøjer, der ved anskaffelsen  

 anses for investeringsgoder (anskaffelsessum over 50.000 kr. ekskl. moms og  

 ekskl. registreringsafgift) - kan momsen beregnes med reducerede satser på  

 grundlag af indkøbsprisen, ekskl. moms, men indbefattet registreringsafgift,  

 reduceret med 20% for hvert fulde år regnet fra købstidspunktet.
Eventuel  

 betaling for skolevognsudstyr medregnes ikke til købsprisen.
 Disse regler gælder således ikke for køretøjer, der anses for  

 investeringsgoder, jf. bekendtgørelse nr. 75 af 26. februar 1985 om  

 regulering af indgående moms for investeringsgoder.
For disse køretøjer gælder, at der ikke skal ske nogen momsberigtigelse i  

 normal forstand, men derimod en regulering af det foretagne fradrag - evt.  

 den overtagne reguleringsforpligtelse, jf.
H.4.1.
N.5.3 Købsmoms N.5.3.1 Indkøb Der er fuld fradragsret for moms vedrørende anskaffelse og drift af  

 køretøjer, som udelukkende anvendes til momspligtig køreundervisning, jf. §  

 16, stk. 6.
 Der er derimod ingen fradragsret for moms vedrørende anskaffelse og drift  

 af køretøjer, som udelukkende anvendes til momsfri køreundervisning.
Der er fradragsret for moms af udgifter til leje af en bus til transport  

 af køreskoleelever til momspligtig køreundervisning.
Der er derimod ikke  

 fradragsret for moms af udgifter til transport af elever til momsfri  

 køreundervisning.
Se Mn.987.
Momsen af indkøb mv., der anvendes såvel i forbindelse med den  

 momspligtige del som den ikke momspligtige del af køreskolevirksomheden  

 (blandet anvendelse), kan medregnes til købsmomsen efter reglerne i § 1, stk.  

 3 i bekendtgørelse nr. 645 af 20. oktober 1988 om delvis fradragsret for  

 merværdiafgift, jf.
H.3.2.
For personmotorkøretøjer (personbiler og motorcykler), der anvendes til  

 såvel momspligtig køreundervisning som til privat brug mv., er der kun delvis  

 fradragsret for moms vedrørende anskaffelse og drift.
Fradragsretten opgøres  

 efter bestemmelserne i § 2 i bekendtgørelse nr. 645 af 20. oktober 1988 om  

 delvis fradragsret for merværdiafgift og kan ske på grundlag af forholdet  

 mellem den erhvervsmæssige kørsel i forbindelse med momspligtig undervisning  

 og den samlede kørsel ifølge et eventuelt kørselsregnskab.
Hvis der ikke føres kørselsregnskab kan den af ligningsmyndigheden  

 godkendte kørselsfordeling lægges til grund ved beregningen af  

 fradragsretten.
Det samme gælder for virksomheder, der har flere køretøjer.
I årets første tre momsperioder (kvartaler) vil det foregående  

 regnskabsårs kørselsfordeling kunne anvendes til en foreløbig opgørelse af  

 den fradragsberettigede del af momsen vedrørende anskaffelse og drift af de  

 pågældende køretøjer.
Der må herefter - hvis der føres kørselsregnskab ved  

 regnskabsårets udløb foretages en endelig opgørelse og regulering af  

 købsmomsen på grundlag af det faktiske forhold mellem årets  

 fradragsberettigede kørsel og den samlede kørsel.
N.5.3.2 Sektoropdeling Bestemmelserne om sektorisk opdeling skal indtil videre ikke bringes i  

 anvendelse over for køreskolevirksomheder, jf.
H.3.2.5.
N.6 Motorkøretøjer Motorkøretøjer er underkastet en række særregler med hensyn til  

 momsberigtigelse ved salg eller udtagelse til indehaverens private brug mv.  

 samt med hensyn til fradragsret vedrørende anskaffelse, leje og drift.
 Disse særregler må - afhængig af køretøjets art - ses på baggrund af  

 følgende omstændigheder:
- ved salg af nye motorkøretøjer skal registreringsafgiften ikke medregnes  

 i den momspligtige værdi, - der er efter § 16, stk. 3, litra g ikke fradragsret vedrørende  

 anskaffelse og drift af personmotorkøretøjer, der er indrettet til befordring  

 af ikke mere end 9 personer, og - man har ønsket forenklede regler.
 Der er i dette afsnit redegjort for samtlige momsregler vedrørende salg  

 eller udtagelse samt anskaffelse, leje og drift af de forskellige kategorier  

 af køretøjer, bortset fra reglerne for skolevogne, der er beskrevet i N.5,  

 reglerne for busser og rutebiler, der er beskrevet i N.3.
N.6.1 Generelt Det er en betingelse for at anvende reglerne om fradragsret for køretøjer,  

 at køretøjet tilhører eller lejes af den pågældende registrerede virksomhed  

 eller dennes indehaver.
For så vidt angår indkøbte motorkøretøjer skal  

 køretøjet være indregistreret i virksomhedens eller indehaverens navn (evt.  

 med en medarbejder som bruger). En registreret virksomhed har således ingen  

 fradragsret for motorkøretøjer, der er indregistreret i en medarbejders navn,  

 jf.
Dep.275.
En registreret virksomhed har dog fradragsret for momsen på indkøb til  

 driften af et motorkøretøj, som tilhører indehaverens ægtefælle og er  

 indregistreret i dennes navn.
Virksomheden har derimod ikke fradragsret for  

 momsen af køretøjets købspris, uanset om denne afskrives over virksomhedens  

 driftsregnskab.
 Reglerne om fradragsret for moms på indkøb til drift af køretøjer finder  

 anvendelse på alle arter indkøb, som er nært knyttet til køretøjets drift,  

 dvs. også reparation og vedligeholdelse, herunder udskiftning af motor.
Anskaffelse mv. af biltelefon anses ikke for en omkostning, der er knyttet  

 til køretøjet.
Moms af sådanne omkostninger kan således medregnes til  

 købsmomsen efter de almindelige regler.
Moms vedrørende opførelse mv. af almindelige carporte og garager til  

 virksomhedens person- og varemotorkøretøjer kan ikke medregnes til  

 købsmomsen, når carporten eller garagen er opført i tilknytning til  

 boligbyggeri, jf.
Mn.429.
 For så vidt angår leje af fast garage eller parkeringsplads til  

 indehaverens eller personalets køretøjer er der fradragsret for moms efter de  

 almindelige regler, såfremt lejemålet alene er indgået af hensyn til  

 parkering af køretøjerne i arbejdstiden.
N.6.2 Automobilforhandlere N.6.2.1 Køb af motorkøretøjer mv.
 For motorkøretøjer, som en forhandler med henblik på videresalg indkøber  

 med tilfaktureret moms, kan momsen af købsprisen fuldt ud medregnes til  

 købsmomsen.
 Ved køb af motorkøretøjer, for hvilke der ikke i fakturaen  

 (afregningsbilaget) må anføres moms eller anden angivelse af, at  

 fakturabeløbet (afregningen) indbefatter moms - fx køb hos ikke registrerede  

 virksomheder, udlejningsvirksomheder og private - kan forhandleren ikke til  

 købsmomsen medregne nogen andel af købsprisen.
 Moms vedrørende reparationer mv. af brugte personmotorkøretøjer, som er  

 indrettet til befordring af ikke mere end 9 personer, og som er  

 indregistreret i virksomhedens eller indehaverens navn, kan ikke medregnes  

 til købsmomsen.
 Moms vedrørende reparationer mv. af brugte personmotorkøretøjer, der  

 utvivlsomt har status som lagerbiler, kan derimod fuldt ud medregnes til  

 købsmomsen, selv om bilerne er indregistreret i virksomhedens eller  

 indehaverens navn.
Som lagerbiler kan ikke anses brugte biler, der benyttes af virksomheden,  

 dennes indehaver eller ansatte.
Det gælder såvel privatkørsel som kørsel i  

 forbindelse med virksomheden.
Bilerne må heller ikke udlånes eller udlejes.  

 Det er således kun tilladt at bruge lagerbilerne til kørsel, når denne kørsel  

 sker som et nødvendigt led i forbindelse med salget, herunder klargøring af  

 bilen.
 Moms vedrørende reparationer mv. af andre køretøjer kan medregnes til  

 købsmomsen efter de almindelige regler.
N.6.2.2 Salg af motorkøretøjer N.6.2.2.1 Den momspligtige værdi Til den momspligtige værdi skal medregnes:
- afbetalingstillæg, finansieringstillæg, rentetillæg o.l., der tillægges  

 købesummen ved afbetalingssalg. jf. dog N.6.2.2.1, - gebyr for notering af panthaverdeklarationer på  

 motorkøretøjsforsikringer ved afbetalingshandler.
Gebyret debiteres køberen  

 særskilt.
Panthaverdeklarationen giver afbetalingssælgeren visse rettigheder  

 i forhold til det forsikringsselskab, hvor kaskoforsikring af motorkøretøjet  

 tegnes, jf.
Mn.74, - kautionsforsikringspræmie, som en forhandler beregner sig for at  

 kautionere over for banken for et af køberen optaget lån svarende til  

 restkøbesummen (præmien anses for et finansieringstillæg). Dette gælder,  

 uanset om der udstedes særskilt faktura over tillægget, og uanset om  

 købekontrakten transporteres til den långivende bank, jf.
Mn.344, og - betaling for nummerplader og synsgebyrer, som en forhandler opkræver hos  

 kunden ved salg af motorkøretøjer i indregistreret stand, jf.
Mn.342.  

 Betaling for nummerplader og synsgebyrer i forbindelse med  

 reparationsarbejder på motorkøretøjer, kan holdes uden for den momspligtige  

 værdi efter udlægsreglerne, jf.
F.1.4.
 Til den momspligtige værdi skal ikke medregnes:
- betaling for stempelafgift (stempling af slutsedler og købekontrakter), - forudbetalt vægtafgift, der særskilt kræves betalt af køberen, - registreringsafgift af motorkøretøjer, der betales i forbindelse med  

 køretøjets indregistrering, - renter, der beregnes af den til enhver tid skyldige del af købesummen.  

 Det er en betingelse, at det af købekontrakten eller bilag vedrørende  

 betalingerne fremgår, hvor meget renten udgør af de enkelte betalinger, jf.  

 F.1.3, - rentetillæg, der opføres i en købekontrakt med et samlet beløb.
Det er  

 en betingelse, at der foreligger en generel tabel, som angiver hvilken  

 procentdel af det samlede rentebeløb, der angår de enkelte betalinger, og at  

 tabellen er indeholdt i kontrakten eller udleveres som bilag til denne, jf.  

 F.1.3, og - ekstraudstyr, der leveres gratis i forbindelse med salg af  

 motorkøretøjer.
N.6.2.2.1.1 Nye køretøjer Den momspligtige værdi er det fulde vederlag for køretøjet indbefattet  

 evt. momspligtige omkostninger, jf.
N.6.2.2.1.1, men ikke indbefattet momsen.
N.6.2.2.1.2 Brugte motorkøretøjer Ved afsætning af brugte personmotorkøretøjer og af vare- og lastmotorvogne  

 med tilladt totalvægt ikke over 4 tons kan forhandlere i henhold til § 10,  

 stk. 1 beregne moms på grundlag af en momspligtig værdi, der udgør 80% af  

 forskellen mellem indkøbsprisen og salgsprisen indbefattet  

 leveringsomkostninger mv. og momsen.
Afholdte udgifter til reparation mv. af køretøjet kan ikke fradrages ved  

 opgørelsen.
Momsen af sådanne udgifter kan fuldt ud medregnes til  

 forhandlerens købsmoms.
 Det er en betingelse for at beregne momsen på nævnte måde, at der ikke ved  

 køretøjets overdragelse til forhandleren er faktureret moms.
 Overstiger salgsprisen for sådanne køretøjer ikke indkøbsprisen, beregnes  

 der ikke moms.
 Som brugte køretøjer anses køretøjer, der på tidspunktet for erhvervelsen  

 er eller har været indregistreret her i landet i henhold til færdselslovens §  

 72, stk. 1.
 Beregnes momsen på nævnte måde, må der ikke i fakturaen for det pågældende  

 salg anføres momsbeløb eller anden angivelse, hvoraf momsbeløbets størrelse  

 kan udregnes.
Beregningsmåden kan også anvendes ved salg af personmotorkøretøjer  

 (rutebiler og hyrevogne mv) samt vare- og lastvogne (max 4 tons totalvægt),  

 der har været indregistreret uden betaling af eller mod erlæggelse af nedsat  

 registreringsafgift.
Ved opgørelsen af forskellen mellem købs- og salgspris  

 skal registreringsafgiften, respektive differenceregistreringsafgiften, ikke  

 medregnes.
 Beregningsmåden kan ikke anvendes i følgende tilfælde:
- ved salg af beskadigede personmotorkøretøjer, af hvilke der efter en  

 eventuel genopbygning forinden indregistreringen skal betales  

 registreringsafgift, - ved salg af brugte campingvogne, cykler, knallerter og andre ikke  

 registreringsafgiftspligtige køretøjer samt uindregistrerede motorcykler  

 eller personbiler, der anvendes til sportsbrug (motorcross, speedway,  

 jordbaneløb mv), jf.
Mn.73 og Mn.374.
 Den momspligtige værdi opgøres i disse tilfælde efter lovens almindelige  

 regler.
Beregningsmåden kan heller ikke anvendes ved forhandleres salg af  

 køretøjer, som af forhandleren har været anvendt til udlejning, hvorved  

 forstås enhver erhvervsmæssig overladelse til brug (altså også vederlagsfrit  

 udlån). For sådanne køretøjer beregnes momsen efter reglerne i § 10, stk. 2,  

 jf.
N.6.4.
Momsberigtigelse efter § 10, stk. 1 ved videresalg af køretøjer, der er  

 overtaget ved en virksomhedsoverdragelse efter § 12, stk. 5 kan kun omfatte  

 køretøjer, for hvilke det kan dokumenteres, at disse er anskaffet af den  

 tidligere virksomhed uden tilfaktureret moms.
Momsberigtigelsen ved salg af  

 disse køretøjer må herefter principielt ske på grundlag af forskellen mellem  

 den tidligere virksomheds indkøbspris og den ny forhandlers salgspris.
Det  

 vil dog kunne godkendes, at der i stedet for denne indkøbspris anvendes  

 overtagelsesprisen, jf.
Mn.556.
Ved salg af personmotorkøretøjer og vare- og lastvogne med tilladt  

 totalvægt ikke over 4 tons, der er taget tilbage, fx på grund af  

 misligholdelse af en afbetalingskontrakt, ansættes forhandlerens indkøbspris  

 til den værdi, hvortil køretøjet er taget tilbage, fx efter den af fogeden  

 ansatte vurderingssum.
Reglen i § 10, stk. 1 kan dog ikke anvendes, såfremt  

 køretøjet i forbindelse med tilbagetagelsen er anset som en returvare, for  

 hvilken der er foretaget fradrag i den momspligtige omsætning.
Til imødegåelse af dobbelt momsberigtigelse ved import af brugte biler fra  

 andre EF-lande har departementet tilladt en midlertidig ordning, hvorefter  

 registrerede virksomheder ved videresalg af importerede brugte biler kan  

 beregne momsen efter reglerne i § 10. Anvendelse af ordningen kræver  

 bevilling fra Told*Skat, jf.
Dep.1353.
N.6.2.2.1.3 Andre brugte køretøjer Ved afsætning af andre brugte køretøjer - herunder personmotorkøretøjer  

 samt vare- og lastvogne med tilladt totalvægt ikke over 4 tons, når køretøjet  

 er overdraget med tilfaktureret moms - er den momspligtige værdi det fulde  

 vederlag for køretøjet indbefattet evt. momspligtige omkostninger, men ikke  

 indbefattet momsen.
N.6.2.2.2 Den momspligtige omsætning N.6.2.2.2.1 Køretøjer, der sælges på auktion Køretøjer, som en forhandler sælger på auktion, skal medregnes til  

 forhandlerens momspligtige omsætning efter de almindelige regler.
 Der skal derimod ikke betales moms ved tvangsmæssig udbringelse af  

 køretøjer til salg ved tvangsauktion.
N.6.2.2.2.2 Debitorskifte Ved debitorskifte i afbetalingssalg forstås den situation, at køberen af  

 en eller anden grund opgiver at fortsætte kontrakten og med sælgerens  

 (forhandlerens) samtykke får en anden person til at overtage hans  

 kontraktlige forpligtelser.
Den oprindelige køber må i almindelighed påtage  

 sig selvskyldnerkautionsforpligtelse i forbindelse med debitorskiftet.
Debitorskifte betragtes i relation til momsloven som en overdragelse fra  

 den oprindelige køber til den nye debitor.
Såfremt det drejer sig om et  

 køretøj, for hvilket momsen af anskaffelsen kan medregnes til købsmomsen,  

 skal den oprindelige køber således betale moms af overdragelsessummen,  

 medmindre overdragelsen sker som led i en overdragelse af virksomheden eller  

 en del af denne og den ny ejer driver registreret virksomhed, jf. § 12, stk.  

 5.
 Forhandleren skal derimod ikke betale moms i forbindelse med  

 debitorskiftet - heller ikke af et eventuelt opkrævet gebyr for  

 debitorskiftet.
 Ved eventuel senere tilbagetagelse (returnering) af køretøjet fra den nye  

 debitor forholdes som anført i N.6.2.2.2.3.
 Den oprindelige køber vil ikke i den momspligtige omsætning kunne fradrage  

 et eventuelt tab, som den pågældende har lidt i forbindelse med den påtagne  

 selvskyldnerkautionsforpligtelse.
N.6.2.2.2.3 Returnering og tilbagetagelse af køretøjer For køretøjer, der tages retur, eller som tages tilbage på grund af  

 misligholdelse af afbetalingskontrakt, og som ved salget er momsberigtiget på  

 grundlag af det fulde vederlag, vil forhandleren ved opgørelsen af den  

 momspligtige omsætning kunne fradrage 80% af det beløb (inkl. moms), der  

 godtgøres/godskrives køberen i forbindelse med returneringen/tilbagetagelsen.
En sådan regulering af den momspligtige omsætning vil dog ikke kunne  

 foretages ved returnering/tilbagetagelse af personmotorkøretøjer samt vare-  

 og lastvogne med tilladt totalvægt ikke over 4 tons, såfremt køretøjerne ved  

 senere salg ønskes momsberigtiget efter reglerne i § 10, jf.
Dep.351.
 Vedrørende eventuelle tab i forbindelse med returneringen/tilbagetagelsen  

 henvises til N.6.2.2.2.5.
 Såfremt køberen har fradragsret for moms af købsprisen, skal forhandleren  

 udstede kreditnota til køberen, der på grundlag heraf skal reducere sin  

 købsmoms med momsen af det beløb, der godskrives køberen i forbindelse med  

 returneringen/tilbagetagelsen.
N.6.2.2.2.4 Prisafslag Momspligtige administrationsgebyrer, afbetalingstillæg o.l., der beregnes  

 ved afbetalingshandler, kan fradrages i den momspligtige omsætning (ekskl.  

 moms) i det omfang, de godtgøres køberen, fx i tilfælde, hvor en  

 afbetalingskontrakt indfries tidligere end forudsat ved oprettelsen.
N.6.2.2.2.5 Uerholdelige fordringer Tab på uerholdelige fordringer i forbindelse med salg af køretøjer,  

 herunder tab i forbindelse med returnering eller tilbagetagelse af køretøjer,  

 kan fradrages i den momspligtige omsætning i overensstemmelse med følgende  

 eksempler, når de i E.1.4.3 omhandlede betingelser er opfyldt.
Eksempel 1 Tab i forbindelse med salg af personmotorkøretøjer mv., af hvilke der i  

 forbindelse med indregistreringen er betalt registreringsafgift.
 Forhandleren kan ved opgørelsen af den momspligtige omsætning fradrage 80%  

 af en andel af tabet svarende til forholdet mellem køretøjets salgspris inkl.  

 moms, ekskl. registreringsafgift, og den samlede salgspris, dvs.
 Forhandlerens momstilsvar reduceres således med 25% af 3.386,00 kr.=  

 846,50 kr.
Eksempel 2 Tab i forbindelse med salg af personmotorkøretøjer mv., der er  

 momsberigtiget efter § 10, stk. 1.
 Forhandleren kan ved opgørelsen af den momspligtige omsætning fradrage 80%  

 af en andel af tabet, svarende til forholdet mellem det beløb (inkl. moms),  

 hvoraf momsen ved salget er beregnet, og den samlede salgspris, dvs.
 Forhandlerens momstilsvar reduceres således med 25% af 247,16 kr. = 61,79  

 kr.
Eksempel 3 Tab i forbindelse med salg af andre køretøjer Forhandleren kan ved opgørelsen af den momspligtige omsætning fradrage 80%  

 af det konstaterede tab, dvs. 80% af 2.300 kr. = 1.840 kr.
 Forhandlerens momstilsvar reduceres således med 25% af 1.840 kr. = 460 kr.
 Tab på afbetalingskontrakter, som en automobilforhandler har indkøbt som  

 led i finansieringsvirksomhed, kan ikke fradrages i den momspligtige  

 omsætning.
N.6.2.2.2.6 Garantireparationer Der skal betales moms i tilfælde, hvor en virksomhed, som udfører en  

 garantireparation, får dækket sine udgifter til reservedele og arbejdsløn ved  

 afregning med fabrikanten eller importøren af den pågældende vare.
 Virksomhedens fakturaudstedelse eller fabrikantens eller importørens  

 udstedelse af kreditnota vil kunne afvente godkendelse af en eventuel  

 reklamationsrapport, jf. § 13, stk. 2. Såfremt der modtages acontobetalinger,  

 skal de modtagne beløb (ekskl. moms) dog medregnes til den momspligtige  

 omsætning i den momsperiode, i hvilken de modtages, jf.
 § 13, stk. 3.
Udenlandske fabrikanter mfl. kan ansøge om tilbagebetaling af den erlagte  

 moms efter reglerne i 8. momsdirektiv, jf.
G.7.
N.6.2.2.2.7 Levering af køretøjer på grænsenummerplader Salg af motorkøretøjer (inkl. leveringsomkostninger mv.) bestemt til  

 registrering på grænsenummerplader kan holdes uden for den momspligtige  

 omsætning, når køberen har tilladelse fra Centralregisteret for  

 Motorkøretøjer til midlertidig told- og afgiftsfri benyttelse af et  

 personmotorkøretøj her i landet, og der fremlægges fornøden dokumentation for  

 det momsfri salg.
Sidstnævnte er beskrevet i D.2.2 og D.2.8.
 Det samme gælder motorkøretøjer, som er solgt til levering i udlandet, og  

 for hvilke der af Centralregisteret for Motorkøretøjer er meddelt tilladelse  

 til direkte udtransport på grænsenummerplader.
 N.6.2.2.2.8 Demonstrationskøretøjer mv.
Personmotorkøretøjer samt vare- og lastvogne med tilladt totalvægt ikke  

 over 4 tons, som en forhandler tager i anvendelse til demonstrationskørsel,  

 men som ikke indregistreres, skal ikke medregnes til den momspligtige  

 omsætning.
Forhandleren har fuld fradragsret for momsen på driften af disse  

 køretøjer.
Ved salg af køretøjerne skal der betales moms af den fulde  

 salgspris (ekskl. registreringsafgift).
 For køretøjer, som en forhandler lader indregistrere i sit eget eller  

 virksomhedens navn (eventuelt med en medarbejder som bruger) til anvendelse  

 til demonstrationskørsel, værkstedskørsel mv., gælder følgende regler:
Ikke tidligere indregistrerede køretøjer Personmotorkøretøjer Køretøjet skal medregnes til forhandlerens momspligtige omsætning i  

 forbindelse med indregistreringen.
Den momspligtige værdi er indkøbs- eller  

 fremstillingsprisen, jf. § 8, stk. 1. Forhandleren har ingen fradragsret for  

 momsen på driften af køretøjet, jf.
Dep.388. Ved videresalg af køretøjet  

 eller ved udtagelse til indehaverens private brug mv. skal der ikke betales  

 yderligere moms.
Vare- og lastvogne med tilladt totalvægt ikke over 3 tons Køretøjet skal medregnes til forhandlerens momspligtige omsætning i  

 forbindelse med indregistreringen.
Den momspligtige værdi er indkøbs- eller  

 fremstillingsprisen, jf. § 8, stk. 1. Forhandleren har fuld fradragsret for  

 momsen på driften af køretøjet.
Ved videresalg af køretøjet eller ved  

 udtagelse til indehaverens private brug mv. skal der ikke betales yderligere  

 moms.
Skal køretøjet udelukkende anvendes til demonstrationskørsel, kan det dog  

 holdes uden for forhandlerens momspligtige omsætning ved indregistreringen,  

 men der skal i så fald ved videresalg af køretøjet betales moms af den fulde  

 salgspris.
Udtages køretøjet til indehaverens private brug mv., skal der  

 betales moms på grundlag af indkøbsprisen (indbefattet registreringsafgift  

 men uden moms) reduceret med 20% for hvert fulde år regnet fra  

 indkøbstidspunktet.
I stedet for momsberigtigelse kan der foretages  

 efterberigtigelse af det tidligere i forbindelse med køretøjets anskaffelse  

 fradragne momsbeløb.
Forhandleren har fuld fradragsret for moms på driften af  

 køretøjet.
Vare- og lastvogne med tilladt totalvægt over 3, men ikke over 4 tons Køretøjet skal medregnes til forhandlerens momspligtige omsætning i  

 forbindelse med indregistreringen.
Den momspligtige værdi er indkøbs- eller  

 fremstillingsprisen, jf. § 8, stk. 1. Forhandleren har fradragsret for moms  

 på driften af køretøjet efter de almindelige regler.
Ved videresalg af  

 køretøjet eller ved udtagelse til indehaverens private brug mv. skal der ikke  

 betales yderligere moms.
Skal køretøjet udelukkende anvendes til demonstrationskørsel, kan det dog  

 holdes uden for forhandlerens momspligtige omsætning ved indregistreringen,  

 men der skal i så fald ved videresalg af køretøjet betales moms af den fulde  

 salgspris.
Udtages køretøjet til indehaverens private brug mv., skal der  

 betales moms på grundlag af indkøbsprisen (indbefattet registreringsafgift,  

 men uden moms) reduceret med 20% for hvert fulde år regnet fra  

 indkøbstidspunktet.
Det vil ikke kunne tillades, at der i stedet for  

 momsberigtigelse foretages efterberigtigelse af det tidligere i forbindelse  

 med køretøjets anskaffelse fradragne momsbeløb.
Forhandleren har fuld  

 fradragsret for moms på driften af køretøjet.
Tidligere indregistrerede køretøjer Personmotorkøretøjer Køretøjet kan holdes uden for forhandlerens momspligtige omsætning ved  

 indregistreringen.
Forhandleren har ingen fradragsret for moms på driften af  

 køretøjet, jf.
Dep.388. Ved videresalg af køretøjet skal der betales moms  

 efter reglerne i § 10, stk. 1, jf.
N.6.2.2.1.2.
Vare- og lastvogne købt uden tilfaktureret moms Køretøjet kan holdes uden for forhandlerens momspligtige omsætning ved  

 indregistreringen.
Forhandleren har fradragsret for moms på driften af  

 køretøjet.
Ved videresalg af køretøjet skal der betales moms efter reglerne i  

 § 10, stk. 1, jf.
N.6.2.2.1.2.
Vare- og lastvogne købt med tilfaktureret moms Køretøjet skal medregnes til forhandlerens momspligtige omsætning i  

 forbindelse med indregistreringen.
Den momspligtige værdi er indkøbs- eller  

 fremstillingsprisen, jf. § 8, stk. 1. Forhandleren har fradragsret for moms  

 på driften af køretøjet efter de almindelige regler.
Ved videresalg af  

 køretøjet eller ved udtagelse til indehaverens private brug mv. skal der ikke  

 betales yderligere moms.
Skal køretøjet udelukkende anvendes til demonstrationskørsel, kan det dog  

 holdes uden for forhandlerens momspligtige omsætning ved indregistreringen,  

 men der skal i så fald ved videresalg af køretøjet betales moms af den fulde  

 salgspris.
Udtages køretøjet til indehaverens private brug mv., skal der  

 betales moms på grundlag af indkøbsprisen (indbefattet registreringsafgift,  

 men uden moms) reduceret med 20% for hver fulde år regnet fra  

 indkøbstidspunktet.
Det vil ikke kunne tillades, at der i stedet for  

 momsberigtigelse foretages efterberigtigelse af det tidligere i forbindelse  

 med køretøjets anskaffelse fradragne momsbeløb.
N.6.2.2.2.9 Reparation af køretøjer indkøbt i beskadiget stand Der skal beregnes moms ved reparation af motorkøretøjer, som en forhandler  

 indkøber i beskadiget stand fra skadelidte forsikringstagere, hvis skadelidte  

 samtidig med overdragelsen af det beskadigede køretøj transporterer sit  

 erstatningskrav mod forsikringsselskabet til forhandleren.
Reparationen anses for foretaget for skadelidte, og  

 reparationsomkostningerne skal derfor medregnes til forhandlerens  

 momspligtige omsætning, når reparationen foretages.
Hvis skadelidte er  

 registreret, kan momsen af reparationen medregnes til skadelidtes købsmoms  

 efter de almindelige regler.
Når forhandleren efter foretagen reparation videresælger køretøjet og  

 momser det efter reglen i § 10, stk. 1, jf.
N.6.2.2.1.2, vil  

 "indkøbsprisen" for køretøjet være værdien i beskadiget stand  

 tillagt reparationsomkostningerne inkl. moms, jf.
Dep.272.
N.6.2.2.2.10 Reparationsarbejde mv. på egne køretøjer Ved reparation mv. af egne køretøjer, for hvilke momsen på driften ikke  

 kan medregnes til købsmomsen - fx personmotorkøretøjer, der er indregistreret  

 i forhandlerens eget eller virksomhedens navn - skal forhandleren betale moms  

 af reparationsarbejdet og de hertil anvendte materialer mv. på grundlag af  

 indkøbs- eller fremstillingsprisen (kostprisen), momsen ikke indbefattet.
 Kostprisen for reparationsarbejdet vil evt. kunne fastsættes på grundlag  

 af virksomhedens almindelige salgspris reduceret med virksomhedens normale  

 avance for tilsvarende arbejder.
N.6.3 Auktioner "Køb" af motorkøretøjer Motorkøretøjer, der indsættes til salg på auktion, anses i relation til  

 momsloven for indkøbt af auktionen.
 Indsættes køretøjet til salg af private mv. eller af registrerede  

 virksomheder, der ikke skal betale moms ved salget eller som beregner momsen  

 efter reglerne i § 10, stk. 1 eller stk. 2, må der ikke - hverken over for  

 køber eller sælger - i auktionens afregningsbilag anføres moms eller anden  

 angivelse, hvoraf momsbeløbets størrelse kan udregnes.
 Registrerede virksomheder, der beregner momsen efter reglerne i § 10, stk.  

 1 eller stk. 2 kan anse nettoprovenuet som salgspris ved beregningen af  

 salgsmomsen.
Salg af motorkøretøjer Køretøjer med "tilfaktureret" moms skal momsberigtiges på  

 grundlag af en momspligtig værdi, der udgør budsummen + salær.
For brugte personmotorkøretøjer samt vare- og lastvogne med tilladt  

 totalvægt ikke over 4 tons uden "tilfaktureret" moms kan den  

 momspligtige værdi ansættes til 80% af det samlede auktionssalær (forskellen  

 mellem budsummen med fradrag af eventuelt sælgersalær og budsummen tillagt  

 eventuel købersalær), jf.
Mn.106.
 For andre køretøjer er den momspligtige værdi budsummen + salær.
N.6.4 Autoudlejningsvirksomheder Moms på indkøb, der vedrører anskaffelse, leje og drift af motorkøretøjer,  

 kan fuldt ud medregnes til købsmomsen.
 Ved udlejning af motorkøretøjer er den momspligtige værdi det samlede  

 lejebeløb.
Ved langtidsudlejning kan vægtafgift og forsikringspræmier holdes uden for  

 momsberegningen, dersom køretøjet er indregistreret med lejeren som bruger,  

 og lejekontrakten er udformet således, at de nævnte udgifter afholdes direkte  

 af lejeren uden for lejesummen, jf.
Mn.33.
 Ved langtidsudlejning af motorkøretøjer skal udlejningsvirksomheden betale  

 moms af lejebeløbene, uanset at lejekontrakten transporteres til fx den  

 forhandler, der har solgt det pågældende køretøj, og som finansierer  

 udlejningsvirksomhedens udgifter til anskaffelse og drift af køretøjet.  

 Forhandleren (finansieringsvirksomheden) skal således ikke medregne  

 lejebeløbene til den momspligtige omsætning, selv om disse indbetales til  

 forhandleren.
Ved udlejning til valutaudlændinge af motorkøretøjer skal hele  

 lejeindtægten medregnes til den momspligtige omsætning.
Der skal dog ikke  

 betales moms, hvis udlejningsvirksomheden kan dokumentere, at der er betalt  

 moms af udlejningsydelsen i et andet EF-land.
Der skal heller ikke betales  

 moms, hvis køretøjet overtages og udelukkende benyttes uden for EF's område,  

 jf.
Dep.1027.
I tilfælde, hvor motorkøretøjer, som en udlejningsvirksomhed anvender til  

 udlejning, tillige anvendes til andre formål, fx til indehaverens eller  

 personalets private kørsel, skal der betales moms efter reglerne om  

 momsberigtigelse af indehaverens forbrug, jf.
D.1.3.
N.6.4.1 Salg af motorkøretøjer Udlejningsvirksomheder skal betale moms ved salg af køretøjer, der har  

 været anvendt til udlejning.
 Dette gælder dog ikke i tilfælde, hvor virksomheden ikke i forbindelse med  

 anskaffelsen af køretøjet har kunne medregne noget beløb til købsmomsen, jf.  

 N.5.2.2.
 Momsen kan beregnes med reducerede satser i henhold til bekendtgørelse nr.  

 83 af 5. februar 1992 om merværdiafgift af motorkøretøjer, der afsættes af  

 udlejningsvirksomheder og køreskoler.
 I praksis beregnes momsen af salgsprisen inkl. moms, og der anvendes en  

 til den aktuelle reduktionsprocent svarende reduceret momssats.
 Reduktionsprocenterne og de dertil hørende reducerede momssatser, der  

 varierer efter køretøjets art, er fastsat under hensyn til den andel i  

 prisen, som registreringsafgiften udgør.
 Beregnes momsen på dette grundlag, må der ikke i fakturaen for det  

 pågældende salg anføres momsbeløb eller anden angivelse, hvoraf momsbeløbets  

 størrelse kan udregnes.
N.6.4.2 Udtagelse af motorkøretøjer Udlejningsvirksomheder skal betale moms af køretøjer, der udtages til  

 privat anvendelse eller til andre formål, hvor hvilke moms ikke kan medregnes  

 til købsmomsen, når køretøjet har været anvendt til udlejning.
 Dette gælder dog ikke i tilfælde, hvor virksomheden ikke i forbindelse med  

 anskaffelsen af køretøjet har kunne medregne noget beløb til købsmomsen, jf.  

 N.5.2.2.
Ved udtagelse af køretøjer - bortset fra køretøjer, der ved anskaffelsen  

 anses for investeringsgoder (anskaffelsessum over 50.000 kr. ekskl. moms og  

 ekskl. registreringsafgift) - kan momsen beregnes med de i N.6.4.2.1 nævnte  

 reducerede satser på grundlag af indkøbsprisen inkl. moms og inkl.  

 registreringsafgift, reduceret med 20% for hvert fulde år regnet fra  

 købstidspunktet, jf.
Dep.274.
Disse regler gælder ikke for køretøjer, der anses for investeringsgoder  

 (anskaffelsessum over 50.000 kr. ekskl. moms og ekskl. registreringsafgift),  

 jf. bekendtgørelse nr. 75 af 26. februar 1985 om regulering af indgående  

 merværdiafgift for investeringsgoder.
Disse køretøjer skal ikke  

 momsberigtiges i normal forstand, men derimod skal der foretages en  

 regulering af den fratrukne købsmoms - evt. den overtagne  

 reguleringsforpligtelse, jf.
H.4.1.
N.6.5 Andre registrerede virksomheder N.6.5.1 Køb, leje og drift af motorkøretøjer Reglerne for fradrag af købsmoms vedrørende motorkøretøjer i andre  

 registrerede virksomheder end automobilforhandlere, auktioner,  

 autoudlejningsvirksomheder, køreskoler samt bus- og rutebilvognmænd er  

 beskrevet i H.3.2.4 og H.3.3.7.
N.6.5.2 Salg af motorkøretøjer Virksomheder skal betale moms ved afsætning af køretøjer, for hvilke  

 momsen af købsprisen kan medregnes til købsmomsen.
Der må dog ikke beregnes moms, hvis køretøjet sælges som led i en  

 virksomhedsoverdragelse, jf.
D.2.6 Hvis køretøjet er et investeringsgode,  

 hvilket er tilfældet, når momsen ved købet er beregnet af en værdi på mere  

 end 50.000 kr., kan der blive tale om regulering af købsmomsen - se reglerne  

 herom i H.4.1.
 I stedet for at beregne moms ved salg af køretøjerne kan virksomheden  

 vælge at tilbageføre det ved anskaffelsen foretagne fradrag.
 Der skal ikke betales moms ved salg af køretøjer, for hvilke momsen af  

 købsprisen ikke kan medregnes til købsmomsen.
N.6.5.3 Udtagelse af motorkøretøjer Ved udtagelse af køretøjer, for hvilke momsen af købsprisen kan medregnes  

 til købsmomsen, skal der betales moms.
Det gælder køretøjer, som tages i  

 anvendelse udelukkende til indehaverens private brug, til formål, som ikke  

 vedrører virksomhedens omsætning af varer og momspligtige ydelser eller til  

 formål som nævnt i § 16, stk. 3. Det samme gælder køretøjer, som overgår fra  

 udelukkende til blandet anvendelse.
 Momsen ved udtagelse beregnes på grundlag af indkøbsprisen (indbefattet  

 registreringsafgift, men uden moms) reduceret med 20% for hvert fulde år  

 regnet fra indkøbstidspunktet.
 I stedet for momsberigtigelse kan virksomheden vælge at tilbageføre det  

 ved anskaffelsen foretagne fradrag.
 For køretøjer, hvor momsen ved købet er beregnet af en værdi på mere end  

 50.000 kr.(investeringsgoder), skal der i stedet for momsberigtigelse  

 foretages regulering af købsmomsen efter reglerne i H.4.1.
 N.6.6 Motorkøretøjer, der sælges af diplomater mfl.
Ved salg her i landet af motorkøretøjer, der er indført afgiftsfrit i  

 henhold til toldlovens § 22, eller for hvilke den ved indkøbet her i landet  

 betalte moms har kunnet godtgøres af Udenrigsministeriet, skal køretøjerne  

 momsberigtiges efter samme regler som fastsat for tolden.
Momsberigtigelse  

 vil dog kunne undlades, såfremt der for her i landet indkøbte motorkøretøjer  

 fremlægges dokumentation for, at der ikke er ydet godtgørelse af Udenrigsministeriet.
N.7 Rideklubber og rideskoler N.7.1 Momspligtens omfang Rideundervisning er omfattet af momspligten i § 2, stk. 2. Private  

 rideskoler skal derfor opkræve moms af indtægterne ved rideundervisning, se  

 Mn.525.
Rideklubber, der er tilsluttet Dansk Ride Forbund under Dansk Idræts  

 Forbund, er ikke momspligtige for den rideundervisning, der foregår i  

 klubregi, og som udelukkende gives til klubbens medlemmer.
Dette skyldes, at  

 klubbernes rideundervisning anses for et naturligt led i klubbens sportslige  

 aktiviteter på samme måde som den undervisning og træning, der tilbydes  

 medlemmer i andre amatørsportsklubber, jf. § 2, stk. 3, litra e.
 I rideklubber, der er tilsluttet Dansk Ride Forbund, vil der typisk være  

 en række aktiviteter, der i henhold til Mn.753 skal momsberigtiges efter  

 følgende retningslinier:
 - Rideundervisning ved hjælp af trænere, der er ansat af den enkelte  

 rideklub.
 Denne undervisning er momsfri, når den foregår i klubregi og udelukkende  

 gives til medlemmer af klubben.
Rideklubber, der er tilsluttet Dansk Ride Forbund, skal derfor ikke betale  

 moms af de kontingenter, der opkræves hos medlemmerne, og som giver adgang  

 til klubbens rideundervisning.
Dette gælder såvel almindeligt årskontingent  

 som variable kontingenter som fx træningskontingenter, hvis størrelse retter  

 sig efter, i hvilket omfang de enkelte medlemmer ønsker at modtage  

 undervisning.
 - Mulighed for røring af egne heste i ridehal og andre klubfaciliteter,  

 evt. mod køb af "ridehuskort".
 Der skal ikke opkræves moms af kontingenter, der dækker disse ydelser, da  

 de anses for præsteret inden for rammerne af de rent sportslige aktiviteter,  

 jf. § 2, stk. 3, litra e, 1. punktum og Mn.630.
 - Udlejning af staldplads, henstepensionsvirksomhed og levering af foder.
 Disse ydelser er omfattet af momspligten i lovens § 2, stk. 2, da de ikke  

 anses for præsteret inden for rammerne af klubbens sportslige aktiviteter.  

 Klubber, der afsætter disse ydelser, skal derfor registreres og betale moms  

 af ydelserne efter lovens almindelige regler.
N.7.1.1 Handicapridning (rideterapi) Reglerne for handicapridning er fastlagt ved en aftale mellem  

 Sygesikringens Forhandlingsudvalg og Danske Fysioterapeuter.
Efter denne  

 aftale yder den offentlige sygesikring tilskud til undervisning af patienter  

 med sklerose og spastisk lammelse.
Tilskuddene er bl.a. betinget af, at der  

 foreligger en lægehenvisning, og at undervisningen foregår på en rideskole,  

 der er godkendt af den pågældende amtskommune, og under ledelse af en  

 fysioterapeut med rideuddannelse.
Fysioterapeuten aflønnes med et honorarbeløb efter tidsforbrug, medens  

 rideskolen betales med et nærmere fastsat beløb pr. hest pr. anvendt  

 tidsenhed.
Afregningen sker fra amtskommunen til fysioterapeuten på grundlag  

 af et regnskab, og fysioterapeuten betaler derefter rideskolen for benyttelse  

 af heste og anlæg.
 Fysioterapeutens arbejdsydelser er undtaget fra momspligten efter loven §  

 2, stk. 3, litra a, medens rideskolen skal betale moms af det vederlag, der  

 opkræves for at stille heste og anlæg til rådighed for undervisningen, se  

 Mn.625.
 Rideklubber, der ikke er momsregistrerede for rideundervisning, skal ikke  

 betale moms af vederlaget.
N.7.1.2 Rideundervisning efter fritidsloven Rideundervisning for børn og unge under 18 år og kompenserende  

 specialundervisning i bl.a. ridning er berettiget til offentligt tilskud i  

 henhold til lov om fritidsundervisning.
Kompenserende specialundervisning kan gives til alle grupper af  

 handicappede personer.
Den, der forestår undervisningen, skal have uddannelse  

 i pædagogik og handicapridning.
For at kunne deltage i undervisningen skal  

 man være i besiddelse af en lægeattest på handicappet.
Undervisningen kan  

 både foregå i rideklubber og på private rideskoler.
 Hvis undervisningen af handicappede eller af børn og unge under 18 år  

 varetages af en rideklub, kan klubben opnå kommunalt tilskud til dækning af  

 materialeudgifter som fx leje af heste og udstyr, instruktørløn og udgifter  

 til lokaler og udendørsanlæg.
Hvis undervisningen varetages af en privat rideskole, aflønnes  

 instruktøren som lønmodtager.
Rideskoler skal i modsætning til rideklubber  

 betale moms af det kommunale tilskud til dækning af de nævnte udgifter, se  

 Mn.624 og Mn.625.
N.7.2 Den momspligtige omsætning og momstilsvaret Private rideskoler skal medregne indtægterne ved rideundervisning mv. til  

 den momspligtige omsætning, ligesom rideskolerne kan fratrække købsmoms efter  

 lovens almindelige regler.
Momspligtige rideklubber skal betale moms af det vederlag, der opkræves  

 hos medlemmerne, for ydelser vedrørende udlejning af staldplads (boksleje),  

 hestepensionsvirksomhed (bortset fra "røring af heste"), levering  

 af foder mv.
Der skal som minimum betales moms af et beløb, der svarer til  

 den normale pris for hestepensionsvirksomhed mv., når den pågældende hest  

 ikke stilles til rådighed for klubbens almindelige aktiviteter.
 Hvis der ved fastsættelse af vederlaget for fx boksleje, indgår en  

 modydelse på den måde, at den pågældende stiller sin hest til rådighed for  

 klubbens rideundervisning, skal momsen beregnes på grundlag af det normale  

 vederlag for boksleje, jf. § 8, stk. 2 om byttehandel.
Rideklubber under Dansk Ride Forbund er meddelt dispensation fra  

 bestemmelsen i lovens § 11, stk. 1, hvorfor disse klubber ikke skal betale  

 moms ved fremstilling mv. af varer og momspligtige ydelser til eget brug.
Der  

 vil således ikke skulle betales moms af værdien af opstaldning af klubejede  

 heste.
Til købsmomsen kan alene medregnes moms, der vedrører den pension, der  

 betales moms af.
 Rideklubber har fuld fradragsret for købsmoms ved indkøb af foder mv. og  

 ved opførelse, leje, drift og vedligeholdelse af staldfaciliteter, der  

 anvendes i den momspligtige virksomhed.
Der er ikke fradragsret for købsmoms i forbindelse med aktiviteter, som  

 vedrører den momsfri undervisning.
Det gælder fx omkostninger vedrørende en  

 ridehal, som alene anvendes i forbindelse med klubbens almindelige momsfri  

 virksomhed som sportsklub.
 I tilfælde, hvor en ridehal anvendes til såvel momspligtige som momsfri  

 aktiviteter, vil der være delvis fradragsret for opførelse og drift.  

 Fradragsretten må i sådanne tilfælde som oftest baseres på grundlag af et  

 skøn over den effektive anvendelse af hallen.
For udgifter i forbindelse med hestepension vil der til købsmomsen alene  

 kunne medregnes den moms, der vedrører den momspligtige andel.
Ved opgørelse  

 af den fradragsberettigede del, vil der kunne tages udgangspunkt i forholdet  

 mellem antal medlemsejede heste og det samlede antal opstaldede heste.
N.8 Servering af spise- og drikkevarer N.8.1 Kantiner og marketenderier Ved kantinevirksomhed/marketenderivirksomhed forstås servering i dertil  

 indrettede lokaler i eller i tilknytning til arbejdspladser og tilsvarende  

 steder.
Servering kan finde sted for personer, der er beskæftiget i  

 virksomheden, personer, der besøger de beskæftigede, samt for chauffører,  

 bude o.l. med ærinde i virksomheden, jf. restaurationslovens § 20. I det  

 følgende dækker betegnelsen "kantinevirksomhed" den omtalte form  

 for virksomhed.
Nedenstående retningslinier er alene gældende for kantiner, hvor  

 arbejdsgiveren stiller lokaler, inventar og driftsmidler til rådighed for  

 kantinedriften og samtidig afholder omkostningerne ved vedligeholdelse og  

 opvarmning mv. af lokalerne.
Såfremt kantinen helt eller delvist selv  

 afholder disse udgifter, finder momslovens almindelige regler om opgørelse af  

 momstilsvaret anvendelse.
N.8.1.1 Momspligtig virksomhed og registrering Kantiner er fuldt moms- og registreringspligtige for salg af varer og  

 momspligtige ydelser, jf. § 3, stk. 1, litra a og § 5, stk. 1.
 Der skal derfor betales moms ved afsætning af mad- og drikkevarer mv. i  

 kantiner, uanset om kantinen drives i forbindelse med en registreret eller en  

 ikke registreret virksomhed, og uanset om kantinen drives af virksomheden  

 eller personalet, se Mn.536 og Mn.969. Moms- og registreringspligten omfatter  

 også kantiner, der indkøber alle varer og momspligtige ydelser hos et  

 cateringfirma el. lign.
Pligten til at betale moms omfatter også udlevering af mad og drikkevarer,  

 selv om der alene opkræves en symbolsk betaling eller ingen betaling.
Det vil  

 dog normalt være sådan, at kantinen afsætter mad- og drikkevarer til priser,  

 der dækker de udgifter, der er forbundet med varernes fremstilling og  

 afsætning.
 Kantinen er fritaget for momspligten, hvis omsætningen ikke overstiger  

 30.000 kr. om året, jf. bekendtgørelse nr. 644 af 20. oktober 1988. Med  

 omsætning forstås i denne forbindelse værdien af kantinens varer, opgjort på  

 den måde, der er beskrevet i N.8.1.2.
Kiosksalg Der skal dog altid beregnes moms af en kantines salg af kioskvarer, fx af  

 slik og tobaksvarer, hvis den årlige omsætning af disse varer overstiger  

 10.000 kr. om året.
Kaffesalg Tilberedning af kaffe i et kaffekøkken el. lign. til omdeling i  

 virksomhedens enkelte afdelinger/kontorer for dér at blive indtaget  

 under arbejdet anses ikke for momspligtig virksomhed.
Kaffetilberedning, som  

 foregår i tilknytning til egentlig kantinedrift, er derimod momspligtig, selv  

 om udleveringen foregår på tilsvarende måde, se Mn.1059.
Ungdomsklubber Ungdomsklubber skal opkræve moms af salg af drikkevarer og slik mv. til  

 klubbens medlemmer, hvis den årlige omsætning overstiger 10.000 kr., også  

 selv om der kun sker salg til klubbens medlemmer, se Mn.292 og Mn.465.
Skoleboder Skoleboder med salg af mælk, brød, frugt mv., der drives af elever, er  

 fritaget for registrerings, når de varer, der sælges, overvejende er indkøbt  

 i den almindelige detailhandel, og når de betingelser, der er opstillet i  

 DfT.1115, er opfyldt.
Der skal indtil videre ikke betales moms ved salg af  

 konsummælksprodukter på skoler uden kantine, når produkterne sælges til  

 priser, der ikke dækker indkøbsprisen på grund af EF-tilskud, kommunale eller  

 andre tilskud, se Dep.992.
Institutioner Der skal ikke betales moms af den servering, der mod betaling til lave  

 takster finder sted for beboere på sociale institutioner, som drives som  

 offentlige eller selvejende institutioner med fuld underskudsdækning, jf. §  

 2, stk. 3, litra b.
Servering for personalet er dog momspligtigt, hvis denne  

 omsætning udgør mere end 30.000 kr. om året i den enkelte institution.
Se  

 også Mn.581 og Mn.665.
Kollektivhuse Nævnet har ved Mn.597 truffet afgørelse om, at servering af måltider i  

 kollektivhuse til beboere og deres gæster, hvor beboerne er forpligtet til at  

 aftage mindst ét hovedmåltid om dagen, ikke er momspligtig, jf. § 2,  

 stk. 3, litra h.
N.8.1.2 Salgsmoms N.8.1.2.1 Salg af mad- og drikkevarer I nogle tilfælde drives kantiner på en sådan måde, at udsalgsprisen på  

 kantinens varer ikke dækker de omkostninger, der er forbundet med driften.
I  

 disse tilfælde gælder der særlige regler for, hvilken værdi momsen skal  

 beregnes af.
Reglerne gælder både for arbejdsgiver- og personaledrevne  

 kantiner.
Der skal således beregnes salgsmoms af varernes salgspris, dog mindst af  

 en værdi, der dækker varernes fremstillingsomkostninger, dvs. råvarernes pris  

 tillagt lønomkostninger ved tilberedning, salg og administration, se Mn.550.  

 Dette medfører, at der må foretages en opdeling af kantinepersonalets  

 timeforbrug på arbejdsydelser i forbindelse med henholdsvis - tilberedning, salg og administration, og - afrydning, opvask og rengøring mv., herunder borddækning.
I de tilfælde, hvor varernes almindelige salgspris inkl. moms dækker  

 varernes fremstillingspris inkl. moms, skal momsberigtigelsen ske på grundlag  

 af salgsprisen.
I de tilfælde, hvor salgsprisen er mindre end  

 fremstillingsprisen, skal momsen beregnes på grundlag af fremstillingsprisen,  

 se de i bilag 35 viste eksempler på beregning af salgsmoms.
Det fremgår af eksemplerne, at kantinens lønudgifter skal anses for  

 værende ekskl. moms.
Dette gælder også, når arbejdsgiveren direkte betaler de  

 lønudgifter, der er forbundet med driften.
Hvis arbejdsgiveren yder tilskud  

 til nedbringelse af priserne eller til dækning af et opstået underskud, skal  

 der også beregnes moms af disse tilskud, se Mn.297, Mn.839 og Mn.846.  

 Tilskuddet anses for at være inkl. moms.
Arbejdsgiveren har ikke fradragsret  

 for den moms, der er indeholdt i disse tilskud.
 Lønudgifter til langtidsledige skal medregnes ved opgørelsen af den  

 momspligtige omsætning i det omfang, udgiften vedrører tilberedning, salg og  

 administration.
 Kantinen skal mindst en gang om året foretage en beregning som beskrevet i  

 eksemplerne i bilag. 35. Hvis forskellen mellem salgsmoms og købsmoms er  

 negativ i 2 eller flere kvartaler, kan regionen pålægge kantinen at foretage  

 beregningen hvert kvartal.
Salgspriserne for mad- og drikkevarer i de kantiner, der er omfattet af  

 bestemmelserne i Finansministeriets cirkulære af 1. marts 1991 om oprettelse  

 og drift af personalekantiner mv. hos statslige institutioner, skal ifølge  

 cirkulæret fastsættes således, at de giver dækning for varernes  

 fremstillingsomkostninger.
Disse omkostninger er i cirkulæret defineret som  

 råvarernes pris samt lønomkostninger i forbindelse med indkøb, tilberedning,  

 salg og administration.
Da dette i realiteten svarer til den værdi, der som minimum skal beregnes  

 moms af, kan statslige, amtskommunale og kommunale kantiner, der anvender  

 bestemmelserne i cirkulæret, undlade at foretage den beskrevne opdeling af  

 kantinepersonalets timeforbrug.
I stedet kan salgsprisen for de afsatte mad-  

 og drikkevarer lægges til grund ved momsberegningen.
N.8.1.2.2 Salg af øvrige varer og momspligtige ydelser Kantinen skal ud over afsætningen af mad- og drikkevarer endvidere betale  

 moms af øvrige varer og momspligtige ydelser, der leveres mod betaling eller  

 som modydelse for modtagne tilskud.
For kantiner i statsinstitutioner gælder det særlige, at kantinedriften  

 skal søges etableret på en sådan måde, at staten ikke pådrager sig noget  

 økonomisk ansvar.
Driften overlades derfor ofte til et cateringfirma eller  

 til en personaleforening.
Personalet i kantinen skal ansættes, aflønnes og  

 afskediges af den, der forestår kantinedriften.
Det er i denne forbindelse  

 forudsat, at staten i et vist omfang dækker de lønudgifter, der er forbundet  

 med rengøring af spiselokale og køkken, afrydning af spiselokale, fjernelse  

 af affald, opvask og afrydning i køkkenet.
Den rengøring mv., der bliver udført af arbejdskraft, der er ansat af den  

 ikke arbejdsgiverdrevne kantine, anses for at være udført for den offentlige  

 institution, da denne ejer lokalerne og i sidste ende afholder udgifterne til  

 de udførte arbejder.
Den betaling, der modtages til dækning af disse  

 omkostninger, anses derfor for at være betaling for en momspligtig leverance  

 fra kantinen.
Kantinen skal derfor ved opgørelse af den momspligtige  

 omsætning medregne det beløb, der er modtaget som betaling eller i form af  

 tilskud, se Mn.846.
Ikke arbejdsgiverdrevne kantiner i såvel registrerede som ikke  

 registrerede private virksomheder skal i lighed med kantiner i offentlige  

 institutioner beregne moms af de beløb, der eventuel modtages fra  

 arbejdsgiveren til dækning af kantinens lønudgifter til rengøring, afrydning  

 og opvask mv.
Herunder skal beregning af kantinens salgsmoms ske efter de  

 generelle regler for salg af mad- og drikkevarer (opdeling af  

 kantinepersonalets timeforbrug mv.).
For så vidt angår arbejdsgiverens momstilsvar gælder det, at moms af  

 rengøring mv., der således er faktureret fra kantinen til arbejdsgiveren, vil  

 kunne medregnes til købsmomsen efter de regler, der er beskrevet i N.8.1.3 om  

 købsmoms.
Arbejdsgiveren vil dog ikke have fradragsret for moms af en udgift,  

 der er anvendt til nedbringelse af kantinens salgspriser.
N.8.1.3 Købsmoms Ved opgørelse af købsmoms kan kantinen medregne moms af indkøb af råvarer,  

 omkostninger i forbindelse med salg og administration samt eventuel moms af  

 indkøbte arbejdsydelser vedrørende tilberedning, salg og administration.
Fradragsretten for moms af udgifter til opførelse, vedligeholdelse og  

 drift af lokaler, til inventar og driftsmidler samt til arbejdsydelser i  

 forbindelse med afrydning, opvask, rengøring mv. er afhængig af virksomhedens  

 momsmæssige status.
Det betyder, at virksomheder, der udelukkende afsætter  

 varer og momspligtige ydelser, har fuld fradragsret, blandede virksomheder  

 har delvis fradragsret, og ikke momspligtige virksomheder har ingen  

 fradragsret, se Mn.839.
N.8.1.4 Særlige sektorer N.8.1.4.1 Erhvervsskoler Afsætning af mad- og drikkevarer er som udgangspunkt momspligtig  

 virksomhed, jf. § 3, stk. 1, litra a.
Da der på erhvervsskoler, dvs.  

 handelsskoler og tekniske skoler, findes forskellige former for kantinedrift,  

 er der opstillet følgende regler:
- Skolehjemskantiner, der udelukkende bespiser de skolehjemselever, der  

 bor på skolen, er fritaget for at betale moms af den del af afsætningen, der  

 sker til skolehjemselever, jf. § 3, stk. 5. Afsættes der til andre end  

 skolehjemselever, fx til ansatte på skolen, skal der betales moms efter § 3,  

 stk. 1, litra a.
Overstiger denne afsætning ikke 30.000 kr. om året, skal der  

 ikke betales moms, jf. bekendtgørelse nr. 644 af 20. oktober 1988 om  

 fritagelse for at betale afgift efter merværdiafgiftsloven.
 - Skolehjemskantiner, der udelukkende bespiser dagskoleelever, skal betale  

 moms af hele omsætningen, hvis denne overstiger 30.000 kr. om året.
 - Skolehjemskantiner, der bespiser både skolehjemselever og  

 dagskoleelever, skal betale moms af den afsætning, der sker til andre end  

 skolehjemseleverne, hvis denne afsætning overstiger 30.000 kr. om året.
Værdien af den afsætning, der skal beregnes moms af, kan fastsættes til  

 det lønbeløb, der dækker timeforbruget ved tilberedning, salg og  

 administration.
Moms af indkøb af mad og drikkevarer kan i så fald hverken  

 helt eller delvist medregnes til købsmomsen.
Moms af øvrige indkøb, som  

 kantinen måtte have delvis fradragsret for, skal opgøres efter et skøn over  

 størrelsen af afsætningen til henholdsvis skolehjems- og dagskoleelever.
Denne fremgangsmåde kan alene anvendes, hvis skolen ikke har avance på  

 indkøbte mad- og drikkevarer.
Det er endvidere en betingelse, at indkøb til  

 kantinen og til en eventuel kiosk holdes helt adskilt.
Kioskvirksomheden er  

 omfattet af momslovens almindelige regler for så vidt angår  

 registreringspligt og opgørelse af købs- og salgsmoms.
 Lønbeløbet i forbindelse med tilberedning, salg og administration ved  

 afsætning til andre end skolehjemselever kan opgøres som 2/3 af det samlede  

 lønbeløb for de nævnte aktiviteter.
Fælles for de tre kantineformer er, at staten yder et tilskud, hvilket i  

 realiteten vil sige, at hovedparten af lønudgifterne afholdes over skolernes  

 tilskudsberettigede drift.
På baggrund af en foretaget undersøgelse af  

 kantineomkostningerne på de enkelte skoler, er omkostningssammensætningen i  

 procent af omsætningen afdækket, se bilag 36. De omkostninger, der er nævnt  

 under punkterne 2 - 5 i bilaget, er tilladt afholdt over den  

 tilskudsberettigede drift, mens de resterende omkostninger skal dækkes via  

 kantinepriserne.
 Erhvervsskolerne kan beregne salgsmomsen med 20% af omsætningen med et  

 generelt tillæg på 11,58%. Dette procenttillæg fremkommer ved en korrektion  

 af løntilskuddet på 9,5%.
Salgsmoms i kantiner, der både betjener skolehjems- og dagskoleelever, vil  

 kunne beregnes på tilsvarende måde.
Købsmomsen er indtil videre tilladt  

 opgjort til 71,08% af den salgsmoms, der er beregnet i momsperioden.
Denne  

 procentsats er fastsat på grundlag af forholdet mellem de momsbelagte  

 udgifter og de lønbeløb, der indgår i grundlaget for beregningen af  

 salgsmomsen.
N.8.1.4.2 Visse kantiner inden for social- og sundhedssektoren Amtskommunerne stiller ofte lokaler, inventar og driftsmidler til rådighed  

 for hospitalskantiner, ligesom amtskommunen afholder lønomkostninger i  

 forbindelse tilberedning, afrydning, rengøring og opvask.
Kantinernes produkter leveres af hospitalernes centralkøkkener, og der  

 foretages ikke nogen registrering (fakturering eller kontering) af  

 køkkenernes leverancer til henholdsvis hospitalsafdelingerne og kantinerne,  

 som ud over salg til personalet også leverer mad og drikkevarer i forbindelse  

 med hospitalernes mødeafholdelse.
Det er således ikke muligt på grundlag af  

 den nuværende regnskabsprocedure at opgøre momstilsvaret for kantinerne ved  

 en direkte opgørelse af købs- og salgsmoms.
 Det er derimod muligt at foretage en opgørelse af momstilsvaret på  

 grundlag af allerede foreliggende regnskabstal for det samlede vareforbrug  

 for fordelingen af kostdage på henholdsvis patienter og ansatte.
 Der er derfor truffet afgørelse om, at momstilsvaret i kantiner på  

 hospitaler og tilsvarende institutioner (plejehjem o.l.), hvor kantinedriften  

 sker som led i driften af institutionens centralkøkken, kan opgøres efter  

 følgende retningslinier.
Købsmomsen kan opgøres som 20% af den beregnede værdi af vareforbruget i  

 kantinen, tillagt 25% af en forholdsmæssig andel af de lønomkostninger, der  

 vedrører varernes fremstilling, tilberedning og salg.
Den forholdsmæssige  

 andel opgøres efter forholdet mellem kostdage for de ansatte og det samlede  

 antal kostdage.
Lønomkostningerne til brug ved den forholdsmæssige beregning  

 ansættes til 50% af de samlede lønudgifter i centralkøkkenerne og kantinerne.  

 Ved denne reduktion er der ikke blot taget hensyn til lønomkostningerne ved  

 rengøring, afrydning og opvask, men også til hospitalernes ekstraomkostninger  

 til særlige kostforplejning for visse patienter.
I bilag 37 er vist et  

 eksempel på opgørelse af momstilsvaret i hospitalskantiner mfl.
 Hospitalskantiner, der opgør salgspriserne for mad- og drikkevarer efter  

 bestemmelserne i Finansministeriets cirkulære nr. 197 af 3. december 1982 om  

 oprettelse og drift af personalekantiner mv. hos statslige institutioner, kan  

 vælge at opgøre momstilsvaret på grundlag af den faktiske opnåede salgspris.  

 Se også DfT.1131.
N.8.1.4.3 Statsfængsler De statsfængsler, der ikke har etableret en egentlig personalekantine,  

 udleverer ofte kostportioner til personalet, der svarer til de indsattes  

 kostportioner.
Betaling sker ved fradrag i lønnen efter reglerne i  

 Finansministeriets cirkulære af 19. marts 1992 om fradrag i tjenestemænds løn  

 for naturalydelser.
Direktoratet for Kriminalforsorgen har oplyst, at det ikke er muligt  

 direkte at opgøre det vareforbrug og de lønomkostninger, som vedrører  

 personalets kostforbrug.
Personalets betaling dækker endvidere ikke fuldt ud  

 madens fremstillingspris, dvs. råvarernes indkøbspris tillagt lønomkostninger  

 ved tilberedning mv.
Udlevering af kostportioner til personalet er momspligtig.
Momstilsvaret  

 kan opgøres som 20% af det beløb, der fratrækkes i lønnen.
Det skal samtidig  

 bemærkes, at udlevering af kostportioner til de indsatte er undtaget fra  

 momspligten i henhold til § 2, stk. 3, litra b.
N.8.2 Restaurationer, forsamlingshuse, idrætshaller, selskabslokaler o.l Nedenfor redegøres for reglerne for moms af servering af spise- og  

 drikkevarer i restauranter, hoteller, forsamlingshuse, idrætshaller,  

 selskabslokaler o.l.
 Reglerne har til formål i videst mulige udstrækning at sikre en ligelig  

 momsmæssig behandling af restaurationer og andre virksomheder, der forestår  

 servering af mad- og drikkevarer.
N.8.2.1 Momspligtig virksomhed og registrering I henhold til § 3, stk. 1, litra a skal enhver, der driver selvstændig  

 erhvervsvirksomhed med afsætning af varer og momspligtige ydelser betale moms  

 af sin afsætning.
Dette gælder også andelsforeninger og andre foreninger,  

 selv om der afsættes varer eller momspligtige ydelser til medlemmer af  

 foreningen, jf. § 3, stk. 1, litra b.
Momspligten for de varer og ydelser, der indgår i et arrangementet i  

 restauranter mv., påhviler den, der forestår arrangementet.
Det kan fx være  

 en hotelvært, en bestyrer eller direktør, en tjener eller en kogekone.  

 Enkeltpersoner, der medvirker i arrangementer i virksomheder eller private  

 hjem, skal også registreres, medmindre de er lønmodtagere, jf. det følgende.
Arrangementer i forsamlingshuse, idrætsforeninger o.l. samt i  

 selskabslokaler mv. i tilknytning til boligbyggeri, er dog momsfri, når den,  

 der afholder arrangementet har lejet lokalerne, og når virksomhedens  

 eventuelle ansatte ikke på nogen måde medvirker i arrangementet.
Se også  

 Mn.929, der indeholder detaljerede regler for moms af arrangementer i  

 forsamlingshuse mv.
 Momsfriheden for arrangementer i forsamlingshuse mv., til hvis drift der  

 kræves næringsbrev efter restaurationslovgivningen, er yderligere betinget  

 af, at der forud for arrangementets afholdelse er indsendt en ansøgning til  

 den lokale told- og skatteregion om momsfritagelse for det pågældende  

 arrangement, jf. 929. De personer, der medvirker i arrangementet, fx tjener  

 eller kogekone, skal dog altid betale moms efter de almindelige regler.
Der kan ikke gives momsfritagelse for arrangementer, som forestås af en  

 kogekone med egen lejlighedstilladelse efter restaurationslovgivningen.
Der  

 kan heller ikke gives momsfritagelse, hvis der i forbindelse med  

 arrangementet sælges spise- eller drikkevarer til deltagerne.
Momspligten er betinget af, at omsætningen af varer og momspligtige  

 ydelser overstiger 10.000 kr. om året, jf. § 4, stk. 1. Indtægter, der er  

 modtaget som A-indkomst, skal ikke medregnes ved afgørelsen af, om  

 omsætningen overstiger 10.000 kr.
Har en kogekone fx i et år modtaget 28.000  

 kr., fordelt på 20.000 kr. som A-indkomst og 8.000 kr. som B-indkomst ved  

 selvstændig erhvervsvirksomhed, skal kogekonen ikke registreres.
Selv om en  

 eventuel B-indkomst er over 10.000 kr. og dermed momspligtig, skal der ikke  

 betales moms af A-indkomsten.
N.8.2.2 Momspligtens omfang Momspligten omfatter som udgangspunkt alle varer og ydelser, jf. § 2, stk.  

 1 og stk. 2, dvs. også ydelser i forbindelse med sammenkomster, som fx  

 indkøb, tilrettelæggelse, tilberedning, servering, afrydning, opvask og  

 udlejning af inventar.
Entreindtægter ved dansearrangementer og andre  

 forlystelser samt indtægter fra spille- og underholdningsautomater er også  

 momspligtige.
Se også Dep.159 om spilleautomater.
Indtægter ved bankospil, lotterier o.l. er derimod ikke momspligtige, jf.  

 § 2, stk. 3, litra k.
Der skal heller ikke beregnes moms af udlejning af  

 lokaler, herunder af inventar og service, når lejen indgår i den momsfri  

 betaling for leje af lokaler, se Mn.929.
N.8.2.3 Salgsmoms Momsen skal beregnes af det samlede vederlag for varer og momspligtige  

 ydelser, som kunden betaler til den virksomhed eller person, der forestår  

 arrangementet.
Virksomheden eller personen skal dog ikke beregne moms af varer og  

 momspligtige ydelser, som kunden har købt hos andre registrerede  

 virksomheder, og som dermed er momset ved købet.
Det kan fx dreje sig som  

 spise- og drikkevarer og betaling til registreret tjener eller kogekone.  

 Virksomheden skal heller ikke beregne moms af varer, som kunden selv har  

 fremstillet.
Det samme gælder betaling for leje af lokale og betaling til  

 serveringspersonale mfl., når kunden betaler direkte til lokaleudlejeren  

 eller serveringspersonalet.
Disse beløb skal altså ikke medregnes i den  

 værdi, virksomheden skal beregne moms af.
Virksomheden skal betale moms af de beløb, som fx en registreret kogekone  

 fakturerer med moms til selve virksomheden.
Virksomheden har fradragsret for  

 moms ifølge sådanne fakturaer.
N.8.2.4 Købsmoms De almindelige regler for fradrag for købsmoms i momslovens kapitel VII  

 gælder uden ændringer for de omhandlede virksomheder.
 Moms af omkostninger, der vedrører den momspligtige omsætning, kan således  

 fuldt ud medregnes til købsmomsen, jf. § 16, stk. 1. Det gælder fx indkøb af  

 spise- og drikkevarer til videresalg og køb fra registrerede  

 underleverandører.
Moms af omkostninger, der vedrører både den momspligtige og den ikke  

 momspligtige omsætning, kan medregnes til købsmomsen efter forholdet mellem  

 den momspligtige omsætning og den samlede omsætning.
Hvis der ydes tilskud  

 til virksomhedens drift fra det offentlige eller andre, eller hvis et indkøb  

 tillige anvendes til formål, der er virksomheden uvedkommende, kan momsen kun  

 medregnes til købsmomsen i samme omfang, som den pågældende udgift skønnes at  

 vedrøre den momspligtige omsætning.
 Der skal som noget særligt ikke ske reduktion i virksomhedens fradragsret,  

 hvis den momsfri omsætning ved udlejning af lokaler højst udgør 2% af  

 virksomhedens samlede årlige omsætning ekskl. moms, eller hvis den momsfri  

 lokaleleje ved eventuel udlejning af møde- og kursusfaciliteter højst har  

 udgjort 5% af den samlede betaling ekskl. moms for det enkelte arrangement,  

 se Mn.793 og Mn.929.
Hvis den momsfri omsætning ved regnskabsårets udløb viser sig at have  

 oversteget 2% af den samlede omsætning, kan virksomheden vælge enten at  

 beregne salgsmoms af den overskydende del af den momsfri omsætning eller at  

 reducere købsmomsen efter de almindelige regler.
Hvis virksomheden vælger at  

 reducere købsmomsen, skal der også ske reduktion vedrørende de første 2%.
Det er altid en betingelse for at medregne et momsbeløb til købsmomsen, at  

 der foreligger en forskriftsmæssig faktura stilet til virksomheden.
Den  

 omstændighed, at en sådan faktura eventuelt ikke foreligger, er uden  

 betydning for virksomhedens pligt til at medregne videresalget af de indkøbte  

 varer og ydelser til salgsmomsen.
N.8.2.5 Særligt om lokaler Udlejning af lokaler er som udgangspunkt ikke momspligtig.
Momspligtig er  

 dog udlejning af værelser i hoteller, gæstgiverier, moteller o.l., udlejning  

 af værelser i virksomheder, der udlejer i kortere tidsrum end 1 måned samt  

 udlejning af bl.a. campingplads, jf. § 2, stk. 3, litra h.
 Hvis udlejning af lokalerne indgår i et arrangement med momspligtig  

 servering af spise- og drikkevarer, skal den virksomhed, der forestår  

 arrangementet, betale moms af hele det opkrævede beløb, inkl. lokaleleje.
Der skal eksempelvis betales moms af lokalelejen ved bankospil, hvis der  

 under medvirken af personale serveres forfriskninger mv. i de udlejede  

 lokaler under spillet.
Der skal derimod ikke betales moms af lokalelejen,  

 hvis publikum selv skal hente forfriskninger mv. uden for de udlejede  

 lokaler.
Hvis et forsamlingshus, til hvis drift kræves næringsbevis, udelukkende  

 udlejer lokaler til festholdere, der selv står for arrangementerne, kan  

 forsamlingshuset efter ansøgning få tilladelse af den lokale told- og  

 skatteregion til momsfri arrangementer for 5 år ad gangen, jf.
Mn.929.
Ved møde- og kursusarrangementer, hvor lokalelejen indgår som en del af  

 den samlede betaling for arrangementet, kan 5% af den samlede betaling ekskl.  

 moms for forplejning, overnatning og lokaleleje anses for momsfri lokaleleje  

 uden nærmere dokumentation.
Hvis denne regel anvendes, udgør momsen 19% af  

 den samlede betaling inkl. moms.
Hvis virksomheden over for told- og skatteregionen kan dokumentere, at  

 værdien af lokaleleje indgår i det samlede arrangement med mere end 5%, kan  

 en større andel af den samlede betaling holdes uden for momsberegningen.
I så  

 fald skal virksomhedens fradragsret for købsmoms begrænses.
 Det er en betingelse for at anvende disse regler, at der alene stilles  

 forfriskninger frem i eller i tilknytning til de lokaler, hvor der afholdes  

 møder/kurser, således at der ikke under selve mødet/kurset medvirker  

 personale ved servering i lokalerne, se Mn.793 og Mn.929.
 Hvis der i tilknytning til momsfri udlejning af lokaler tillige præsteres  

 en momspligtig leverance til den pågældende lejer, skal lokalelejen  

 faktureres særskilt.
 Opnås der tilladelse til frivillig registrering for udlejning af fast  

 ejendom, skal der opkræves moms af lokalelejen.
N.8.2.6 Ubanderoleret vin og spiritus Ubanderoleret vin og spiritus må ikke medtages i restaurationer, hoteller,  

 forsamlingshuse, idrætshaller, selskabslokaler o.l., der har alkoholbevilling  

 eller lejlighedsbevilling.
 Ved private sammenkomster i restaurationer mv., som ikke har  

 alkoholbevilling eller lejlighedsbevilling, må der kun medtages ubanderoleret  

 vin og spiritus af den, der afholder arrangementet eller dennes gæster, hvis  

 virksomhedens eventuelle vært, anden ansvarlig eller virksomhedens personale  

 ikke under nogen form medvirker ved servering af spise- eller drikkevarer, se  

 Mn.929.
N.9 Stutterivirksomhed samt trav- og galoptræning N.9.1 Stutterivirksomhed Virksomhed med erhvervsmæssig opdræt mv. af heste er omfattet af  

 momspligten i momslovens § 3, stk. 1, litra a.
Dette gælder, hvad enten  

 stutteriet drives af en privatperson eller af et aktieselskab, der fx tillige  

 har til formål at erhverve heste til væddeløb.
 Virksomheden skal registreres i det særlige register for landbrug og  

 fiskeri, jf. § 25, stk. 1.
N.9.1.1 Salgsmoms Til den momspligtige omsætning medregnes bl.a. salg og udlejning af heste,  

 ifoling af hopper (bedækningspenge og følpenge), vederlag for hestepension  

 (pasning, fodring og opstaldning af heste), herunder "fødselspenge"  

 og "staldpenge", samt boksleje, se Mn.93 og Mn.670.
Der skal også betales moms af vederlag for bedækning og vederlag for  

 pension, der præsteres her i landet på heste, der tilhører personer, der er  

 bosiddende i udlandet.
Såfremt hesten udelukkende er indført i  

 ifolingsøjemed, og virksomheden kan godtgøre, at bedækningen er præsteret for  

 udenlandsk regning, vil disse ydelser dog kunne holdes uden for den  

 momspligtige omsætning, jf. § 12, stk. 1. Det er en betingelse, at der kan  

 fremlægges dokumentation for hestens genudførsel til udlandet.
Modtager virksomheden bedækningspenge, der stammer fra en hingst, der er  

 momsberigtiget pga. dens udtagelse til privat brug, skal beløbet medregnes  

 til den momspligtige omsætning.
Tilsvarende gælder ved afsætning af føl efter  

 momsberigtigede hopper.
 Opdrætterpræmier, som modtages fra væddeløbsselskaberne, kan holdes uden  

 for den momspligtige omsætning, se Mn.238.
N.9.1.2 Købsmoms Stutteriet kan medregne moms på indkøb af varer og momspligtige ydelser  

 til brug for virksomheden efter momslovens almindelige regler, jf. § 15, stk.  

 3 og § 16.
 Såfremt en eller flere af virksomhedens heste er udtaget til væddeløb, kan  

 købsmomsen på indkøb mv. til disse heste ikke medregnes, se dog nærmere i det  

 følgende.
Moms på indkøb af heste, der på indkøbstidspunktet er bestemt til hel  

 eller delvis anvendelse som væddeløbsheste, vil kun kunne medregnes til  

 købsmomsen, hvis hesten ikke er fyldt 3 år.
Endvidere skal de regler, der er  

 opstillet under N.9.1.3 om udtagelse til væddeløb følges.
N.9.1.3 Udtagelse af heste til væddeløb Heste, der agtes anvendt til væddeløb, anses for udtaget til privat brug,  

 og de skal derfor momsberigtiges, jf. § 8, stk. 1.
N.9.1.3.1 Momsberigtigelse ved udtagelsen Momsberigtigelsen skal almindeligvis foretages, inden hesten begynder at  

 deltage i væddeløb, men kan også tillades foretaget på et senere tidspunkt.  

 Se også N.9.1.3.2.
Momsen beregnes enten på grundlag af indkøbsprisen eller - for heste af  

 egen avl - på grundlag af en værdi, der indtil videre er fastsat til 10.000  

 kr. pr. stk. + udgiften til bedækning og følpenge.
Hvis hingsten ejes af  

 stutteriet, tillægges et beløb svarende til det normale beløb, der modtages  

 for bedækning og følpenge, se Mn.349, Mn.737 og Mn.1024.
 Ved salg af heste, der er momsberigtiget ved udtagelse til privat brug,  

 skal der ikke betales moms, medmindre hestene igen anvendes som avlsheste.
Momsen på indkøb (foder, træning, transport mv.) til momsberigtigede  

 heste, der anvendes til deltagelse i væddeløb, kan ikke medregnes til  

 købsmomsen.
Hvis det private forbrug af foder mv. ikke kan opgøres nøjagtigt,  

 kan den momspligtige værdi af dette foder fastsættes efter de standardsatser,  

 som Ligningsrådet fastsætter.
Hvis en sådan hest ophører med at deltage i væddeløb og derefter  

 udelukkende anvendes som avlshest, vil moms af foder mv. til hesten kunne  

 medregnes til købsmomsen efter de almindelige regler.
Sælges hesten, skal der  

 betales moms.
N.9.1.3.2 Udskydelse af momsberigtigelsen Det kan tillades, at momsberigtigelsen af en hest, som deltager i væddeløb  

 udskydes indtil hesten har deltaget i væddeløb i én sæson, dog kun  

 indtil hesten bliver 3 år gammel.
Det er en betingelse, at virksomheden  

 betaler moms af de præmiebeløb, hesten har indvundet indtil da, se Mn.346.
 Det kan på tilsvarende betingelse tillades, at momsberigtigelsen af en  

 udenlandsk avlshest, som ikke har været præsteret på danske væddeløbsbaner,  

 udskydes, indtil hesten har deltaget i væddeløb den førstkommende sæson.  

 Dette gælder uanset hestens alder, se Mn.996.
 Virksomheden kan i sådanne tilfælde medregne købsmoms af udgifter til  

 hesten og udgifter i forbindelse med dens deltagelse i væddeløb indtil det  

 tidspunkt, hvor momsberigtigelsen finder sted.
 Ved opgørelsen af momstilsvaret kan der derimod ikke tages hensyn til de  

 indskudsbeløb, der betales til væddeløbsselskabet for adgangen til at deltage  

 i løbene.
 Ved salg af heste, der anvendes efter disse regler, skal der betales moms  

 af salgsprisen.
N.9.2 Trav- og galoptræning Virksomhed med erhvervsmæssig træning af heste omfattes af momspligten i  

 momsloven § 3, stk. 1, litra . Se også Østre Landsrets dom af 23. september  

 1968 og Mn.93. Virksomheden skal registreres i registret for byerhverv mv.
N.9.2.1 Salgsmoms Til omsætningen af varer og momspligtige ydelser efter momslovens § 11 medregnes bl.a. vederlag for træning, pension, pasning og eventuel  

 afsætning af heste.
 Træningsprocenter (præmieandele), som virksomheden opkræver hos  

 hesteejerne for indvundne kontante præmiebeløb, skal medregnes til den  

 momspligtige værdi for de afsatte træningsydelser mv.
 Der skal også betales moms af træningsydelser, pasning, fodring mv., der  

 præsteres her i landet på heste, der tilhører personer, bosiddende i  

 udlandet, fx i forbindelse med hestens deltagelse i væddeløb her i landet.  

 Såfremt hesten udelukkende er indført i træningsøjemed fra et land uden for  

 EF, vil disse ydelser kunne holdes uden for den momspligtige omsætning, jf. §  

 12, stk. 1, pkt. 5. Det er en betingelse, at virksomheden kan dokumentere, at  

 træningen er præsteret for udenlandsk regning, og at hesten er genudført til  

 et land uden for EF.
Virksomheden skal endvidere betale moms af værdien af eventuel træning,  

 som udføres på de heste, der er udtaget til privat brug.
Værdien af disse  

 træningsydelser vil kunne ansættes til 60% af virksomhedens almindelige  

 salgspris for tilsvarende momspligtige ydelser.
N.9.2.2 Købsmoms Virksomheden kan medregne købsmomsen på indkøb mv. til brug for  

 omsætningen efter lovens almindelige regler, jf. § 15, stk. 3 og § 16.
Såfremt en eller flere af virksomhedens heste er udtaget til deltagelse i  

 væddeløb, kan momsen på indkøb til brug for disse heste ikke medregnes til  

 købsmomsen.
Se dog det følgende.
Momsen af heste, der indkøbes med henblik på videresalg, vil kunne  

 medregnes til købsmomsen.
Købsmomsen på indkøb af heste, der er bestemt til  

 anvendelse i væddeløb, vil derimod ikke kunne medregnes, se Mn.363.
N.9.2.3 Udtagelse af heste til væddeløb Heste, der agtes anvendt til væddeløb, anses for udtaget til privat brug,  

 og de skal derfor momsberigtiges, jf. § 8, stk. 1.
N.9.2.3.1 Momsberigtigelse ved udtagelsen Momsberigtigelsen skal almindeligvis foretages, inden hesten begynder at  

 deltage i væddeløb, men kan også tillades foretaget på et senere tidspunkt,  

 se N.9.2.3.2.
 Momsen beregnes på grundlag af købsprisen.
 Ved salg af heste, der er momsberigtiget ved udtagelse til privat brug,  

 skal der ikke betales moms.
 Momsen på indkøb (foder, transport mv.) til brug for momsberigtigede  

 heste, der anvendes til væddeløb, kan ikke medregnes til købsmomsen, se  

 Mn.363. Hvis det private forbrug af foder mv. ikke kan opgøres nøjagtigt, kan  

 værdien heraf ansættes efter de standardsatser, der fastsættes af  

 Ligningsrådet.
N.9.2.3.2 Udskydelse af momsberigtigelsen Det kan tillades, at en hest fra en trav- og galopvirksomhed deltager i  

 væddeløb i indtil 1 år, uden at den momsberigtiges som udtaget til privat  

 brug på betingelse af, at virksomheden betaler moms af de præmiebeløb, hesten  

 har indvundet i dette tidsrum, se Mn.363.
Virksomheden kan i sådanne tilfælde medregne moms af udgifter mv., der  

 vedrører hesten og dens deltagelse i væddeløb, indtil det tidspunkt hvor  

 momsberigtigelsen finder sted.
Virksomheden kan ligeledes undlade at betale  

 moms af den træning, der udføres på hesten.
 De indskudsbeløb, der betales til væddeløbsselskabet for adgangen til at  

 deltage i løbene, skal ikke medtages i opgørelsen over momstilsvaret.
 Ved salg af heste, der anvendes efter disse regler, skal der betales moms  

 af salgsprisen.
