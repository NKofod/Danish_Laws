Betænkning afgivet af Retsudvalget den  

 9. maj 2000 Betænkning over Forslag til lov om  

 ændring af udlændingeloven, lov om midlertidig opholdstilladelse  

 til visse personer fra det tidligere Jugoslavien m.v. og straffeloven (Skærpelse af strafniveauet for ulovlig  

 beskæftigelse af udlændinge, Danmarks indtræden i det  

 praktiske Schengensamarbejde, præcisering af Udlændingestyrelsens  

 og politiets underholdsforpligtelse m.v.) Udvalget har behandlet lovforslaget i nogle møder  

 og har herunder stillet spørgsmål til indenrigsministeren, som  

 denne har besvaret skriftligt.
 Endvidere har udvalget modtaget skriftlige henvendelser  

 fra BAT-kartellet og Dokumentations- og rådgivningscenteret om  

 racediskrimination.
 Der er af indenrigsministeren stillet  

 ændringsforslag, hvorom henvises til de ledsagende  

 bemærkninger.
 Nogle af udvalgets spørgsmål til  

 indenrigsministeren og dennes svar herpå, henvendelserne fra  

 Dokumentations- og rådgivningscenteret om racediskrimination og  

 indenrigsministerens notat om de indkomne høringssvar er optrykt som  

 bilag til betænkningen.
 Herefter indstiller et  

flertal (Socialdemokratiets, Venstres, Det Konservative Folkepartis,  

 Det Radikale Venstres, Kristeligt Folkepartis og Frihed 2000´s medlemmer af  

 udvalget) lovforslaget til  vedtagelse med det stillede  

 ændringsforslag.
 Et mindretal inden for flertallet (Venstres og Det  

 Konservative Folkepartis medlemmer af udvalget) henviser til, at lovforslaget  

 bl.a. gennemfører de nødvendige ændringer, der  

 følger af Danmarks indtræden i det praktiske  

 Schengensamarbejde.
 Venstre og Det Konservative Folkeparti udtrykker  

 tilfredshed med, at strafferammen for at beskæftige illegal  

 arbejdskraft skærpes væsentligt.
 Endelig udtrykker Venstre og Det Konservative Folkeparti  

 tilfredshed med, at ministeren har lyttet til de to partiers indsigelse og  

 har stillet ændringsforslag om at lade ekspropriationsbestemmelsen  

 udgå.
 Et mindretal (Socialistisk Folkepartis og  

 Enhedslistens medlemmer af udvalget) indstiller lovforslaget til  

forkastelse ved 3. behandling og vil stemme imod det stillede  

 ændringsforslag.
 En del af dette mindretal (Socialistisk Folkepartis medlem  

 af udvalget) indstiller lovforslaget til forkastelse, uanset at det  

 også indeholder en række ændringer, som SF kan  

 støtte.
Lovforslaget giver politiet adgang til uden mistanke at  

 kontrollere personer i biler overalt i landet.
Det er et voldsomt indgreb i  

 at kunne færdes uden politiets indgriben, som SF afviser, og som  

 indebærer, at SF ikke kan støtte det samlede lovforslag.  

 Ændringen er en følge af Schengenkonventionen, og det havde  

 været mere reelt, hvis partierne bag Schengenkonventionen havde oplyst,  

 at dette ville blive konsekvensen, da det blevet besluttet, at Danmark skulle  

 tilslutte sig konventionen.
 SF kan støtte bestemmelserne om skærpet straf  

 til personer, der ulovligt beskæftiger udlændinge.
SF kan også støtte en række af de  

 ændringer, der forbedrer asylansøgeres vilkår eller  

 præciserer dem.
Det gælder indførelse af frist for  

 varetægtsfængling og en absolut frist for  

 isolationsfængsling.
SF havde gerne set adgangen til  

 isolationsfængsling afskaffet og finder ikke, at der er begrundelse for  

 at skulle anvende et så voldsomt middel.
 SF finder det rigtigt, at det præciseres, hvem der  

 har forsørgelsesansvaret i forbindelse med en udsendelse.
SF havde gerne set, at lovforslaget udtrykte en mere  

 grundlæggende forbedring af asylansøgeres vilkår under  

 asylansøgningsperioden.
Der er fortsat i udlændingeloven en  

 række forhold, som bør ændres for at give  

 asylansøgere både bedre opholdsforhold under  

 ansøgningsfasen og en bedre retssikkerhed.
Det bør f.eks.  

 være muligt for asylansøgere at arbejde under  

 asylansøgningperioden, og adgangen til at frihedsberøve dem  

 bør begrænses.
SF havde gerne set, at der var blevet arbejdet videre med  

 muligheden for at sikre indkvarteringssteder til asylansøgere.
Disse  

 placeringer bør så vidt muligt ske gennem aftaler mellem  

 grundejer, kommune og staten, men SF finder det modsat ikke rimeligt, at  

 grundejer og kommune har en ubetinget adgang til at forhindre etablering af  

 indkvarteringssteder på givne steder.
 En anden del af mindretallet (Enhedslistens medlem af  

 udvalget) anfører, at selv om der indgår et forslag om at  

 gøre den helt ublu udnyttelse af ulovlig udenlandsk arbejdskraft endnu  

 mere kriminel, end tilfældet er i dag, er det lykkedes regeringen med  

 dette lovforslag at brygge en lovcocktail sammen, der indeholder flere  

 giftige drops end sød slik.
Lovforslaget følger op på  

 Schengenkonventionens regler.
Det skal efter lovforslaget gøres  

 tilladt for politiet   uden konkret mistanke   at kontrollere biler hvor som  

 helst i landet for at undersøge, om de medfører flygtninge i  

 bagagerummet eller andre steder.
Efter Enhedslistens opfattelse er det et  

 alvorligt indgribende skridt, som man kan frygte vil blive til stor gene for  

 lovlydige borgere.
Efter Enhedslistens opfattelse udvides området for  

 politiets magtanvendelse på en måde, så borgernes  

 retsbeskyttelse indskrænkes.
Sagen er jo den enkle, at politiet med  

 denne Schengen-tilpasning vil kunne pålægge føreren af en  

 hvilken som helst bil, hvor som helst i landet og på et hvilket som  

 helst tidspunkt at stoppe og bede om at få kontrolleret vognen.
Efter  

 Enhedslistens opfattelse er der ikke med det stillede ændringsforslag  

 sikret tilstrækkelige forholdsregler til beskyttelse af borgerne, idet  

 et kontrolstop ikke skal efterprøves ved domstolene.
En yderligere anledning for Enhedslisten til at stemme  

 imod lovforslaget (og det stillede ændringsforslag) er, at regeringen  

 som sædvanlig har lagt sig på maven for højrefløjen  

 og fjernet ekspropriationsbestemmelsen.
Det finder Enhedslisten meget  

 uheldigt og frygter, at spekulanter vil skrue udlejningspriserne i vejret i  

 en situation, hvor Danmark er nødt til at tage imod mange flygtninge,  

 f.eks. i forbindelse med en konflikt i stil med NATO s krig mod  

 Eksjugoslavien.
 Et andet mindretal (Dansk Folkepartis medlem af  

 udvalget) vil ved 3. behandling stemme hverken for eller imod lovforslaget,  

 men kan stemme for det stillede ændringsforslag.
 Dansk Folkeparti støtter lovforslagets del om at  

 skærpe straffene for ulovlig beskæftigelse af udlændinge og  

 udnyttelse af udenlandsk arbejdskraft fra 6 måneders til 1 års  

 fængsel og om, at en opnået økonomisk fordel ved ulovlig  

 beskæftigelse kan konfiskeres efter reglerne i straffeloven.
Dansk Folkeparti havde gerne set, at strafferammen var  

 blevet forhøjet til 2 års fængsel, hvorved bestemmelsen  

 ville få samme strafferamme, som særlove normalt har.
Der burde  

 ud over konfiskationsdelen også have været indbygget i loven, at  

 de omkostninger, som det offentlige er blevet påført i  

 forbindelse med konstateringen af den ulovlige arbejdskraft, og de  

 omkostninger, der eventuelt påløber i forbindelse med  

 udvisning/hjemsendelse af den ulovlige arbejdskraft, kan inddrives hos den  

 ansvarlige for det ulovlige arbejdsforhold efter loven om inddrivelse af  

 skatter.
Dansk Folkeparti er skeptisk over for lovforslagets del  

 om, at Danmark gennemfører de justeringer i Den Nordiske  

 Paskontroloverenskomst, som de nordiske lande agter at vedtage som  

 følge af de nordiske landes indtræden i Schengensamarbejdet.  

 Dansk Folkeparti er skeptisk over for, at politiet som følge af  

 Danmarks indtræden i det praktiske Schengensamarbejde får adgang  

 til   uanset om der er konkret mistanke om ulovlig indrejse og  

 menneskesmugling   at standse køretøjer inde i landet med  

 henblik på at kontrollere, om køretøjet transporterer en  

 eller flere udlændinge, der er indrejst ulovligt i landet.
Finder  

 politiet som led i en sådan kontrol, at der er rimelig grund til  

 mistanke om, at der i køretøjets bagagerum eller andre lukkede  

 rum befinder sig en udlænding, der er indrejst ulovligt i landet, vil  

 politiet efter retsplejelovens bestemmelser herom kunne foretage en  

 ransagning af køretøjets bagagerum og andre lukkede rum.
Dansk Folkeparti er naturligvis ikke modstander af, at  

 politiet gør en betydelig indsats for at bekæmpe den ulovlige  

 indvandring og indsmugling af personer til eller gennem Danmark, men finder  

 principielt, at et sådant arbejde skal foretages på grundlag af  

 dansk lovgivning, og finder det derfor uheldigt, at arbejdet sker på  

 baggrund af Schengenkonventionen.
Samtidig finder Dansk Folkeparti det helt  

 afgørende, at kontrollen ved grænsen af illegale flygtninge  

 bliver genskabt.
 Dansk Folkeparti finder det godt, at lovforslagets del om,  

 at Udlændingestyrelsen i særlige tilfælde kunne foretage  

 ekspropriation af ejendomme til indkvartering af asylansøgere,  

 udgår af lovforslaget som følge af et ændringsforslag fra  

 ministeren.
 Dansk Folkeparti finder det uheldigt, at vidt forskellige  

 sager, som er indeholdt i lovforslaget, blandes sammen, og da der i  

 lovforslaget er både positive og negative elementer, vil Dansk  

 Folkeparti undlade at stemme.
 Et tredje mindretal (Centrum-Demokraternes  

 medlem af udvalget) indstiller lovforslaget til vedtagelse og vil  

 redegøre for sin stilling til ændringsforslaget ved 2.  

 behandling.
Ændringsforslag Af	indenrigsministeren, tiltrådt af et flertal (S,  

 V, KF, DF, RV, KRF og FRI):
Til § 1 1) Nr. 40 udgår.
Bemærkninger Til nr. 1 I lovforslagets § 1, nr. 40, er det foreslået, at  

 Udlændingestyrelsen i særlige tilfælde efter de  

 nærmere regler i lov om fremgangsmåden ved ekspropriation  

 vedrørende fast ejendom får adgang til ekspropriation af de  

 nødvendige faste ejendomme, når ekspropriationen vil være  

 af væsentlig betydning for etableringen af indkvarteringssteder for  

 asylansøgere m.v.
Det fremgår bl.a. af Kommunernes Landsforenings  

 høringssvar af 18. april 2000 til lovforslaget, at der ikke bør  

 etableres en generel ekspropriationsadgang for Udlændingestyrelsen til  

 etablering af indkvarteringssteder for asylansøgere.
Etablering af  

 asylcentre bør baseres på et samarbejde og en dialog med  

 kommunerne og ikke ske gennem indgreb uden om kommunalbestyrelsen.
Placering  

 af et asylcenter i en kommune kan være forbundet med en række  

 problemer, som der fra udlændingemyndighedernes side bør  

 udøves de største bestræbelser på at løse.  

 Løsning af kapacitetsproblemer bør fremmes gennem incitamenter  

 af økonomisk karakter.
 Indenrigsministeriet har noteret sig Kommunernes  

 Landsforenings tilsagn om samarbejde og dialog med kommunerne i forbindelse  

 med etablering af indkvarteringssteder for asylansøgere m.v.
 Det foreslås bl.a. på den baggrund, at § 1,  

 nr. 40, udgår.
Dorte Bennedsen (S)  

  Lissa Mathiasen (S) fmd.  Per Kaalund (S)  

  Else Marie Mortensen (S)  Jan Petersen (S)  

  Anne Baastrup (SF) nfmd.
Sonja Albrink (CD)  

  Elisabeth Arnold (RV)  

  Søren Søndergaard (EL)  

  Birthe Rønn Hornbech (V)  

  Inge Dahl-Sørensen (V)  Karen Rønde (V)  

 Tom Behnke (FRI)  Helge Adam Møller (KF)  

  Jens Heimburger (KF)  Pia Kjærsgaard (DF)  

  Jann Sjursen (KRF) Bilag 1 Nogle af udvalgets spørgsmål til  

 indenrigsministeren og dennes svar herpå Svaret på spørgsmål nr. 8 er optrykt  

 efter ønske fra Socialdemokratiet.
Svaret på  

 spørgsmål nr. 9 er optrykt efter ønske fra Socialistisk  

 Folkeparti.
Svaret på spørgsmål nr. 11 er optrykt efter  

 ønske fra Enhedslisten.
 Spørgsmål nr. 8:
 Ministeren bedes kommentere henvendelsen af 25. april 2000  

 fra BAT-kartellet, jf. bilag 10.
 Svar:
Der henvises til punkt 13.2. i Indenrigsministeriets notat  

 om de indkomne høringssvar vedrørende forslag nr.
L 264 af 30.  

 marts 2000 til lov om ændring af udlændingeloven, lov om  

 midlertidig opholdstilladelse til visse personer fra det tidligere  

 Jugoslavien m.v. og straffeloven (Skærpelse af strafniveauet for  

 ulovlig beskæftigelse af udlændinge, Danmarks indtræden i  

 det praktiske Schengen-samarbejde, præcisering af  

 Udlændingestyrelsens og politiets underholdsforpligtelse m.v.), som er  

 sendt til Folketingets Retsudvalg.
 Følgende fremgår af punkt 13.2.  

 vedrørende BAT-kartellets henvendelse af 25. april 2000:
»13.2. Forslagets nærmere udformning Bygge-, Anlægs og Trækartellet  

 forespørger, hvorvidt lovforslaget er med til yderligere at  

 umuliggøre etableringen af enmandsfirmaer for tredjelandsstatsborgere  

 i Danmark.
 Indenrigsministeriet skal hertil bemærke, at  

 en tredjelandsstatsborger, der tager lønnet eller ulønnet  

 beskæftigelse for et sådant enmandsfirma, skal have  

 arbejdstilladelse i sædvanligt omfang, og at den bygherre, der  

 måtte indgå aftale med et enmandsfirma, der beskæftiger  

 tredjelandsstatsborgere uden arbejdstilladelse, vil kunne straffes for  

 medvirken til overtrædelse af den foreslåede bestemmelse i  

 udlændingelovens § 59, stk. 2, efter de sædvanlige regler  

 herom.
 Bygge-, Anlægs- og Trækartellet  

 forespørger, om det med lovændringen nu er bygherrens ansvar at  

 sikre sig, at entreprenøren ikke benytter illegal udenlandsk  

 arbejdskraft.
Indenrigsministeriet skal hertil bemærke, at  

 en bygherre, der er den pågældende udlændings arbejdsgiver  

   i overensstemmelse med den nuværende retstilstand   kan straffes  

 efter den foreslåede bestemmelse i udlændingelovens § 59, stk. 2,  

 hvis der foreligger forsæt eller uagtsomhed.
En bygherre, der ikke er  

 den pågældende udlændings arbejdsgiver, men indgår  

 aftale med en entreprenør, der er den pågældendes  

 arbejdsgiver, kan endvidere   ligeledes i overensstemmelse med den  

 nuværende retstilstand   straffes for forsætlig eller uagtsom  

 medvirken til overtrædelse af § 59, stk. 2, straffelovens § 23. Er  

 bygherren et aktie- eller anpartsselskab, er der endvidere i  

 udlændingelovens § 61 hjemmel til, at også aktieselskaber m.v.  

 (juridiske personer) kan straffes efter reglerne i straffelovens kapitel 5.  

 Et strafansvar for bygherren i den enkelte sag forudsætter i alle  

 tilfælde, at der er bevismæssigt grundlag herfor.« Spørgsmål nr. 9:
 Justitsministeren bedes oplyse, på hvilke  

 øvrige områder politiet har beføjelser til at standse  

 køretøjer, som det er foreslået i forslagets § 2, nr.  

 11.
 Svar:
Efter færdselslovens § 77, stk. 1, kan politiet  

 standse et køretøj og lade det undersøge for fejl og  

 mangler samt kontrollere, at føreren opfylder betingelserne for  

 lovligt at kunne føre køretøjet.
Endvidere kan politiet  

 efter bestemmelsens stk. 2   ved broer og andre særlige  

 vejstrækninger, f.eks. dæmninger   iværksætte fast  

 kontrol med køretøjers vægt og størrelse.
 Der kan herudover ikke umiddelbart peges på andre  

 bestemmelser, hvorefter politiet har adgang til at standse  

 køretøjer, uanset om der er en konkret mistanke om et strafbart  

 forhold.
 Spørgsmål nr. 11:
 Ministeren bedes kommentere henvendelsen af 5. maj 2000  

 fra Dokumentations- og rådgivningscenteret om racediskrimination, jf.  

 bilag 24.
 Svar:
Ved brev af 4. april 2000 afgav Dokumentations- og  

 rådgivningscenteret om racediskrimination bemærkninger til  

 lovforslag nr.
L 264.
Indenrigsministeriet har kommenteret centerets  

 bemærkninger i Indenrigsministeriets notat af 2. maj 2000 om de  

 indkomne høringssvar vedrørende forslag nr.
L 264 af 30. marts  

 2000 til lov om ændring af udlændingeloven, lov om midlertidig  

 opholdstilladelse til visse personer fra det tidligere Jugoslavien m.v. og  

 straffeloven (Skærpelse af strafniveauet for ulovlig  

 beskæftigelse af udlændinge, Danmarks indtræden i det  

 praktiske Schengen-samarbejde, præcisering af  

 Udlændingestyrelsens og politiets underholdsforpligtelse m.v.), som er  

 sendt til Folketingets Retsudvalg ved brev af samme dato (L 264   bilag  

 16).
 Ved brev af 5. maj 2000 har Dokumentations- og  

 rådgivningscenteret om racediskrimination afgivet supplerende  

 bemærkninger til Indenrigsministeriets kommentarer til centerets  

 oprindelige bemærkninger til lovforslaget.
Dokumentations- og rådgivningscenteret om  

 racediskrimination anfører, at såvel personlige fordomme som  

 ressourcemæssige hensyn vil kunne føre til, at arbejdsgiveres og  

 myndighedernes kontrolforanstaltninger vil tage udgangspunkt i  

 kontrolgruppers fysiske kendetegn.
Centeret har på den baggrund  

 foreslået i sine tidligere bemærkninger til lovforslaget, at det  

 klart fremgår af lovforslaget, at kontrolforanstaltninger aldrig  

 må tage udgangspunkt i en persons race, hudfarve m.v., jf.
FN s  

 racediskriminationskonvention.
Centeret har endvidere foreslået en  

 ændring af § 4 i lov om forbud mod forskelsbehandling på  

 arbejdsmarkedet m.v., således at arbejdsgivere ikke på en  

 selektiv og dermed diskriminerende måde kan kræve oplysninger om  

 arbejdstilladelse m.v. kun fra personer, der synligt adskiller sig gennem  

 deres hudfarve fra majoritetsdanskere.
Det bemærkes i den forbindelse,  

 at Indenrigsministeriet og Arbejdsministeriet i deres kommentarer til  

 centerets oprindelige bemærkninger ikke forholder sig til centerets  

 bemærkninger og forslag.
Centeret er således bekendt med, at  

 arbejdsgivere har mulighed for at kræve oplysninger fra  

 lønmodtagere om arbejds-/opholdstilladelse.
Efter centerets opfattelse  

 skal disse oplysninger ikke kunne indhentes selektivt og diskriminerende,  

 således at det kun vil ramme personer, der synligt adskiller sig gennem  

 deres hudfarve fra majoritetsdanskere.
Dette kræver en  

 præcisering af § 4 i lov om forbud mod forskelsbehandling på  

 arbejdsmarkedet.
Indenrigsministeriet skal hertil bemærke, at  

 myndighedernes kontrolforanstaltninger og efterforskningsvirksomhed   som  

 anført i Indenrigsministeriets notat af 2. maj 2000 om de indkomne  

 høringssvar vedrørende forslag nr.
L 264 af 30. marts 2000 til  

 lov om ændring af udlændingeloven, lov om midlertidig  

 opholdstilladelse til visse personer fra det tidligere Jugoslavien m.v. og  

 straffeloven   naturligvis skal udøves i overensstemmelse med Danmarks  

 internationale forpligtelser, herunder FN s racediskriminationskonvention.  

 Dette gælder også ved politiets kontrol af, om der foreligger  

 ulovlige ansættelsesforhold.
Politiet vil således ikke alene ud  

 fra udseendet   herunder hudfarven   på den eller de personer, der  

 ønskes kontrolleret, kunne udøve en sådan kontrol.  

 Indenrigsministeriet finder ikke grundlag for at anføre dette   som  

 ikke alene gælder for myndighedernes kontrol i forbindelse med  

 ansættelsesforhold   udtrykkeligt i lovforslaget.
Efter § 4 i lov om forbud mod forskelsbehandling på  

 arbejdsmarkedet m.v. må en arbejdsgiver i forbindelse med eller under  

 ansættelsen af en lønmodtager ikke anmode om, indhente eller  

 modtage og gøre brug af oplysninger om dennes race, hudfarve,  

 religion, politiske anskuelse, seksuelle orientering eller nationale, sociale  

 eller etniske oprindelse.
Som anført i Indenrigsministeriets notat af  

 2. maj om de indkomne høringssvar vedrørende forslag nr.
L 264  

 af 30. marts 2000 til lov om ændring af udlændingeloven, lov om  

 midlertidig opholdstilladelse til visse personer fra det tidligere  

 Jugoslavien m.v. og straffeloven har Arbejdsministeriet oplyst, at det  

 forhold, at en arbejdsgiver anmoder om oplysning om en lønmodtagers  

 opholdsgrundlag, ikke er i strid med den nugældende bestemmelse i § 4 i  

 lov om forbud mod forskelsbehandling på arbejdsmarkedet m.v.  

 Spørgsmålet om ændring af denne bestemmelse, som  

 arbejdsgiveres, herunder private arbejdsgiveres, kontrolforanstaltninger skal  

 være i overensstemmelse med, henhører under  

 Arbejdsministeriet.
Dokumentations- og rådgivningscenteret om  

 racediskrimination anfører endvidere, at  

 udlændingekontroller efter lovforslaget fremover vil kunne foretages i  

 hele landet, uanset om der foreligger en konkret mistanke om illegal indrejse  

 og menneskesmugling.
På grund af personlige fordomme hos politifolk og  

 ressourcemæssige hensyn vil udlændingekontrollerne med stor  

 sandsynlighed føre til, at foranstaltningerne tager udgangspunkt i  

 kontrolgruppernes fysiske kendetegn, hudfarve.
For at modvirke diskrimination  

 har centeret derfor foreslået i sine tidligere bemærkninger til  

 lovforslaget, at det klart fremgår af lovforslaget, at  

 udlændingekontroller aldrig må tage udgangspunkt i en persons  

 race, hudfarve m.v., jf.
FN s racediskriminationskonvention.
Centeret finder  

 det ikke tilstrækkeligt, at Indenrigsministeriet i sine kommentarer til  

 centerets oprindelige bemærkninger til lovforslaget har tilkendegivet,  

 at politiet naturligvis skal optræde i overensstemmelse med Danmarks  

 internationale forpligtelser, herunder FN s racediskriminationskonvention.  

 Centeret har i den forbindelse anført, at utilsigtede diskriminerende  

 virkninger vanskeligt kan undgås, idet der bl.a. gennem den offentlige  

 debat klart fokuseres på personer med en anden hudfarve, når der  

 tales om personer, der ulovligt indrejser her i landet.
Endvidere viser flere  

 afgørelser fra FN s racediskriminationskomité, at den danske  

 stat ikke har overholdt sine konventionsforpligtelser, selv om myndighederne  

 skal optræde i overensstemmelse med Danmarks internationale  

 konventioner.
I lyset af den multikulturelle udvikling i samfundet er det  

 derfor nødvendigt med en nærmere præcisering af  

 retstilstanden.
Indenrigsministeriet skal hertil bemærke, at  

 politiet   som anført i Indenrigsministeriets notat af 2. maj 2000 om  

 de indkomne høringssvar vedrørende forslag nr.
L 264 af 30.  

 marts 2000 til lov om ændring af udlændingeloven, lov om  

 midlertidig opholdstilladelse til visse personer fra det tidligere  

 Jugoslavien m.v. og straffeloven   naturligvis skal optræde i  

 overensstemmelse med Danmarks internationale forpligtelser, herunder FN s  

 racediskriminationskonvention.
Dette gælder også ved politiets  

 udøvelse af den foreslåede standsningsadgang.
Politiet vil  

 således ikke ved udøvelsen af den foreslåede  

 standsningsadgang kunne foretage udvælgelsen af de  

 køretøjer, der ønskes standset og kontrolleret, alene ud  

 fra udseendet   herunder hudfarven   på føreren af  

 køretøjet eller på eventuelle andre personer i  

 køretøjet.
Indenrigsministeriet finder ikke grundlag for at  

 anføre dette   som ikke alene gælder for den foreslåede  

 standsningsadgang, men for alle politiets forhold   udtrykkeligt i  

 lovteksten.
Bilag 2 Henvendelser fra Dokumentations- og  

 rådgivningscenteret om racediskrimination, jf. bilag 1 og 24 Bilagene er optrykt efter ønske fra  

 Enhedslisten.
DRC Dokumentations- og rådgivnings- centeret om racediskrimination Den 4. april 2000 Folketinget Retsudvalget 1240 København K Bemærkninger til forslag til ændring af  

 udlændingeloven o.a.
DRC har modtaget Indenrigsministeriets brev af 22. marts  

 2000, hvori ministeriet beder om eventuelle bemærkninger til forslag  

 til ændring af udlændingeloven m.v. og straffeloven.  

 Indledningsvis skal DRC bemærke, at selv om vi tidligere har modtaget  

 udkastet til lovforslaget, er det utilfredsstillende for kvaliteten i  

 lovgivningen, at høringsfristerne til lovinitiativer på  

 udlændingeområdet i de senere år nærmest er fastsat  

 med tilbagevirkende kraft.
Inden for den fastsatte høringsfrist fra  

 Indenrigsministeriet havde DRC således ikke mulighed for at kommentere  

 lovforslaget, hvorfor DRC retter henvendelse til Retsudvalget direkte.  

 På grund af den korte høringsfrist er nærværende  

 kommentarer ikke udtømmende, men de omfatter blot nogle overordnede  

 principielle betragtninger.
Lovforslaget har bl.a. til formål at skærpe  

 strafniveauet for ulovlig beskæftigelse af udlændinge.
DRC har  

 forståelse for formålet.
Forslaget kan dog have visse utilsigtede  

 virkninger både i forbindelse med ansættelse og ved Told &  

 Skats, Arbejdstilsynets og/eller politiets målrettede aktioner mod  

 ulovlige ansættelsesforhold.
Af frygt for at beskæftige ulovlig  

 arbejdskraft kan arbejdsgivere således komme til at føre en  

 selektiv kontrol af, om ansøgere er i besiddelse af de  

 nødvendige tilladelser.
I praksis betyder dette, at  

 kontrolforanstaltninger vil tage udgangspunkt i ansøgeres synlige  

 kendetegn, typisk deres hudfarve.
Myndighederne vil kunne føre samme  

 selektive kontrol ved særlige indsatser for at afdække ulovlig  

 beskæftigelse, ved at det først og fremmest vil være  

 personer, der synligt adskiller sig fra majoritetsdanskere, der vil  

 pådrage sig myndighedernes opmærksomhed.
 Det fremgår endvidere af lovforslaget, at Danmarks  

 indtræden i Schengen-samarbejdet efter Rigspolitiets vurdering vil  

 medføre et væsentligt behov for som kompenserende foranstaltning  

 for manglende grænsekontrol at kunne foretage udlændingekontrol  

 inde i landet, herunder ved stikprøvevis kontrol af  

 køretøjer.
Efter det foreliggende lovforslag vil sådanne  

 udlændingekontroller kunne foretages, uanset om der foreligger en  

 konkret mistanke om illegal indrejse og menneskesmugling.
DRC skal i den  

 forbindelse understrege, at lovforslaget med meget stor sandsynlighed vil  

 medføre diskrimination af personer, der synligt adskiller sig fra  

 majoritetsdanskere.
DRC skal i den forbindelse henvise til en  

 ph.d.-afhandling fra 1999 »Inden for lovens rammer   politiets  

 arbejdsmetoder og konkrete skøn«, hvor Lars Holmberg  

 påviser, at politiet, bl.a. ud fra de ressourcer, det har til  

 rådighed, arbejder selektivt, bl.a. på baggrund af hudfarve.
DRC skal i den forbindelse endvidere henvise til  

 Københavns Politis PD-Orientering nr. 6 af 4. januar 1999 om  

 Københavns Politis forhold til etniske minoriteter.
Under afsnittet  

 Udlændingekontrol,  nævner PD-Orienteringen:
 »Etnisk oprindelse er i modsætning til nationalitet  

 og personlige forhold ikke noget relevant kriterium for, om en person lovligt  

 kan indrejse i Danmark.
 Dette indebærer, at det er nationalitetspasset og  

 ikke den indrejsendes etniske udseende, der er afgørende for  

 kontrollens intensitet.
 Det er naturligt, at politiets udlændingekontrol  

 tidligere rettede sig mod personer, der så udenlandske ud, men da et  

 meget stort antal danske statsborgere efterhånden er af udenlandsk  

 afstamning, kan udseende ikke længere anvendes som kriterium for denne  

 kontrol«.
 DRC finder det særdeles positivt, at  

 Københavns Politi har anerkendt, at udlændingekontroller kan  

 medføre diskrimination, og at politiet derfor har understreget i  

 PD-Orienteringen, at udlændingekontroller aldrig må tage  

 udgangspunkt i borgernes etniske baggrund eller hudfarve.
 I forlængelse af ovennævnte foreslår  

 DRC, at det klart fremgår af lovteksten, at både arbejdsgivernes  

 foranstaltninger for at sikre, at en arbejdstager er i besiddelse af de  

 fornødne tilladelser, og myndighedernes udlændingekontrol, skal  

 ske uden hensyntagen til race, hudfarve, national eller etnisk oprindelse,  

 jf. artikel 1 i FN s racediskriminationskonvention.
 Når det drejer sig om kontrolforanstaltninger rettet  

 mod arbejdsmarkedet, mener DRC herudover, at det vil være  

 hensigtsmæssigt at ændre § 4 i Lov om forbud mod  

 forskelsbehandling på arbejdsmarkedet m.v. således, at den giver  

 en reel beskyttelse mod selektiv, diskriminerende kontrol af, om etniske  

 minoriteter er i besiddelse af arbejds- og opholdstilladelse.
 Teksten kunne lyde således:
 I § 4 indsættes som stk. 2:
»En arbejdsgiver må ikke i forbindelse med eller  

 under ansættelse af en lønmodtager indhente oplysninger om  

 ansøgers arbejds- og opholdstilladelse, hvis anmodningen skyldes  

 ansøgers race, hudfarve, religion, politiske anskuelse, seksuelle  

 orientering eller nationale, sociale eller etniske oprindelse.« Lovforslaget indeholder desuden en indskrænkning af  

 den maksimale periode, udlændinge kan isolationsfængsles efter  

 § 37 c, stk. 4, 4. pkt.
Det er DRC s principielle opfattelse, at  

 isolationsfængsling er et så alvorligt indgreb, og det ikke  

 må benyttes for at kunne indhente oplysninger for en bedømmelse  

 af, om en udlænding opholder sig ulovligt i landet m.v.
DRC finder det  

 dog glædeligt, at tidsgrænsen for isolationsfængsling  

 foreslås indskrænket fra 8 til 4 uger i lovforslaget.
Vi har bemærket, at muligheden for  

 isolationsfængsling i praksis ikke benyttes.
Da ordningen forekommer at  

 være overflødig og i øvrigt må betragtes som et  

 alvorligt indgreb, kunne det overvejes helt at ophæve § 37 c i  

 udlændingeloven.
Med venlig hilsen Eric Tinor-Centi Centerleder DRC Dokumentations- og rådgivnings- centeret om racediskrimination Den 5. maj 2000 Folketinget Retsudvalget 1240 København K Bemærkninger til Indenrigsministeriets kommentarer til DRC s  

 høringssvar vedrørende L 264, Schengensamarbejde m.v.
Ved brev af 4. april fremsendte DRC vores  

 bemærkninger til de i L 264 foreslåede ændringer som  

 følge af Schengensamarbejde.
I vores bemærkninger gjorde vi  

 Folketinget opmærksom på, at en skærpelse af strafniveau  

 for beskæftigelse af ulovlig arbejdskraft   som DRC for så vidt  

 ikke har bemærkninger til   vil kunne bevirke, at arbejdsgivere  

 på en selektiv og dermed diskriminerende måde sikrer sig, at  

 ansøgere er i besiddelse af en arbejdstilladelse.
På samme  

 måde gjorde DRC Folketingets Retsudvalg opmærksom på, at en  

 intensivering af myndighedernes indsatser for at afdække illegal  

 indvandring risikerer at blive baseret på selektive metoder med stor  

 fare for, at personer, der gennem deres hudfarve m.v. adskiller sig fra  

 majoritetsdanskere, udsættes for diskrimination.
1. Skærpelse af strafniveau for beskæftigelse af ulovlig  

 arbejdskraft Såvel personlige fordomme som ressourcemæssige  

 hensyn vil kunne føre til, at arbejdsgivere og myndighedernes  

 kontrolforanstaltninger vil tage udgangspunkt i kontrolgruppers fysiske  

 kendetegn.
Derfor foreslog DRC, at det klart fremgår af  

 lovforslaget, at kontrolforanstaltninger aldrig må tage udgangspunkt i  

 en persons race, hudfarve m.v., jf.
FN s racediskriminationskonvention.  

 Desuden foreslog DRC en ændring af § 4 i Lov om forbud mod  

 forskelsbehandling på arbejdsmarkedet m.v., således at  

 arbejdsgivere ikke på en selektiv og dermed diskriminerende måde  

 kan kræve oplysninger om arbejdstilladelse m.v. kun fra personer, der  

 synligt adskiller sig gennem deres hudfarve fra majoritetsdanskere.
 Det fremgår i den forbindelse af  

 Indenrigsministeriets kommentarer til DRC s bemærkninger, som er  

 fremsendt til Folketingets Retsudvalg, at »Arbejdsministeriet har oplyst, at  

 det forhold, at en arbejdsgiver anmoder om oplysning om en  

 lønmodtagers opholdsgrundlag, ikke er i strid med den nuværende  

 bestemmelse i § 4 i lov om forbud mod forskelsbehandling på  

 arbejdsmarkedet m.v.«.
Indenrigsministeriet og Arbejdsministeriet forholder sig  

 desværre ikke til DRC s bemærkninger og forslag ved henvendelsen  

 til Folketinget.
Vi er således på det rene med, at arbejdsgivere  

 har mulighed for at kræve oplysninger fra lønmodtagere om  

 arbejds-/opholdstilladelse.
DRC s pointe er imidlertid, at disse oplysninger  

 ikke skal kunne indhentes selektivt og diskriminerende, således at det  

 kun vil ramme personer, der synligt adskiller sig gennem deres hudfarve fra  

 majoritetsdanskere.
Dette kræver efter DRC s opfattelse en  

 præcisering af § 4 i den nævnte lov.
2. Danmarks indtræden i Schengen-samarbejde Efter det foreliggende lovforslag vil  

 udlændingekontroller fremover kunne foretages, uanset om der  

 foreligger en konkret mistanke om illegal indrejse og menneskesmugling.  

 Endvidere vil sådanne kontroller kunne foretages i hele landet.
På samme måde som ved kontrolforanstaltninger  

 for at afdække ulovlig arbejdskraft vil udlændingekontroller  

 på grund af personlige fordomme hos politifolk og  

 ressourcemæssige hensyn med stor sandsynlighed føre til, at  

 foranstaltningerne tager udgangspunkt i kontrolgruppernes fysiske kendetegn;  

 hudfarve.
Københavns Politi har på en særdeles positiv  

 måde anerkendt dette problem i PD-Orientering nr. 6 af 4. januar  

 1999 om Københavns Politis forhold til etniske minoriteter.
I  

 Orienteringen understreges det, at:
 »Etnisk oprindelse er i modsætning til nationalitet  

 og personlige forhold ikke noget relevant kriterium for, om en person lovligt  

 kan indrejse i Danmark.
 Dette indebærer, at det er nationalitetspasset og  

 ikke den indrejsendes etniske udseende, der er afgørende for  

 kontrollens intensitet.
 Det er naturligt, at politiets udlændingekontrol  

 tidligere rettede sig mod personer, der så udenlandske ud, men da et  

 meget stort antal danske statsborgere efterhånden er af udenlandsk  

 afstamning, kan udseende ikke længere anvendes som kriterium for denne  

 kontrol«.
For at modvirke diskrimination foreslog DRC derfor, at det  

 klart fremgår af lovforslaget, at udlændingekontroller aldrig  

 må tage udgangspunkt i en persons race, hudfarve m.v., jf.
FN s  

 racediskriminationskonvention.
 Ved Indenrigsministeriets henvendelse til Folketinget den  

 2. maj 2000 har ministeriet på baggrund af DRC s synspunkter  

 tilkendegivet, at: »  politiet naturligvis skal optræde i  

 overensstemmelse med Danmarks internationale forpligtelser, herunder FN s  

 racediskriminationskonvention«.
Dette er efter DRC s opfattelse ikke tilstrækkeligt.  

 Københavns Politis præcisering af retstilstanden på  

 området i PD-Orienteringen må tages som et udtryk for, at  

 personlige fordomme hos politifolk og ressourcemæssige hensyn har haft  

 utilsigtede diskriminerende virkninger.
Dette kan vanskeligt undgås,  

 idet der bl.a. gennem den offentlige debat klart fokuseres på personer  

 med en anden hudfarve, når der tales om personer, der ulovligt  

 indrejser her i landet.
Endvidere viser flere afgørelser fra FN s  

 racediskriminationskomite, at den danske stat ikke har overholdt sine  

 konventionsforpligtelser   selv om myndighederne skal optræde i  

 overensstemmelse med Danmarks internationale konventioner, jf.  

 Indenrigsministeriets henvendelse til Folketinget.
Derfor er det i lyset af  

 den multikulturelle udvikling i samfundet nødvendigt med en  

 nærmere præcisering af retstilstanden.
Med venlig hilsen Eric Tinor-Centi Centerleder Bilag 3 Indenrigsministerens notat om de indkomne  

 høringssvar Notatet er optrykt efter ønske fra  

 Enhedslisten.
Notat om de indkomne høringssvar vedrørende forslag nr.
L  

 264 af 30. marts 2000 til lov om ændring af udlændingeloven, lov  

 om midlertidig opholdstilladelse til visse personer fra det tidligere  

 Jugoslavien m.v. og straffeloven (Skærpelse af strafniveauet for  

 ulovlig beskæftigelse af udlændinge, Danmarks indtræden i  

 det praktiske Schengen-samarbejde, præcisering af  

 Udlændingestyrelsens og politiets underholdsforpligtelse m.v.) 1. Indledning Indenrigsministeriet har ved brev af 22. marts 2000 sendt  

 det endelige udkast til forslag nr.
L 264 af 30. marts 2000 til lov om  

 ændring af udlændingeloven, lov om midlertidig opholdstilladelse  

 til visse personer fra det tidligere Jugoslavien m.v. og straffeloven  

 (Skærpelse af strafniveauet for ulovlig beskæftigelse af  

 udlændinge, Danmarks indtræden i det praktiske  

 Schengen-samarbejde, præcisering af Udlændingestyrelsens og  

 politiets underholdsforpligtelse m.v.) i høring hos en række  

 myndigheder og organisationer.
 Følgende hørte myndigheder og organisationer  

 har i den anledning afgivet bemærkninger til lovforslaget:
 Bygge-, Anlægs- og Trækartellet, Dansk  

 Flygtningehjælp, Dansk Røde Kors, De etniske minoriteters  

 landsorganisation (ELO), Det Danske Center for Menneskerettigheder,  

 Dokumentations- og rådgivningscenteret om racediskrimination,  

 Frederiksberg Kommune, Kommunernes Landsforening (både et  

 foreløbigt og et endeligt høringssvar), Nævnet for Etnisk  

 Ligestilling og Specialarbejderforbundet i Danmark (SiD).
 Følgende hørte myndigheder og organisationer  

 har oplyst, at de ikke har bemærkninger til lovforslaget:
 Amtsrådsforeningen, Den Danske Dommerforening,  

 Flygtningenævnet, Foreningen af Politimestre i Danmark, Foreningen af  

 Statsamtmænd, Politidirektøren i København,  

 præsidenten for Vestre Landsret, retten i København,  

 Rigsadvokaten, Rigspolitichefen og Statsamtsjuristforeningen.
 Følgende hørte myndigheder og organisationer  

 har ikke afgivet høringssvar:
 Advokatrådet, Amnesty International, Dansk  

 Arbejdsgiverforening, Dommerfuldmægtigforeningen, Københavns  

 Kommune, Landsorganisationen i Danmark, Mellemfolkeligt Samvirke,  

 Politiforbundet i Danmark, Politifuldmægtigforeningen,  

 præsidenten for Østre Landsret, retterne i Århus, Odense,  

 Aalborg og Roskilde og Rådet for Etniske Minoriteter.
I det følgende gives en oversigt over de modtagne  

 bemærkninger.
Bemærkninger af overvejende teknisk eller faktuel  

 karakter og bemærkninger til lovforslagets økonomiske og  

 administrative bemærkninger er ikke medtaget.
 Høringssvar fra myndigheder og organisationer til  

 tidligere udkast til dele af lovforslaget er ikke medtaget.
2. Generelt 2.1. Lovforslagets tilblivelse Dansk Flygtningehjælp beklager den meget  

 korte høringsfrist.
 Dansk Røde Kors finder det uheldigt, at  

 lovforslaget sendes i høring umiddelbart inden dets fremsættelse  

 i Folketinget, i stedet for at der gennemføres en egentlig  

 høringsprocedure inden fremsættelsen, således at  

 eventuelle rettelser eller præciseringer kunne være indarbejdet i  

 et endeligt lovforslag.
 Dokumentations- og rådgivningscenteret om  

 racediskrimination finder det utilfredsstillende for kvaliteten i  

 lovgivningen, at høringsfristerne til lovinitiativer på  

 udlændingeområdet i de senere år nærmest er fastsat  

 med tilbagevirkende kraft.
 Indenrigsministeriet skal hertil samlet  

 bemærke, at lovforslaget er sendt i høring den 22. marts 2000  

 uden angivelse af en konkret høringsfrist, men med angivelse af, at  

 det var Indenrigsministeriets hensigt at søge lovforslaget fremsat for  

 Folketinget i uge 13, og at Indenrigsministeriet ville drage omsorg for, at  

 eventuelle bemærkninger til lovforslaget løbende blev fremsendt  

 til Folketinget til brug for Folketingets videre behandling.
2.2. Generelt om lovforslagets indhold Dansk Flygtningehjælp beklager, at  

 lovforslaget ikke indeholder forslag om ændring af adgangen til at  

 opnå visum.
Det påpeges således, at behovet for beskyttelse  

 mod menneskerettighedsovergreb bør inddrages positivt i vurderingen af  

 visumansøgninger.
For flygtninge, som er på flugt fra  

 forfølgelse, er den danske visumpolitik en barriere mod at opnå  

 beskyttelse, og det henstilles derfor, at der tages hensyn til, at der kan  

 være et øget behov for at meddele visa til personer, der  

 befinder sig i en akut forfølgelsessituation.
Herudover er det ofte  

 særdeles vanskeligt for familiemedlemmer til herboende flygtninge at  

 opnå visa.
Der opfordres til, at humanitære og  

 familiemæssige hensyn tillægges større vægt ved  

 behandlingen af visumansøgninger end frygten for, at udlændingen  

 skal søge asyl under sit ophold i Danmark.
 Indenrigsministeriet skal hertil bemærke, at  

 lovforslaget indeholder et forslag om forlængelse af den visumfri  

 periode og visumperioden ved udvidet besøgsophold, jf. lovforslagets §  

 1, nr. 2 og 3. Lovforslaget indeholder ikke herudover forslag om  

 ændring af udlændingelovens visumregler.
 Det bemærkes i den forbindelse, at de nærmere  

 retningslinjer for behandlingen af visumansøgninger ikke er fastsat i  

 udlændingeloven, men i et praksisnotat, der oversendes til Folketingets  

 Retsudvalg.
3. Præcisering af adgangen til afvisning efter  

 Dublin-konventionen   udlændingelovens § 29 a, jf. lovforslagets § 1,  

 nr. 9 3.1. Artikel 12-procedurens implementering i dansk ret Det Danske Center for Menneskerettigheder bifalder,  

 at der med lovforslaget lægges op til en længe ventet og  

 tiltrængt lovliggørelse af det retsområde, der indbefatter  

 nægtelse af indrejse for asylsøgende udlændinge med  

 henvisning til Dublin-konventionens artikel 12. Med den ændrede  

 formulering af udlændingelovens § 29 a er der ikke tale om en  

 præcisering af det eksisterende retsgrundlag, men derimod om  

 tilvejebringelse af et nyt hjemmelsgrundlag.
Nægtelse af indrejse har  

 hverken karakter af afvisning i sædvanlig forstand eller  

 overførsel eller tilbageførsel, men repræsenterer en  

 selvstændig ny afgørelsestype.
Det er således centrets  

 opfattelse, at artikel 12-proceduren hidtil ikke har været  

 implementeret i dansk ret.
 Dansk Flygtningehjælp noterer med tilfredshed,  

 at der nu tilvejebringes en lovhjemmel til tillige at afvise en  

 udlænding i medfør af Dublin-konventionen.
Indenrigsministeriet skal hertil bemærke, at  

 det foreslås præciseret i udlændingelovens § 29 a, stk. 1,  

 at en udlænding ikke blot kan overføres eller  

 tilbageføres, men også kan afvises til et andet EU-land efter  

 reglerne i Dublin-konventionen.
En asylansøger, der indgiver  

 ansøgning om asyl i Danmark ved Danmarks grænser til andre  

 EU-lande, vil således kunne afvises i medfør af  

 Dublin-konventionens artikel 12 ved indrejsen i Danmark med henblik på,  

 at det EU-land, asylansøgeren befinder sig i, indleder en procedure  

 til fastsættelse af, hvilket EU-land der efter Dublin-konventionen er  

 ansvarligt for behandlingen af asylansøgningen  

 (Dublin-proceduren).
Efter Indenrigsministeriets opfattelse er den  

 foreslåede bestemmelse en præcisering af den gældende  

 retstilstand.
Den gældende bestemmelse i udlændingelovens § 29 a  

 nævner efter sin ordlyd overførsel eller tilbageførsel  

 til et andet EU-land efter reglerne i Dublin-konventionen.
Formålet med  

 indsættelsen af den gældende bestemmelse i udlændingelovens  

 § 29 a, jf. lov nr. 387 af 6. juni 1991 om ændring af  

 udlændingeloven, var at gennemføre Dublin-konventionen i sin  

 helhed i dansk ret.
Det har altså været formålet at  

 implementere alle de foranstaltninger, der kunne komme på tale efter  

 Dublin-konventionen, herunder også anvendelsen af artikel 12. Forslaget  

 er derfor en præcisering af det allerede gældende  

 retsgrundlag.
Det Danske Center for Menneskerettigheder finder  

 det endvidere ikke hensigtsmæssigt, at nægtelse af indrejse i  

 henhold til Dublin-konventionens artikel 12 i den foreslåede  

 bestemmelse i udlændingelovens § 29 a får betegnelsen afvisning.  

 Den her omhandlede type afgørelser har en anden og mere positiv  

 karakter, nemlig at sikre den pågældendes fortsatte  

 tilstedeværelse i Tyskland, som det herefter påhviler at  

 iværksætte Dublin-proceduren.
Det ville være  

 formålstjenligt i stedet at benytte betegnelsen returnering.
 Indenrigsministeriet skal hertil bemærke, at  

 det ved brugen af betegnelsen afvisning i den foreslåede bestemmelse i  

 udlændingelovens § 29 a er præciseret, at overgivelse til et  

 andet EU-land i medfør af Dublin-konventionen ikke kun kan ske med  

 henblik på, at modtagerlandet iværksætter en  

 asylsagsbehandling, men også med henblik på, at modtagerlandet  

 iværksætter en Dublin-procedure til fastsættelse af,  

 hvilket land der er ansvarligt for behandlingen af asylansøgningen.
3.2. Afgrænsningen af den personkreds, der er omfattet af  

 Dublin-konventionens artikel 12 Det Danske Center for Menneskerettigheder  

 anfører, at afgrænsningen af den personkreds, der er omfattet af  

 Dublin-konventionens artikel 12, giver anledning til tvivl.
Det er uholdbart,  

 at der ikke er taget stilling til det forhold, at de danske myndigheders  

 praksis   så vidt det er bekendt   omfatter »udlændinge« og ikke »asylansøgere«, som artikel 12 efter sin ordlyd foreskriver at omhandle.
Indenrigsministeriet skal hertil bemærke, at  

 det fremgår af artikel 12, at såfremt en asylansøger, der  

 befinder sig på en medlemsstats område, indgiver en  

 asylansøgning til en anden medlemsstats kompetente myndigheder,  

 påhviler det den medlemsstat, på hvis område  

 ansøgeren befinder sig, at fastsætte, hvilken medlemsstat der er  

 ansvarlig for behandlingen af asylansøgningen.
Ordet  

 asylansøger i artikel 12 skal således læses i naturlig  

 sammenhæng med den i artikel 12 nævnte asylansøgning.  

 Udlændingen er således asylansøger, jf. artikel 12, i  

 kraft af ansøgningen om asyl i det land, der skal træffe  

 afgørelse efter artikel 12, og ikke i kraft af en tidligere  

 asylansøgning indgivet i et andet land.
Det er ikke nogen  

 forudsætning, at udlændingen tidligere har søgt asyl i en  

 anden medlemsstat.
De danske, svenske og tyske myndigheders anvendelse af  

 artikel 12 i praksis er i overensstemmelse hermed.
3.3. De bilaterale aftaler med Tyskland og Sverige om den praktiske  

 anvendelse af Dublin-konventionen Det Danske Center for Menneskerettigheder bifalder,  

 at der med lovforslaget lægges op til en længe ventet og  

 tiltrængt lovliggørelse af det retsområde, der indbefatter  

 nægtelse af indrejse for asylsøgende udlændinge med  

 henvisning til de nævnte bilaterale overenskomster.
Det Danske Center for Menneskerettigheder  

 anfører, at der med de dansk-svenske og dansk-tyske aftaler om den  

 praktiske anvendelse af Dublin-konventionen ikke er tale om en udvidet  

 anvendelse af artikel 12-proceduren, men derimod om en helt anden ordning.  

 Artikel 12-proceduren omhandler den situation, hvor en person, der befinder  

 sig på en medlemsstats område, indgiver en asylansøgning  

 til en anden medlemsstats kompetente myndighed, mens den dansk-svenske og  

 dansk-tyske aftale tillige omfatter den situation, hvor en udlænding  

 indrejser med skib eller fly fra en anden medlemsstat og derfor ikke ved  

 ankomsten til en dansk havn eller lufthavn kan siges at befinde sig på  

 en anden medlemsstats område på tidspunktet for  

 asylansøgningen.
De hidtidige afgørelser om nægtelse af  

 indrejse af asylansøgende udlændinge i henhold til de  

 indgåede dansk-svenske og dansk-tyske aftaler savner således  

 hjemmel i Dublin-konventionen og dermed i udlændingelovens § 29 a.
Indenrigsministeriet skal hertil bemærke, at  

 det endvidere foreslås præciseret i udlændingelovens § 29  

 a, at en udlænding kan afvises, overføres eller  

 tilbageføres ikke blot i medfør af Dublin-konventionen, men  

 også i medfør af en overenskomst eller et hertil svarende  

 arrangement, som Danmark har indgået med et eller flere lande i  

 tilslutning til Dublin-konventionen.
F.eks. kan afvisning af en  

 asylansøger, der søger om asyl ved indrejsekontrollen i en  

 dansk havn i forbindelse med indrejse fra Sverige eller Tyskland, ske til  

 Sverige eller Tyskland i medfør af de aftaler, Danmark har  

 indgået med Sverige den 14. november 1997 og med Tyskland den 3. marts  

 1998 og den 28. oktober 1998.
Efter Indenrigsministeriets opfattelse er den  

 foreslåede bestemmelse en præcisering af den gældende  

 retstilstand.
De bilaterale aftaler, Danmark har indgået med Sverige og  

 Tyskland, indebærer en præcisering af anvendelsen af artikel 12 i  

 Dublin-konventionen.
Den aftale, Danmark den 14. november 1997 har  

 indgået med Sverige, vedrører praktiske foranstaltninger i  

 forbindelse med anvendelsen af Dublin-konventionen ved den dansk-svenske  

 grænse.
Efter aftalens artikel 2, stk. 1, påhviler det Sverige,  

 hvis en udlænding anmoder om asyl i Danmark ved indrejsekontrol i en  

 dansk havn i forbindelse med indrejse fra Sverige, at fastlægge,  

 hvilken medlemsstat der er ansvarlig for behandlingen af  

 asylansøgningen (artikel 12 i Dublin-konventionen).
 Den aftale, Danmark den 3. marts 1998 har indgået  

 med Tyskland, vedrører praktiske forholdsregler i forbindelse med  

 anvendelsen af Dublin-konventionen ved den dansk-tyske grænse.  

 Ifølge pkt. 8 i en tillægsaftale af 28. oktober 1998 til aftalen  

 anses indrejser via luft- og færgehavne for omfattet af  

 Dublin-konventionens artikel 12, indtil udlændingen er pas- og  

 toldkontrolleret.
Når de danske udlændingemyndigheder  

 træffer afgørelse efter den dansk-svenske eller den dansk-tyske  

 aftale om anvendelsen af Dublin-konventionen, er der således fortsat  

 tale om en beslutning, der ligger inden for rammerne af Dublin-konventionen,  

 og de afgørelser, der træffes, har derfor hjemmel i den  

 gældende udlændingelovs § 29 a.
Den foreslåede  

 ændring af udlændingelovens § 29 a er derfor alene en  

 præcisering af, hvad der allerede er gældende retstilstand.
 Det Danske Center for Menneskerettigheder  

 anfører endvidere, at implementeringen af de dansk-tyske og  

 dansk-svenske aftaler i dansk ret kræver en ændring af den  

 eksisterende lovgivning, hvilket det fremsatte lovforslag bekræfter.  

 Folketingets samtykke burde derfor efter grundlovens § 19 være  

 indhentet forud for indgåelsen af aftalerne.
Indenrigsministeriet skal hertil bemærke, at  

 forslaget om ændring af udlændingelovens § 29 a   som ovenfor  

 anført   alene er en præcisering af en allerede gældende  

 retstilstand.
Indgåelsen af de nævnte aftaler uden Folketingets  

 samtykke er derfor sket i overensstemmelse med grundlovens § 19.
4. Præcisering af reglerne for beregning af indrejseforbud  

 udlændingelovens § 32, stk. 1 og 2, jf. lovforslagets § 1, nr.  

 10-13 Dansk Røde Kors bifalder, at de  

 foreslåede præciseringer af reglerne for beregning af  

 indrejseforbud medfører en større grad af gennemsigtighed  

 mellem retsfølger og udvisningsdomme.
 Indenrigsministeriet har noteret sig denne positive  

 tilkendegivelse.
5. Indførelse af frist for varetægtsfængsling af  

 udlændinge efter domsafsigelse   udlændingelovens § 35, stk. 2,  

 jf. lovforslagets § 1, nr. 16 Dansk Røde Kors bifalder, at der altid skal  

 fastsættes en frist for varetægtsfængslingens eller  

 foranstaltningens længde, således at det undgås, at  

 udlændinge varetægtsfængsles uden frist, indtil udvisning  

 kan fuldbyrdes.
 Nævnet for Etnisk Ligestilling finder det  

 positivt, at der fastsættes en frist for varigheden af  

 varetægtsfængsling i forbindelse med fuldbyrdelsen af  

 udvisningsbeslutninger ved dom.
 Indenrigsministeriet har noteret sig disse positive  

 tilkendegivelser og skal endvidere bemærke, at forslaget om  

 indførelse af frist for varetægtsfængsling af  

 udlændinge efter domsafsigelse er begrundet i  

 retssikkerhedsmæssige hensyn.
 Nævnet for Etnisk Ligestilling finder  

 endvidere, at der er behov for en nærmere undersøgelse af de  

 særlige problemer, der måtte være forbundet med  

 fængsling af personer med anden etnisk baggrund end dansk.
 Indenrigsministeriet skal hertil bemærke, at  

 Indenrigsministeriet, da retsplejeloven hører under justitsministeren,  

 ikke finder anledning til at kommentere ønsket om en nærmere  

 undersøgelse af de særlige problemer, der måtte være  

 forbundet med fængsling af personer med anden etnisk baggrund end  

 dansk.
6. Frihedsberøvelse af asylansøgere, der udebliver fra  

 afhøring ved politiet eller Udlændingestyrelsen  

 udlændingelovens § 36, stk. 2, 2. pkt., jf. lovforslagets § 1, nr.  

 19 Dansk Røde Kors bemærker, at  

 frihedsberøvelse altid er en særdeles indgribende  

 foranstaltning, hvorfor man altid bør søge at anvende mindre  

 indgribende foranstaltninger.
Indenrigsministeriet skal hertil bemærke, at  

 den foreslåede ændring af udlændingelovens § 36, stk. 2, 2.  

 pkt., er en konsekvens af de foreslåede ændringer af  

 udlændingelovens § 42 a, jf. lovforslagets § 1, nr. 26 og 27, om  

 Udlændingestyrelsens underholdsforpligtelse.
Med ændringen  

 præciseres det i overensstemmelse med gældende praksis, at  

 frihedsberøvelse kan ske i tilfælde, hvor en asylansøger  

 udebliver fra en afhøring ved politiet eller  

 Udlændingestyrelsen, hvortil den pågældende er indkaldt,  

 uanset om asylansøgerens asylansøgning er under behandling,  

 eller om asylansøgeren er i afvisningsproceduren, Dublin-proceduren  

 eller udsendelsesfasen.
Det bemærkes i den forbindelse, at det fremgår  

 af bemærkningerne til udlændingelovens § 36, stk. 2, jf. § 1, nr.  

 8, i lovforslag nr.
L 257 til lov nr. 482 af 24. juni 1992 om ændring  

 af udlændingeloven, at bestemmelsen alene indebærer adgang til  

 kortvarig frihedsberøvelse af asylansøgere, der udebliver fra  

 en afhøring ved politiet eller Udlændingestyrelsen.  

 Frihedsberøves en asylansøger i medfør af bestemmelsen,  

 forudsættes det, at afhøringen ved politiet eller  

 Udlændingestyrelsen søges gennemført så snarligt  

 som muligt.
Kan afhøringen ikke gennemføres i løbet af  

 kortere tid, må den pågældende løslades.
7. Nedsættelse af den absolutte frist for  

 isolationsfængsling af udlændinge   udlændingelovens § 37  

 c, stk. 4, 4. pkt., jf. lovforslagets § 1, nr. 22 Dansk Røde Kors finder det positivt, at det  

 foreslås, at isolationsfængsling af udlændinge, der er  

 frihedsberøvet efter reglerne i udlændingelovens § 36, fremover  

 ikke må finde sted i et sammenhængende tidsrum på mere end  

 fire uger.
Fængsling, herunder isolationsfængsling, må  

 anses for særdeles indgribende foranstaltninger.
 Dokumentations- og rådgivningscenteret om  

 racediskrimination finder det glædeligt, at tidsgrænsen for  

 isolationsfængsling foreslås indskrænket fra otte til fire  

 uger.
Indenrigsministeriet har noteret sig disse positive  

 tilkendegivelser og skal endvidere bemærke, at den foreslåede  

 nedsættelse af den absolutte frist for isolationsfængsling af  

 udlændinge efter udlændingelovens § 37 c fra otte til fire uger  

 er begrundet i justitsministerens lovforslag nr.
L 14 af 6. oktober 1999 om  

 ændring af retsplejeloven og straffeloven, hvori det bl.a.  

 foreslås, at den absolutte frist for (fuldstændig) isolation  

 begrænses fra otte til fire uger ved sigtelser for  

 lovovertrædelser, der ikke kan medføre fængsel i fire  

 år.
Lovforslag nr.
L 14 blev 2. behandlet i Folketinget den 13. april  

 2000.
Dokumentations- og rådgivningscenteret om  

 racediskrimination anfører endvidere, at isolationsfængsling  

 er et så alvorligt indgreb, at det ikke må benyttes med henblik  

 på at kunne indhente oplysninger til brug for bedømmelsen af,  

 hvorvidt en udlænding opholder sig ulovligt her i landet m.v.
Centeret  

 har endvidere bemærket, at muligheden for isolationsfængsling  

 ikke benyttes i praksis, hvorfor det kunne overvejes at ophæve  

 udlændingelovens § 37 c.
Indenrigsministeriet skal hertil bemærke, at  

 det følger af udlændingelovens § 37 c, stk. 1, at en  

 udlænding, hvis frihedsberøvelse efter udlændingelovens §  

 36 er opretholdt ud over tre døgn, jf. udlændingelovens § 37,  

 kan undergives isolationsfængsling, hvis dette er påkrævet  

 af hensyn til indhentelsen af oplysninger, som er nødvendige til  

 bedømmelse af, om en tilladelse i henhold til udlændingeloven  

 kan gives, eller om udlændingen lovligt opholder sig her i landet.
Det  

 følger endvidere af udlændingelovens § 37 c, stk. 2, at  

 isolation ikke må iværksættes eller fortsættes,  

 såfremt formålet hermed kan tilgodeses ved mindre indgribende  

 foranstaltninger.
Ved afgørelsen om isolation skal der endvidere tages  

 hensyn til den særlige belastning, indgrebet kan medføre for den  

 frihedsberøvede på grund af dennes unge alder eller fysiske  

 eller psykiske svagelighed.
I bemærkningerne til bestemmelsen, jf. herved § 1,  

 nr. 7, i lovforslag nr.
L 214 til lov nr. 421 af 1. juni 1994 om  

 ændring af udlændingeloven og lov om midlertidig  

 opholdstilladelse til visse personer fra det tidligere Jugoslavien m.v., er  

 endvidere anført, at det i situationer, hvor der af hensyn til den  

 politimæssige efterforskning finder frihedsberøvelse sted,  

 normalt vil være tilstrækkeligt at holde udlændingen  

 tilbageholdt uden isolation, således at udlændingens  

 tilstedeværelse er sikret.
Der kan imidlertid være  

 tilfælde, f.eks. hvis flere uidentificerede udlændinge indrejser  

 i samme gruppe, hvor det kan være påkrævet at holde dem  

 adskilt fra hinanden under frihedsberøvelsen med henblik på at  

 undgå, at de påvirker hinandens forklaringer.
 Indenrigsministeriet finder på den baggrund ikke  

 anledning til at foreslå, at udlændingelovens § 37 c  

 ophæves.
8. Besøgs- og brevkontrol over udlændinge i  

 udsendelsesfasen   udlændingelovens §§ 37 d og 37 e, jf. lovforslagets  

 § 1, nr. 23 Dansk Flygtningehjælp beklager, at adgangen  

 til besøgs- og brevkontrol udvides til at gælde  

 udlændinge, som er fængslede med henblik på udsendelse,  

 idet der ikke ses at være noget dokumenteret behov herfor, og idet der  

 er tale om en meget indgribende foranstaltning.
Indenrigsministeriet skal hertil bemærke, at  

 det i en række situationer kan være hensigtsmæssigt at  

 kunne iværksætte besøgs- og brevkontrol over for  

 frihedsberøvede udlændinge, der har fået endeligt afslag  

 på opholdstilladelse og skal udsendes af landet.
Herved sikres, at  

 politiets indhentelse af oplysninger vedrørende udlændingens  

 identitet og nationalitet til brug for udsendelse af den  

 pågældende udlænding ikke vanskeliggøres.
 Det bemærkes i den forbindelse, at der i dag er  

 adgang til at iværksætte besøgs- og brevkontrol over for  

 frihedsberøvede udlændinge i tiden, indtil det er konstateret,  

 om udlændingen skal have opholdstilladelse, eller om udlændingen  

 i øvrigt opholder sig lovligt her i landet, jf. de gældende  

 bestemmelser i udlændingelovens §§ 37 d og 37 e.
 Det bemærkes endvidere, at den berørte  

 udlænding i almindelighed kan kræve, at spørgsmålet  

 om iværksættelse af besøgs- og brevkontrol indbringes for  

 domstolene, jf. nærmere de gældende bestemmelser i  

 udlændingelovens §§ 37 d og 37 e.
9. Præcisering af Udlændingestyrelsens  

 underholdsforpligtelse   udlændingelovens § 42 a, stk. 1-4, jf.  

 lovforslagets § 1, nr. 26 og 27 9.1. Generelt Dansk Flygtningehjælp finder det  

 særdeles positivt, at der laves udvidede regler på dette  

 område, således at det fastlægges, hvilken myndighed der er  

 ansvarlig for at påtage sig en udlændings forsørgelse i en  

 given situation.
 Indenrigsministeriet har noteret sig denne positive  

 tilkendegivelse.
 Kommunernes Landsforening kan tilslutte sig, at der  

 med lovforslaget sker en præcisering af Udlændingestyrelsens  

 underholdsforpligtelse, men skal samtidig tage afstand fra lovforslagets  

 vurdering af de økonomiske konsekvenser for kommunerne.
 Indenrigsministeriet skal hertil bemærke, at  

 spørgsmålet vil indgå i de kommunaløkonomiske  

 forhandlinger om lovforslaget.
9.2. Indkvartering og underhold af udlændinge Dansk Røde Kors anfører, at  

 organisationen ikke ud fra lovforslaget eller bemærkningerne til den  

 foreslåede bestemmelse i § 42 a, stk. 2, har fundet det muligt at  

 fastslå, i hvilket omfang lovændringen vil have indflydelse  

 på de opgaver, Dansk Røde Kors varetager i forbindelse med  

 modtagelse og indkvartering af asylansøgere i Danmark.
Det  

 fremgår således ikke tydeligt, hvorvidt de af bestemmelserne  

 omfattede udlændinge, såfremt disse har krav på at få  

 udgifterne til underhold dækket af Udlændingestyrelsen,  

 ønskes indlogeret hos Dansk Røde Kors.
Det fremgår heller  

 ikke, i hvilket omfang Dansk Røde Kors  aktiviteter i forhold til  

 undervisning og aktivering, lægelig og psykosocial behandling m.v. skal  

 tilbydes den i bestemmelsen omhandlede målgruppe.
 Indenrigsministeriet skal hertil bemærke, at  

 lovforslagets præcisering af Udlændingestyrelsens og politiets  

 underholdsforpligtelse ikke indebærer en ændring af de opgaver,  

 herunder indkvartering, undervisning, aktivering og lægelig behandling  

 m.v., som Dansk Røde Kors efter aftale med Udlændingestyrelsen  

 varetager i forbindelse med modtagelsen af asylansøgere i Danmark.
 Kommunernes Landsforening anfører, at  

 bemærkningen til den foreslåede bestemmelse i § 42 a, stk. 2, om,  

 at det bl.a. er en forudsætning for Udlændingestyrelsens  

 underholdsforpligtelse, at den pågældende udlænding ikke  

 på anden vis selv eller gennem familie eller venner kan sørge  

 for indkvartering og underhold eller har midlerne hertil, forekommer uklar,  

 idet familie   ud over ægtefæller   og venner ikke efter de  

 almindelige forsørgelsesregler har en forpligtelse til at bidrage til  

 den enkelte udlændings forsørgelse.
 Indenrigsministeriet skal hertil bemærke, at  

 det nu fremgår af bemærkningerne til den foreslåede  

 bestemmelse i § 42 a, stk. 2, at det er en forudsætning for  

 Udlændingestyrelsens underholdsforpligtelse, at udlændingen ikke  

 på anden vis selv eller gennem familie, der er forpligtet hertil, kan  

 sørge for sin indkvartering og sit underhold eller gennem anden  

 familie eller venner faktisk sørger for sin indkvartering og sit  

 underhold.
10. Adgang i særlige tilfælde til ekspropriation ved  

 etablering af indkvarteringssteder for asylansøgere m.v.  

 udlændingelovens § 42 e, jf. lovforslagets § 1, nr. 40 Dansk Røde Kors anfører, at  

 organisationens arbejde i vidt omfang er påvirket af de nuværende  

 vanskeligheder med tilvejebringelse af den nødvendige  

 indkvarteringskapacitet.
Det har således været nødvendigt  

 at opskrive belægningskapaciteten på indkvarteringscentrene til  

 115 %, hvilket har en særdeles uheldig indvirkning på beboernes  

 levevilkår og på de undervisnings- og aktiveringstilbud, som  

 Dansk Røde Kors har mulighed for at tilbyde.
Det fremhæves  

 endvidere omvendt, at dagligdagen på asylcentrene er helt  

 afhængig af det normalt gode forhold mellem asylcentrene og  

 lokalsamfundene, herunder mulighederne for at organisere fælles  

 aktiviteter.
Organisationen er bekymret for, at tilvejebringelse af  

 asylcentre ved ekspropriation kan umuliggøre samarbejdsrelationer  

 mellem lokalsamfundene og asylcentrene.
Det påpeges dog, at der  

 imidlertid kan være tale om situationer, hvor indrejsesituationen eller  

 særlige forhold taler for en beredskabsmæssig indsats, hvor den  

 foreslåede bestemmelse kan finde sin naturlige begrundelse.  

 Udgangspunktet for tilvejebringelse af indkvarteringscentre for  

 asylansøgere bør altid tage sit udgangspunkt i en konstruktiv  

 dialog mellem de berørte kommuner og lokalsamfund, og den  

 foreslåede bestemmelse bør derfor kun anvendes helt  

 undtagelsesvist.
Frederiksberg Kommune finder det betænkeligt  

 og vidtgående, at Udlændingestyrelsen får hjemmel til at  

 ekspropriere, og betragter det som en indgriben i kommunernes anliggender.  

 Ekspropriationshjemlen er endvidere betænkelig i sammenhæng med  

 kommunernes ret og pligt til at udarbejde lokalplan samt eksisterende  

 lokalplaner.
Det ville være ønskeligt med en præcisering  

 af, hvilke situationer bestemmelsen kan finde anvendelse på.
Kommunernes Landsforening finder ikke, at der  

 bør etableres en generel ekspropriationsadgang for  

 Udlændingestyrelsen til etablering af indkvarteringssteder for  

 asylansøgere, og tager afstand fra denne del af lovforslaget.  

 Etablering af asylcentre bør altid baseres på samarbejde og  

 dialog med kommunerne og ikke ske gennem indgreb uden om kommunalbestyrelsen.  

 Placering af et asylcenter i en kommune kan være forbundet med en  

 række problemer, som der fra udlændingemyndighedernes side  

 bør gøres alle mulige bestræbelser på at  

 løse.
Løsning af kapacitetsproblemer bør fremmes gennem  

 incitamenter af økonomisk karakter.
Indenrigsministeriet skal hertil samlet  

 bemærke, at det er Udlændingestyrelsens opgave at tilvejebringe  

 og drive indkvarteringssteder for asylansøgere.  

 Udlændingestyrelsen har i den forbindelse en løbende dialog med  

 kommunerne om spørgsmålet, som det er hensigten skal  

 fortsættes.
Tilvejebringelse af indkvarteringssteder sker på  

 baggrund af frivillige aftaler med kommunerne.
Kun hvis det herigennem ikke  

 er muligt at tilvejebringe det fornødne antal indkvarteringspladser,  

 vil det kunne komme på tale at anvende den foreslåede  

 ekspropriationsbestemmelse.
Ekspropriation af ejendomme med henblik på  

 tilvejebringelse af indkvarteringssteder for asylansøgere vil  

 således alene blive aktuelt, når alle andre muligheder for at  

 opnå en hensigtsmæssig løsning er udtømt.  

 Bestemmelsen kan alene benyttes i rene undtagelsestilfælde.
11. Politiets mulighed for indkvartering i det grænsenære  

 område   udlændingelovens § 43, stk. 1, jf. lovforslagets § 1,  

 nr. 49 Dansk Røde Kors anfører, at  

 også personer, der pågribes i det grænsenære  

 område, bør have adgang til de tilbud, som gives i modtagecenter  

 Sandholm, herunder tolke, information på eget sprog,  

 lægehjælp m.v.
Det medgives dog, at der kan være forhold,  

 der gør det uhensigtsmæssigt at transportere personer fra  

 Sønderjylland til Sandholm.
Man bør sammenholde de logistiske  

 hensyn, der tilsiger indkvartering i det grænsenære område,  

 med de hensyn, der varetages i det nuværende modtagesystem,  

 således at personer, der pågribes i det grænsenære  

 område, ikke stilles ringere end personer, der pågribes  

 eksempelvis på Københavns Hovedbanegård.
Særligt for  

 så vidt angår uledsagede mindreårige, der pågribes i  

 det grænsenære område, anbefales det, at man fastholder en  

 overførsel til Dansk Røde Kors  særlige centre for  

 uledsagede mindreårige flygtningebørn i overensstemmelse med den  

 hidtidige praksis under hensyntagen til denne gruppes helt særlige  

 behov.
Indenrigsministeriet skal hertil bemærke, at  

 hensigten med forslaget er at give politiet mulighed for at fortsætte  

 den praksis, hvorefter udlændinge, der søger asyl efter at  

 være blevet pågrebet i det grænsenære område  

 til den dansk-tyske landegrænse, indkvarteres på vandrerhjem,  

 kroer, m.v., indtil en eventuel tilbagesendelse til Tyskland i medfør  

 af den dansk-tyske aftale af 3. marts 1998 om returnering af  

 asylansøgere.
Der er tale om indlogering af nogle få dages  

 varighed.
Herved undgås en overflytning af udlændingen til Center  

 Sandholm, hvilket i givet fald først sker, når det er afklaret,  

 at returnering ikke kan ske til Tyskland.
Politiet kan beslutte at  

 overføre asylansøgeren til et af Udlændingestyrelsen  

 anvist asylcenter, herunder Center Sandholm og Dansk Røde Kors  

  særlige centre for uledsagede mindreårige asylansøgere.  

 Det bemærkes i den forbindelse, at der ikke er planer om at ændre  

 praksis for så vidt angår indkvartering af uledsagede  

 mindreårige asylansøgere.
Det bemærkes endvidere, at  

 Udlændingestyrelsen overvejer at oprette yderligere centerkapacitet ved  

 den dansk-tyske grænse eventuelt i form af et egentligt  

 grænsecenter.
Overvejelserne herom er imidlertid endnu ikke  

 afsluttede.
12. Overførsel af registreringsopgaven i asylsager til  

 Udlændingestyrelsen   udlændingelovens § 48 e, stk. 1, jf.  

 lovforslagets § 1, nr. 52 Dansk Flygtningehjælp opfordrer til, at det i  

 forbindelse med den skriftlige forkyndelse af, at asylansøgeren kan  

 opholde sig her i landet under asylsagens behandling, sikres, at der  

 medfølger en forklaring om, hvilke konsekvenser beslutningen om, at  

 asylansøgeren kan opholde sig her i landet under asylsagens  

 behandling, har for asylansøgeren.
 Indenrigsministeriet skal hertil bemærke, at  

 lovforslaget indeholder et forslag om, at registreringsopgaven i asylsager  

 overføres fra politiet til Udlændingestyrelsen. Ændringen  

 sker som led i den ændrede procedure, hvorefter  

 Udlændingestyrelsen fra den 1. december 1999 har overtaget opgaven med  

 at forkynde Udlændingestyrelsens beslutning om, at en udlænding  

 kan opholde sig her i landet under asylsagens behandling.
Forkyndelsen sker i almindelighed ved et brev fra  

 Udlændingestyrelsen til asylansøgeren i et asylcenter, hvor den  

 pågældende er indkvarteret.
Brevet, der affattes på  

 asylansøgerens eget sprog eller et sprog, asylansøgeren  

 behersker, indeholder oplysninger om, at Udlændingestyrelsen har  

 truffet beslutning om realitetsbehandling af asylansøgningen.
Brevet  

 sendes sammen med et eksemplar af "Asylvejledningen" på  

 asylansøgerens eget sprog eller et sprog, asylansøgeren  

 behersker.
 Der kan i øvrigt henvises til Indenrigsministeriets  

 brev af 15. oktober 1999 til Folketingets Retsudvalg vedlagt  

 Indenrigsministeriets notat om forkyndelser og tilsigelser, jf.  

 udlændingelovens § 40, stk. 8 (Alm. del   bilag 97).
13. Skærpelse af strafniveauet for arbejdsgiveren for ulovlig  

 beskæftigelse af udlændinge   udlændingelovens § 59, stk.  

 2-4, jf. lovforslagets § 1, nr. 58 og 59 13.1. Generelt Bygge-, Anlægs- og Trækartellet  

 udtrykker tilfredshed med forslaget.
Lovændringen og  

 bemærkningerne hertil opfylder de ønsker og krav, som kartellet  

 har stillet til Indenrigs- og Justitsministeriet.
De etniske minoriteters landsorganisation (ELO) ser  

 positivt på forslaget om at højne strafniveauet for ulovlig  

 beskæftigelse af udlændinge.
Afskaffelsen af den ulovlige  

 udnyttelse af fremmed arbejdskraft i Danmark er et væsentligt led i en  

 fornuftig integration.
Det vil være et stort fremskridt for de etniske  

 minoriteter at komme disse ulovligheder til livs.
Det er derfor positivt, at  

 forslaget indeholder såvel en forhøjelse af strafferammen som  

 konfiskation af fortjenesten.
Nævnet for Etnisk Ligestilling udtrykker  

 først og fremmest stor tilfredshed med lovforslaget, idet der med en  

 skærpelse af straffen for beskæftigelse af udlændinge uden  

 fornøden arbejdstilladelse vil ske en reduktion af antallet af  

 tilfælde, hvor arbejdsgivere gør brug af underbetalt udenlandsk  

 arbejdskraft.
Nævnet støtter den markante sanktionering af de  

 grovere former for udnyttelse, herunder muligheden for brug af bøde,  

 hæfte eller konfiskation af en økonomisk gevinst, som  

 arbejdsgivere har opnået gennem brug af udenlandsk arbejdskraft uden  

 arbejdstilladelse, og udtrykker samtidig stor tilfredshed med, at der som en  

 underliggende forudsætning for lovforslaget ligger en opfattelse og  

 understregning af, at det ikke er en forudsætning for at opnå  

 beskæftigelse på det danske arbejdsmarked, at man taler, skriver  

 eller forstår dansk.
Specialarbejderforbundet i Danmark er tilfreds med,  

 at lovforslaget indeholder en væsentlig skærpelse af de  

 strafferetlige sanktioner.
Med de nye tiltag vil der i udlændingeloven  

 være taget nogle konstruktive skridt til at bekæmpe brugen af  

 illegal arbejdskraft.
 Indenrigsministeriet har noteret sig disse positive  

 tilkendegivelser.
13. 2. Forslagets nærmere udformning Bygge-, Anlægs og Trækartellet  

 forespørger, hvorvidt lovforslaget er med til yderligere at  

 umuliggøre etableringen af enmandsfirmaer for tredjelandsstatsborgere  

 i Danmark.
 Indenrigsministeriet skal hertil bemærke, at  

 en tredjelandsstatsborger, der tager lønnet eller ulønnet  

 beskæftigelse for et sådant enmandsfirma, skal have  

 arbejdstilladelse i sædvanligt omfang, og at den bygherre, der  

 måtte indgå aftale med et enmandsfirma, der beskæftiger  

 tredjelandsstatsborgere uden arbejdstilladelse, vil kunne straffes for  

 medvirken til overtrædelse af den foreslåede bestemmelse i  

 udlændingelovens § 59, stk. 2, efter de sædvanlige regler  

 herom.
 Bygge-, Anlægs- og Trækartellet  

 forespørger, om det med lovændringen nu er bygherrens ansvar at  

 sikre sig, at entreprenøren ikke benytter illegal udenlandsk  

 arbejdskraft.
Indenrigsministeriet skal hertil bemærke, at  

 en bygherre, der er den pågældende udlændings arbejdsgiver  

   i overensstemmelse med den nuværende retstilstand   kan straffes  

 efter den foreslåede bestemmelse i udlændingelovens § 59, stk. 2,  

 hvis der foreligger forsæt eller uagtsomhed.
En bygherre, der ikke er  

 den pågældende udlændings arbejdsgiver, men indgår  

 aftale med en entreprenør, der er den pågældendes  

 arbejdsgiver, kan endvidere   ligeledes i overensstemmelse med den  

 nuværende retstilstand   straffes for forsætlig eller uagtsom  

 medvirken til overtrædelse af § 59, stk. 2, straffelovens § 23. Er  

 bygherren et aktie- eller anpartsselskab, er der endvidere i  

 udlændingelovens § 61 hjemmel til, at også aktieselskaber m.v.  

 (juridiske personer) kan straffes efter reglerne i straffelovens kapitel 5.  

 Et strafansvar for bygherren i den enkelte sag forudsætter i alle  

 tilfælde, at der er bevismæssigt grundlag herfor.
Dokumentations- og rådgivningscenteret om  

 racediskrimination har forståelse for formålet med  

 lovforslaget, men bemærker, at forslaget dog kan have visse utilsigtede  

 virkninger   både i forbindelse med ansættelse og ved Told og  

 Skats, Arbejdstilsynets og/eller politiets målrettede aktioner mod  

 ulovlige ansættelsesforhold.
Af frygt for at beskæftige ulovlig  

 arbejdskraft kan arbejdsgivere komme til at føre en selektiv kontrol  

 af, om ansøgerne er i besiddelse af de nødvendige tilladelser.  

 Kontrollen vil i praksis tage udgangspunkt i typisk ansøgerens  

 hudfarve.
Myndighederne vil kunne føre samme selektive kontrol ved  

 særlige indsatser for at afdække ulovlig beskæftigelse, ved  

 at det først og fremmest vil være personer, der synligt  

 adskiller sig fra majoritetsdanskere, der vil pådrage sig  

 myndighedernes opmærksomhed.
Det foreslås på den baggrund,  

 at det klart fremgår af lovteksten, at både arbejdsgivernes  

 foranstaltninger for at sikre, at en arbejdstager er i besiddelse af de  

 fornødne tilladelser, og myndighedernes udlændingekontrol skal  

 udøves uden hensyntagen til race, hudfarve, national eller etnisk  

 oprindelse, jf. artikel 1 i FN´s racediskriminationskonvention.
Herudover vil  

 det være hensigtsmæssigt at ændre § 4 i lov om forbud mod  

 forskelsbehandling på arbejdsmarkedet m.v. således, at den giver  

 reel beskyttelse mod selektiv, diskriminerende kontrol af, om etniske  

 minoriteter er i besiddelse af arbejds- og opholdstilladelse.
Nævnet for Etnisk Ligestilling finder det som  

 udgangspunkt særdeles positivt, at det fremgår af lovforslaget,  

 at et antal politikredse har gennemført målrettede aktioner  

 sammen med andre myndigheder med henblik på at opklare sager om  

 overtrædelser af udlændingelovens § 59, stk. 2, og at der  

 lægges op til en yderligere intensivering af denne indsats.
Samtidig  

 skal nævnet dog pege på henvendelser fra erhvervsdrivende med  

 anden etnisk oprindelse, der har oplevet ovennævnte situationer som  

 diskriminerende, fordi det opleves som en rutinemæssig kontrol og ikke  

 som en kontrol på baggrund af en konkret begrundet mistanke.
Der  

 gøres derfor opmærksom på, at det vil være  

 hensigtsmæssigt i bemærkningerne at understrege, at den  

 intensiverede indsats ikke må antage karakter af chikane over for  

 arbejdsgivere med anden etnisk oprindelse.
Indenrigsministeriet skal hertil bemærke, at  

 myndighedernes kontrolforanstaltninger og efterforskningsvirksomhed generelt  

 skal udøves i overensstemmelse med Danmarks internationale  

 forpligtelser, herunder FN s racediskriminationskonvention.
Dette  

 gælder også ved politiets kontrol af, om der foreligger ulovlige  

 ansættelsesforhold.
Politiet vil således ikke alene ud fra  

 udseendet på den eller de personer, der ønskes kontrolleret,  

 kunne udøve en sådan kontrol.
Efter § 4 i lov om forbud mod forskelsbehandling på  

 arbejdsmarkedet m.v. må en arbejdsgiver i forbindelse med eller under  

 ansættelsen af en lønmodtager ikke anmode om, indhente eller  

 modtage og gøre brug af oplysninger om dennes race, hudfarve,  

 religion, politiske anskuelse, seksuelle orientering eller nationale, sociale  

 eller etniske oprindelse.
Arbejdsministeriet har oplyst, at det forhold, at  

 en arbejdsgiver anmoder om oplysning om en lønmodtagers  

 opholdsgrundlag, ikke er i strid med den nugældende bestemmelse i § 4 i  

 lov om forbud mod forskelsbehandling på arbejdsmarkedet m.v.  

 Spørgsmålet om ændring af denne bestemmelse, som  

 arbejdsgiveres, herunder private arbejdsgiveres, kontrolforanstaltninger skal  

 være i overensstemmelse med, henhører under  

 Arbejdsministeriet.
 Nævnet for Etnisk Ligestilling finder det  

 betænkeligt, at strafferammen også hæves for den  

 udlænding, der arbejder uden arbejdstilladelse.
Indenrigsministeriet skal hertil bemærke, at  

 en udlænding, som arbejder her i landet uden fornøden  

 tilladelse, efter de gældende regler straffes med bøde,  

 hæfte eller fængsel i indtil seks måneder, jf.  

 udlændingelovens § 59, stk. 1, nr. 3. Lovforslaget vedrører  

 alene en skærpelse af strafniveauet for de arbejdsgivere, der  

 beskæftiger ulovlig udenlandsk arbejdskraft.
Lovforslaget  

 indebærer ikke en skærpelse af strafniveauet for den  

 udlænding, der udnyttes ved ulovlig beskæftigelse her i  

 landet.
 Specialarbejderforbundet i Danmark bemærker,  

 at man ser et væsentligt problem i spørgsmålet om,  

 hvorvidt forbundet og andre faglige organisationer bør være  

 klageberettigede og således have adgang til at påklage en  

 politimesters afgørelse om ikke at ville forfølge en sag til  

 Statsadvokaten.
 Indenrigsministeriet skal hertil bemærke, at  

 spørgsmålet om påklage af politiets afgørelser i  

 forbindelse med behandlingen af straffesager henhører under  

 Justitsministeriet.
14. Politiets adgang til at standse køretøjer med henblik  

 på at kontrollere, at der ikke sker ulovlig indrejse  

 udlændingelovens § 38, stk. 6, jf. lovforslagets § 2, nr. 11 14.1. Generelt Det Danske Center for Menneskerettigheder finder  

 det uheldigt, at det alene er angivet i forslagets bemærkninger, at  

 standsning og kontrol alene består i, at politiet bringer en bil til  

 standsning og herefter umiddelbart konstaterer, hvem der synligt er til stede  

 i bilen.
Såfremt politiet vil undersøge lukkede rum i bilen,  

 skal retsplejelovens betingelser for ransagning derimod være opfyldte.  

 Denne forståelse fremgår imidlertid ikke klart af den formulerede  

 bestemmelse i udlændingelovens § 38, stk. 6, idet ordet  

 "kontrol" kan opfattes således, at det tillige giver hjemmel  

 til adgang til lukkede rum og dermed indgreb i privatlivets fred.
Indenrigsministeriet skal hertil bemærke, at  

 det fremgår af ordlyden i den foreslåede bestemmelse i  

 udlændingelovens § 38, stk. 6, at politiet kan standse et  

 køretøj inde i landet, og at denne standsning skal ske med  

 henblik på at kontrollere, om køretøjet transporterer en  

 eller flere udlændinge, der er indrejst ulovligt i landet.
Det  

 fremgår således ikke af ordlyden, at politiet kan kontrollere  

 køretøjet, men alene, at politiet kan standse dette.
Som  

 anført i bemærkningerne til bestemmelsen vil politiet i  

 forbindelse med en standsning efter den foreslåede bestemmelse kunne  

 besigtige køretøjet og dets kabine samt udspørge  

 føreren af køretøjet og eventuelle andre personer, der  

 befinder sig i køretøjet.
Denne udspørgen vil ske i  

 overensstemmelse med principperne herom i retsplejeloven.
Den udspurgte vil  

 således f.eks. ikke have pligt til at udtale sig.
Politiet vil  

 endvidere kunne forlange, at en udlænding, der befinder sig i  

 køretøjet, skal fremvise pas eller anden godkendt  

 rejselegitimation.
Dette følger af udlændingelovens § 39, stk.  

 3, hvorefter udlændinge under ophold her i landet på  

 begæring skal forevise pas eller anden rejselegitimation for offentlige  

 myndigheder.
Politiets kontrol må alene foretages med det formål  

 at sikre, at der ikke i køretøjet transporteres  

 udlændinge, der er ulovligt indrejst i landet, og må ikke  

 gå videre, end hvad der er nødvendigt for at sikre dette  

 formål.
Den foreslåede standsnings- og kontroladgang giver  

 ikke i sig selv hjemmel til, at politiet kan foretage ransagning af  

 køretøjets bagagerum og andre lukkede rum.
Finder politiet som  

 led i en kontrol, at der er rimelig grund til mistanke om, at der i  

 køretøjets bagagerum eller andre lukkede rum befinder sig en  

 eller flere udlændinge, der er indrejst ulovligt i landet, vil politiet  

 efter retsplejelovens bestemmelser herom kunne foretage en ransagning af  

 køretøjets bagagerum og andre lukkede rum.
14.2. Forslagets forhold til diskriminationsforbudene Det Danske Center for Menneskerettigheder anbefaler  

 endvidere, at lovforslagets bemærkninger præciseres med henblik  

 på at forebygge en praksis, hvorefter kontroller efter den  

 foreslåede bestemmelse i udlændingelovens § 38, stk. 6, retter  

 sig mod køretøjer, der bliver ført af personer af anden  

 etnisk herkomst.
En sådan praksis vil ikke blot føles ubehagelig  

 for den, der standses og kontrolleres alene på grund af sit udseende,  

 men vil også kunne være i strid med Danmarks forpligtelser efter  

 FN s konvention om afskaffelse af alle former for racediskrimination.
Dokumentations- og rådgivningscenteret om  

 racediskrimination understreger, at forslaget med meget stor  

 sandsynlighed vil medføre diskrimination af personer, der synligt  

 adskiller sig fra majoritetsdanskere.
Det foreslås, at det klart  

 fremgår af lovteksten, at myndighedernes udlændingekontrol skal  

 ske uden hensyntagen til race, hudfarve, nationalitet eller etnisk  

 oprindelse, jf. artikel 1 i FN s racediskriminationskonvention.
DRC  

 finder det i den forbindelse særdeles positivt, at Københavns  

 Politi i PD-Orientering nr. 6 af 4. januar 1999 om Københavns Politis  

 forhold til etniske minoriteter bl.a. udtaler, at udseende ikke længere  

 anvendes som kriterium for udlændingekontrol.
 Nævnet for Etnisk Ligestilling påpeger,  

 at princippet fra Københavns Politis strategiplan for forholdet til  

 etniske minoriteter fra 1998 om, at udseende ikke kan anvendes som kriterium  

 for intern udlændingekontrol, også må lægges til  

 grund ved kontrol efter den foreslåede bestemmelse i  

 udlændingelovens § 38, stk. 6.
Indenrigsministeriet skal hertil samlet  

 bemærke, at politiet naturligvis skal optræde i overensstemmelse  

 med Danmarks internationale forpligtelser, herunder FN s  

 racediskriminationskonvention.
Dette gælder også ved politiets  

 udøvelse af den foreslåede standsnings- og kontroladgang.  

 Politiet vil således ikke ved udøvelsen af den foreslåede  

 standsnings- og kontroladgang kunne foretage udvælgelsen af de  

 køretøjer, der ønskes standset og kontrolleret, alene ud  

 fra udseendet på føreren af køretøjet eller  

 på eventuelle andre personer i køretøjet.
