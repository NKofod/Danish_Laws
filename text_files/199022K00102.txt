Nr LSF 102 Forslag til Lov om ændring af de kommunale styrelseslove m.v. (Offentligt  

 udbud af fast ejendom, diæter og tabt arbejdsfortjeneste m.v.) Fremsat af indenrigsministeren (Thor Pedersen) den 30. januar 1991 Vedtaget ved tredjebehandling den 31. maj 1991 Lov nr. 385 af 06/06/1991 § 1 I lov om kommunernes styrelse, jf. lovbekendtgørelse nr. 31 af 22. januar  

 1990, som ændret ved § 1 i lov nr. 389 af 13. juni 1990, foretages følgende  

 ændringer:
 1. § 15, stk. 1, affattes således:
»Når et medlem på grund af sin helbredstilstand er forhindret i at  

 deltage i et møde i kommunalbestyrelsen, kan de medlemmer, der er valgt på  

 den pågældende kandidatliste, kræve stedfortræderen indkaldt til at deltage i  

 mødet.
Til det konstituerende møde, jf. § 6, eller 2. behandling af forslaget  

 til årsbudget, jf. § 38, stk. 2, kan stedfortræderen også kræves indkaldt ved  

 et medlems forfald af anden grund.
Er der ikke et på den pågældende  

 kandidatliste valgt medlem, som er i stand til at kræve stedfortræderen  

 indkaldt, kan stedfortræderen selv kræve sig indkaldt.« 2. I § 15, stk. 2, indsættes efter  

 »helbredstilstand,»: »graviditet, barsel eller  

 adoption,».
 3. § 15 a affattes således:
» § 15 a.
Kommunalbestyrelsens medlemmer skal vederlægges  

 enten efter reglerne i § 16 eller efter reglerne i § 16 a.
En nyvalgt  

 kommunalbestyrelse vederlægges efter samme regler som den hidtidige  

 kommunalbestyrelse, medmindre kommunalbestyrelsen på det konstituerende møde  

 eller i første kvartal af funktionsperioden træffer beslutning om ændret  

 vederlæggelse.
Endvidere kan kommunalbestyrelsen forud for et regnskabsår og  

 med virkning fra regnskabsårets begyndelse træffe beslutning om ændret  

 vederlæggelse.
Stk. 2. For deltagelse i det konstituerende møde, jf. § 6, ydes  

 der diæter, erstatning for dokumenteret tabt arbejdsfortjeneste og  

 befordringsgodtgørelse m.v. efter reglerne i § 16.« 4. § 16, stk. 1, 2. pkt., ophæves.
 5. I § 16, stk. 2, og stk. 3, 1. pkt., indsættes  

 efter »diæter«: »og erstatning for dokumenteret tabt  

 arbejdsfortjeneste, jf. stk. 6«.
 6. § 16, stk. 3, sidste pkt., ophæves.
 7. I § 16, stk. 4, indsættes efter »diæter«:  

 »eller erstatning for tabt arbejdsfortjeneste«.
 8. § 16, stk. 5, sidste pkt., ophæves.
 9. § 16, stk. 6, affattes således:
» Stk. 6. Erstatning for tabt arbejdsfortjeneste efter stk. 2  

 og 3 kan pr. dag højst udgøre det tredobbelte af diætbeløbet for møder af  

 ikke over 4 timers varighed, jf. stk. 5. Erstatning ydes ikke til medlemmer,  

 der modtager vederlag i henhold til stk. 1.« 10. I § 16 indsættes efter stk. 7 som nyt stykke:
»Stk. 8. Enhver er forpligtet til at modtage de ydelser, der  

 tilkommer den pågældende efter reglerne i stk. 1-7.« Stk. 8 bliver herefter stk. 9.
 11. § 34, stk. 6, affattes således:
» Stk. 6. Modtager et medlem af kommunens kasse andre  

 vederlag, honorarer, diæter eller erstatning for tabt arbejdsfortjeneste, kan  

 disse beløb sammen med de i stk. 2-4 omhandlede vederlag ikke inden for et  

 regnskabsår overstige det vederlag, der tilkommer borgmesteren, jf. stk.  

 1.« 12. § 37, stk. 1, affattes således:
»Forslag til kommunens årsbudget for det kommende regnskabsår  

 udarbejdes af økonomiudvalget til kommunalbestyrelsen inden en af  

 indenrigsministeren fastsat frist.« 13. I § 38, stk. 2, 1. pkt., udgår », som foretages  

 senest den 1. oktober,», og efter 1. pkt. indsættes:
»Indenrigsministeren fastsætter fristen for 2. behandling og kan  

 herunder fastsætte forskellige frister for nærmere angivne poster på  

 årsbudgettet og de flerårige budgetoverslag.« 14. § 45, stk. 3, ophæves.
 Stk. 4 bliver herefter stk. 3.
 15. I § 52 indsættes efter »diæter«:  

 »,erstatning for dokumenteret tabt arbejdsfortjeneste«.
 16. I § 55 indsættes som stk. 2:
»Stk. 2. Indenrigsministeren kan fastsætte regler om mellemværender  

 mellem kommuner og kommunale forsyningsvirksomheder.« 17. Som ny § 68 indsættes:
» § 68. Salg af kommunens faste ejendomme må ikke ske uden  

 forudgående offentligt udbud.
Indenrigsministeren kan fastsætte regler om  

 fremgangsmåden ved offentligt udbud samt regler om, at visse salg kan ske  

 uden offentligt udbud.
Stk. 2. Reglerne i stk. 1 gælder ikke ved salg af fast ejendom til  

 gennemførelse af offentligt støttet byggeri i henhold til lov om boligbyggeri  

 og lov om boliger for ældre og personer med handicap.« § 2 I lov om Københavns Kommunes styrelse, jf. lovbekendtgørelse nr. 538 af  

 3. august 1989, som ændret ved § 2 i lov nr. 729 af 2. december 1989 og § 2 i  

 lov nr. 389 af 13. juni 1990, foretages følgende ændringer:
 1. § 15, stk. 1, affattes således:
»Når et medlem på grund af sin helbredstilstand er forhindret i at  

 deltage i et møde i borgerrepræsentationen, kan de medlemmer, der er valgt på  

 den pågældende kandidatliste, kræve stedfortræderen indkaldt til at deltage i  

 mødet.
Til det konstituerende møde, jf. § 4, eller 2. behandling af forslaget  

 til årsbudget, jf. § 39, stk. 2, kan stedfortræderen også kræves indkaldt ved  

 et medlems forfald af anden grund.
Er der ikke et på den pågældende  

 kandidatliste valgt medlem, som er i stand til at kræve stedfortræderen  

 indkaldt, kan stedfortræderen selv kræve sig indkaldt.« 2. I § 15, stk. 2, indsættes efter  

 »helbredstilstand,»: »graviditet, barsel eller  

 adoption,».
 3. § 38, stk. 1, affattes således:
»Forslag til kommunens årsbudget for det kommende regnskabsår  

 udarbejdes af magistraten til borgerrepræsentationen inden en af  

 indenrigsministeren fastsat frist.« 4. I § 39, stk. 2, 1. pkt., udgår », som foretages  

 senest den 1. oktober,», og efter 1. pkt. indsættes:
 »Indenrigsministeren fastsætter fristen for 2. behandling og kan  

 herunder fastsætte forskellige frister for nærmere angivne poster på  

 årsbudgettet og de flerårige budgetoverslag.«.
 5. I § 47 indsættes efter stk. 1 som nyt stykke:
» Stk. 2. Indenrigsministeren kan fastsætte regler om  

 mellemværender mellem kommunen og kommunale forsyningsvirksomheder.« Stk. 2 bliver herefter stk. 3.
 6. Efter § 51 indsættes:
» § 51 a.
Salg af kommunens faste ejendomme må ikke ske uden  

 forudgående offentligt udbud.
Indenrigsministeren kan fastsætte regler om  

 fremgangsmåden ved offentligt udbud samt regler om, at visse salg kan ske  

 uden offentligt udbud.« Stk. 2. Reglerne i stk. 1 gælder ikke ved salg af fast ejendom til  

 gennemførelse af offentligt støttet byggeri i henhold til lov om boligbyggeri  

 og lov om boliger for ældre og personer med handicap.' § 3 I civilforsvarsloven, jf. lovbekendtgørelse nr. 517 af 28. juli 1987,  

 indsættes i § 16, stk. 5, og § 24, stk. 3, efter  

 »diæter«: », erstatning for dokumenteret tabt  

 arbejdsfortjeneste og befordringsgodtgørelse m.v.« § 4 I lov nr. 410 af 13. juni 1990 om støtte til folkeoplysning ændres i §  

 36, stk. 3, »og befordringsgodtgørelse« til: »,erstatning  

 for dokumenteret tabt arbejdsfortjeneste og befordringsgodtgørelse m.v.« § 5 I lov om folkeskolen, jf. lovbekendtgørelse nr. 524 af 10. juli 1990,  

 ændres i § 39 d, stk. 3, »og befordringsgodtgørelse« til:  

 », erstatning for dokumenteret tabt arbejdsfortjeneste og  

 befordringsgodtgørelse m.v.« § 6 I lov om naturfredning, jf. lovbekendtgørelse nr. 530 af 10. oktober  

 1984, som ændret ved lov nr. 355 af 13. maj 1987, lov nr. 108 af 5. marts  

 1988, lov nr. 192 af 29. marts 1989 og lov nr. 138 af 7. marts 1990, ændres i  

§ 3, stk. 5, 2. pkt., »og befordringsgodtgørelse« til:  

 », erstatning for dokumenteret tabt arbejdsfortjeneste og  

 befordringsgodtgørelse m.v. efter reglerne i lov om kommunernes  

 styrelse«.
§ 7 Loven træder i kraft den 1. juli 1991.
Oprindeligt fremsat forslag § 1 I lov om kommunernes styrelse, jf. lovbekendtgørelse nr. 31 af 22. januar  

 1990, som ændret ved § 1 i lov nr. 389 af 13. juni 1990, foretages følgende  

 ændringer:
 1. § 15, stk. 1, affattes således:
»Når et medlem på grund af sin helbredstilstand er forhindret i at  

 deltage i et møde i kommunalbestyrelsen, kan de medlemmer, der er valgt på  

 den pågældende kandidatliste, kræve stedfortræderen indkaldt til at deltage i  

 mødet.
Til det konstituerende møde, jf. § 6, eller 2. behandlingen af  

 forslaget til årsbudget, jf. § 38, stk. 2, kan stedfortræderen også kræves  

 indkaldt ved et medlems forfald af anden grund.«.
 2. I § 15, stk. 2, indsættes efter  

 »helbredstilstand,»: »graviditet, barsel eller  

 adoption,».
 3. § 15 a affattes således:
» § 15 a.
Kommunalbestyrelsens medlemmer skal vederlægges  

 enten efter reglerne i § 16 eller efter reglerne i § 16 a.
En nyvalgt  

 kommunalbestyrelse vederlægges efter samme regler som den hidtidige  

 kommunalbestyrelse, medmindre kommunalbestyrelsen på det konstituerende møde  

 eller i første kvartal af funktionsperioden træffer beslutning om ændret  

 vederlæggelse.
Endvidere kan kommunalbestyrelsen forud for et regnskabsår og  

 med virkning fra regnskabsårets begyndelse træffe beslutning om ændret  

 vederlæggelse.
 Stk. 2. For deltagelse i det konstituerende møde, jf. § 6, ydes  

 der diæter, erstatning for dokumenteret tabt arbejdsfortjeneste og  

 befordringsgodtgørelse m.v. efter reglerne i § 16.«.
 4. § 16, stk. 1, 2. pkt., ophæves.
 5. I § 16, stk. 2, og stk. 3, 1. pkt., indsættes efter  

 »diæter«: »og erstatning for dokumenteret tabt  

 arbejdsfortjeneste, jf. stk. 6«.
 6. I § 16, stk. 4, indsættes efter »diæter«:  

 »eller erstatning for tabt arbejdsfortjeneste«.
 7. § 16, stk. 5, sidste pkt., ophæves.
 8. § 16, stk. 6, affattes således:
 » Stk. 6. Erstatning for tabt arbejdsfortjeneste efter stk. 2  

 og 3 kan pr. dag højst udgøre det tredobbelte af diætbeløbet for møder af  

 ikke over 4 timers varighed, jf. stk. 5. Erstatning ydes ikke til medlemmer,  

 der modtager vederlag i henhold til stk. 1.«.
 9. I § 16 indsættes efter stk. 7 som nyt stykke:
 »Stk. 8. Enhver er forpligtet til at modtage de ydelser, der  

 tilkommer den pågældende efter reglerne i stk. 1-7.«.
 Stk. 8 bliver herefter stk. 9.
 10. § 34, stk. 6, affattes således:
 » Stk. 6. Modtager et medlem af kommunens kasse andre  

 vederlag, honorarer, diæter eller erstatning for tabt arbejdsfortjeneste, kan  

 disse beløb sammen med de i stk. 2-4 omhandlede vederlag ikke inden for et  

 regnskabsår overstige det vederlag, der tilkommer borgmesteren, jf. stk.  

 1.«.
 11. § 37, stk. 1, affattes således:
 »Forslag til kommunens årsbudget for det kommende regnskabsår  

 udarbejdes af økonomiudvalget til kommunalbestyrelsen inden en af  

 indenrigsministeren fastsat frist.«.
 12. I § 38, stk. 2, 1. pkt., udgår: », som foretages  

 senest den 1. oktober,», og efter 1. pkt. indsættes:
 »Indenrigsministeren fastsætter fristen for 2. behandlingen og kan  

 herunder fastsætte forskellige frister for nærmere angivne poster på  

 årsbudgettet og de flerårige budgetoverslag.«.
 13. § 45, stk. 3, ophæves.
 Stk. 4 bliver herefter stk. 3.
 14. I § 52 indsættes efter »diæter«:  

 »,erstatning for dokumenteret tabt arbejdsfortjeneste«.
 15. I § 55 indsættes som stk. 2:
 »Stk. 2. Indenrigsministeren kan fastsætte regler om forrentning af  

 mellemværender mellem kommuner og kommunale forsyningsvirksomheder.«.
 16. Som ny § 68 indsættes:
» § 68. Salg af kommunens faste ejendomme må ikke ske uden  

 forudgået offentligt udbud.
Indenrigsministeren kan fastsætte regler om  

 fremgangsmåden ved offentligt udbud samt regler om, at visse salg kan ske  

 uden offentligt udbud.«.
§ 2 I lov om Københavns kommunes styrelse, jf. lovbekendtgørelse nr. 538 af  

 3. august 1989, som ændret ved § 2 i lov nr. 729 af 2. december 1989 og § 2 i  

 lov nr. 389 af 13. juni 1990, foretages følgende ændringer:
 1. § 15, stk. 1, affattes således:
»Når et medlem på grund af sin helbredstilstand er forhindret i at  

 deltage i et møde i borgerrepræsentationen, kan de medlemmer, der er valgt på  

 den pågældende kandidatliste, kræve stedfortræderen indkaldt til at deltage i  

 mødet.
Til det konstituerende møde, jf. § 4, eller 2. behandlingen af  

 forslaget til årsbudget, jf. § 39, stk. 2, kan stedfortræderen også kræves  

 indkaldt ved et medlems forfald af anden grund.«.
 2. I § 15, stk. 2, indsættes efter  

 »helbredstilstand,»: »graviditet, barsel eller  

 adoption,».
 3. § 38, stk. 1, affattes således:
 »Forslag til kommunens årsbudget for det kommende regnskabsår  

 udarbejdes af magistraten til borgerrepræsentationen inden en af  

 indenrigsministeren fastsat frist.«.
 4. I § 39, stk. 2, 1. pkt., udgår: », som foretages  

 senest den 1. oktober,», og efter 1. pkt. indsættes:
 »Indenrigsministeren fastsætter fristen for 2. behandlingen og kan  

 herunder fastsætte forskellige frister for nærmere angivne poster på  

 årsbudgettet og de flerårige budgetoverslag.«.
 5. I § 47 indsættes efter stk. 1 som nyt stykke:
 » Stk. 2. Indenrigsministeren kan fastsætte regler om  

 forrentning af mellemværender mellem kommunen og kommunale  

 forsyningsvirksomheder.«.
 Stk. 2 bliver herefter stk. 3.
 6. Efter § 51 indsættes:
» § 51 a.
Salg af kommunens faste ejendomme må ikke ske uden  

 forudgået offentligt udbud.
Indenrigsministeren kan fastsætte regler om  

 fremgangsmåden ved offentligt udbud samt regler om, at visse salg kan ske  

 uden offentligt udbud.«.
§ 3 I civilforsvarsloven, jf. lovbekendtgørelse nr. 517 af 28. juli 1987,  

 indsættes i § 16, stk. 5, og § 24, stk. 3, efter »diæter«:  

 »,erstatning for dokumenteret tabt arbejdsfortjeneste og  

 befordringsgodtgørelse m.v.«.
§ 4 I lov nr. 410 af 13. juni 1990 om støtte til folkeoplysning ændres i §  

 36, stk. 3, »og befordringsgodtgørelse« til: »,erstatning for  

 dokumenteret tabt arbejdsfortjeneste og befordringsgodtgørelse m.v.«.
§ 5 I lov om folkeskolen, jf. lovbekendtgørelse nr. 524 af 10. juli 1990,  

 ændres i § 39 d, stk. 3, »og befordringsgodtgørelse« til:  

 »,erstatning for dokumenteret tabt arbejdsfortjeneste og  

 befordringsgodtgørelse m.v.«.
§ 6 I lov om naturfredning, jf. lovbekendtgørelse nr. 530 af 10. oktober  

 1984, som ændret ved lov nr. 355 af 13. maj 1987, lov nr. 108 af 5. marts  

 1988, lov nr. 192 af 29. marts 1989 og lov nr. 138 af 7. marts 1990, ændres i  

 § 3, stk. 5, 2. pkt., »og befordringsgodtgørelse« til:  

 »,erstatning for dokumenteret tabt arbejdsfortjeneste og  

 befordringsgodtgørelse m.v. efter reglerne i lov om kommunernes  

 styrelse«.
§ 7 Loven træder i kraft den 1. juli 1991.
Bemærkninger til lovforslaget Almindelige bemærkninger 1. Lovforslagets indhold Hovedpunkterne i lovforslaget er:
 1) Salg af kommmunal ejendom skal som hovedregel kun kunne ske efter  

 offentligt udbud, jf. pkt. 1.1.
2) Mulighed for indkaldelse af stedfortræder, når et medlem på grund af  

 sygdom er forhindret i at deltage i et enkelt møde.
Samtidig tilføjelse af  

 »graviditet, barsel eller adoption« til de i loven nævnte  

 forfaldsgrunde, jf. pkt. 1.2.
 3) Erstatning for dokumenteret tabt arbejdsfortjeneste i forbindelse med  

 varetagelse af kommunale hverv skal kunne ydes uafhængigt af, om der ydes  

 diæter, jf. pkt. 1.3.
 4) Hjemmel til fastsættelse af tidsfristerne for henholdsvis udarbejdelsen  

 og vedtagelsen af årsbudgettet og de flerårige budgetoverslag, jf. pkt. 1.4.
 5) Hjemmel til fastsættelse af regler om forrentning af mellemværender  

 mellem kommuner og forsyningsvirksomheder, jf. pkt. 1.5.
 Herudover indeholder forslaget enkelte mindre ændringer, hovedsagelig af  

 redaktionel karakter.
1.1. Offentligt udbud af fast ejendom Formålet med det foreslåede krav om offentligt udbud i forbindelse med  

 kommunale ejendomssalg er at sikre, at offentligheden får kendskab til, at  

 kommunale ejendomme er udbudt til salg.
Ved offentligt udbud opnås det, at  

 alle på lige fod får mulighed for at komme i betragtning som købere af en  

 kommunal ejendom.
Muligheden for købstilbud fra en bredere kreds vil også  

 kunne føre til, at der opnås de for kommunen bedste købstilbud.
Desuden vil  

 kommunen ved offentligt udbud kunne sikre sig imod en kritik af, at der ved  

 et ejendomssalg skulle være sket en usaglig begunstigelse af køberen.
Indtil 1981 skulle kommunernes ejendomsdispositioner - både køb og salg -  

 godkendes af den kommunale tilsynsmyndighed.
Bestemmelsen herom, der fandtes  

 i § 59 i den kommunale styrelseslov, blev ophævet ved lov nr. 629 af 23.  

 december 1980. Herved bortfaldt det hensigtsmæssighedstilsyn med kommunale  

 ejendomsdispositioner, som udøvedes af tilsynsmyndigheden.
I forbindelse med  

 godkendelsen påså tilsynsmyndigheden også, at ejendomsdispositionerne var  

 lovlige, og at salg af kommunale ejendomme skete til markedsprisen.
Dette  

 retlige tilsyn udøves fortsat af tilsynsmyndigheden.
Tilsynsmyndighedens godkendelse af kommunale ejendomssalg var ikke  

 betinget af, at der havde været foretaget offentligt udbud.
Dog gjaldt der  

 den undtagelse, at kommunale ejendomme kun måtte afhændes til  

 kommunalbestyrelsens medlemmer eller kommunalt ansatte efter offentligt  

 udbud, medmindre der var tale om salg af en nedlagt tjeneste- eller lejebolig  

 til den hidtidige beboer eller salg til en kommunalt ansat af en  

 beboelsesejendom nær den pågældendes tjenestested.
Dette var fastsat i  

 Indenrigsministeriets cirkulæreskrivelse nr. 223 af 28. oktober 1974 efter  

 henstilling fra Folketingets Ombudsmand.
Denne cirkulæreskrivelse til tilsynsrådene bortfaldt samtidig med  

 ophævelsen af kravet om tilsynsmyndighedens godkendelse af kommunale  

 ejendomsdispositioner.
Indenrigsministeriet har dog - efter henstilling fra  

 Folketingets Ombudsmand i forbindelse med en nyere sag - i skrivelse af 13.  

 juni 1986 til samtlige kommunalbestyrelser m.fl. henledt opmærksomheden på  

 det ønskelige i, at den tidligere gældende cirkulæreskrivelse fortsat  

 iagttages.
 Noget krav om offentligt udbud ved salg af kommunal ejendom gælder der  

 ikke i dag, heller ikke som betingelse for salg til  

 kommunalbestyrelsesmedlemmer og kommunalt ansatte.
 I de senere år har der imidlertid været en række sager, hvor kommunale  

 ejendomssalg har givet anledning til kritik i offentligheden.
Senest har Folketingets Ombudsmand i skrivelse af 19. november 1990 til  

 Indenrigsministeriet på baggrund af en konkret sag givet udtryk for, at der  

 kan være anledning til at overveje, om der bør fastsættes regler om, at salg  

 af kommunale ejendomme også til andre end kommunalbestyrelsesmedlemmer mv.  

 skal udbydes offentligt.
Ombudsmanden fandt ikke, at han havde tilstrækkeligt  

 grundlag for at afgive en egentlig henstilling over for Indenrigsministeriet  

 om udfærdigelse af sådanne regler, men fandt det rettest at underrette  

 ministeriet om sagen, således at det kunne indgå i ministeriets løbende  

 overvejelser med hensyn til fastsættelse af retningslinier på dette område.
 På denne baggrund - og for generelt at give offentligheden en indsigt i  

 udbud af kommunal ejendom og mulighed for at afgive tilbud - foreslås det, at  

 der indføres et almindeligt krav om offentligt udbud ved kommunale  

 ejendomssalg.
På det statslige område gælder Finansministeriets cirkulære af 28. august  

 1984 om almindelige regler for salg af faste ejendomme.
Efter cirkulæret skal  

 salg af fast ejendom fra staten ske efter offentligt udbud, medmindre der er  

 tale om salg fra een statsstyrelse til en anden, eller der foreligger vægtige  

 grunde for undladelse af offentligt udbud.
Efter lovforslaget skal salg af kommunal ejendom som hovedregel ske efter  

 offentligt udbud.
Dog tillægges der indenrigsministeren en bemyndigelse til  

 at undtage visse ejendomssalg.
 Der henvises i øvrigt til lovforslagets § 1, nr. 16, og § 2, nr. 6, samt  

 bemærkningerne hertil.
1.2. Ændrede regler om stedfortræderindkaldelse Efter § 15, stk. 2, i den kommunale styrelseslov og § 15, stk. 2, i den  

 københavnske styrelseslov indkaldes stedfortræderen, når et medlem er  

 forhindret i at varetage sine kommunale hverv i en forventet periode af  

 mindst 1 måned på grund af sin helbredstilstand, varetagelse af andet  

 offentligt hverv, forretninger eller lignende.
 Når et medlem er forhindret i at deltage i et enkelt møde, er der efter de  

 gældende love kun mulighed for at indkalde stedfortræderen, hvis der enten er  

 tale om kommunalbestyrelsens konstituerende møde eller 2. behandlingen af  

 årsbudgettet, jf. § 15, stk. 1, i de to love.
Det foreslås, at der indføres en adgang til også at kræve stedfortræderen  

 indkaldt i tilfælde, hvor et medlem på grund af sin helbredstilstand er  

 forhindret i at deltage i et møde i kommunalbestyrelsen.
Herved sikres det,  

 at det politiske styrkeforhold i kommunalbestyrelsen ikke ændres som følge af  

 et eller flere medlemmers sygdom.
 For Lyngby-Taarbæk Kommune er der pr. 1. juli 1989 godkendt et  

 frikommuneforsøg, der omfatter alle de i § 15, stk. 2, nævnte forfaldsgrunde.  

 Da der endnu ikke kan drages endelige konklusioner af dette forsøg, og da en  

 mere omfattende adgang til at indkalde stedfortræder ved et enkelt møde kan  

 påvirke respekten omkring det borgerlige ombud og føre til for hyppig  

 deltagelse af stedfortrædere i enkeltmøder, er forslaget begrænset til et  

 medlems sygdom.
Endvidere foreslås det, at de i § 15, stk. 2, nævnte forfaldsgrunde, der  

 ved en varighed af mindst 1 måned kan begrunde stedfortræderindkaldelse,  

 suppleres med graviditet, barsel eller adoption.
Baggrunden for forslaget er,  

 at de gældende regler ikke omfatter tilfælde, hvor et mandligt medlem på  

 grund af barnefødsel eller adoption anser sig for forhindret i at varetage  

 sine kommunale hverv, medmindre der foreligger særlige omstændigheder som  

 f.eks. sygdom hos moderen eller barnet.
 I overensstemmelse med intentionerne i lovgivningen om ligebehandling af  

 mænd og kvinder med hensyn til barselorlov og regeringens almindelige  

 familiepolitiske holdning bør et medlems forhindring i at varetage sine  

 kommunale hverv på grund af graviditet, barsel eller adoption kunne berettige  

 til stedfortræderindkaldelse.
 Der henvises i øvrigt til lovforslagets § 1, nr. 1 og 2, og § 2, nr. 1 og  

 2.
1.3. Diæter og tabt arbejdsfortjeneste Efter § 16, stk. 2, i den kommunale styrelseslov skal der ydes diæter til  

 kommunalbestyrelsesmedlemmer for deltagelse i møder i kommunalbestyrelsen og  

 udvalg, der er nedsat af kommunalbestyrelsen blandt dens medlemmer.
Efter  

 lovens § 16, stk. 3, kan der endvidere ydes diæter for varetagelsen af andre  

 kommunale hverv, uanset om de udføres af kommunalbestyrelsesmedlemmer eller  

 ikke-kommunalbestyrelsesmedlemmer.
Hvis kommunalbestyrelsen beslutter, at der  

 skal ydes diæter for sådanne andre hverv, har de pågældende tillige krav på  

 erstatning for dokumenteret tabt arbejdsfortjeneste, jf. § 16, stk. 6.
Efter loven er der således en sammenhæng mellem diætudbetaling og  

 erstatning for tabt arbejdsfortjeneste.
En kommunalbestyrelse har således  

 ikke mulighed for at træffe beslutning om, at medlemmerne af et nævn, råd  

 eller udvalg skal have dækket tabt arbejdsfortjeneste uden samtidig at få  

 udbetalt diæter.
Dette har i praksis ført til, at kommunalbestyrelser har  

 besluttet, at der ikke skal udbetales diæter (og tabt arbejdsfortjeneste),  

 uanset at kommunalbestyrelsen har ønsket at dække medlemmernes tabte  

 arbejdsfortjeneste.
Fra kommunal side har der derfor været ønske om mere smidige regler,  

 således at kommunalbestyrelsen for så vidt angår sådanne andre kommunale  

 hverv selv skal kunne afgøre, om der skal udbetales såvel diæter som  

 erstatning for tabt arbejdsfortjeneste eller kun en af ydelserne.
Med  

 lovforslaget skabes der hjemmel for en sådan ordning, jf. lovforslagets § 1,  

 nr. 5, 6, 8 og 14. Tilsvarende ændringer foreslås i civilforsvarsloven,  

 folkeoplysningsloven og folkeskoleloven, jf. lovforslagets §§ 3-5. Endvidere  

 foreslås konsekvensændringer i naturfredningsloven, jf. lovforslagets § 6.
Den københavnske styrelseslov indeholder ikke regler om diæter og  

 erstatning for tabt arbejdsfortjeneste, idet borgerrepræsentanterne efter  

 lovens § 16 modtager et vederlag.
De foreslåede ændringer vedrører derfor  

 alene den kommunale styrelseslov.
1.4. Fristerne for udarbejdelse og vedtagelse af årsbudgettet Efter de kommunale styrelseslove skal forslaget til årsbudget udarbejdes  

 inden den 1. september, og 2. behandlingen af budgetforslaget skal foretages  

 senest den 1. oktober.
Baggrunden for forslaget om, at indenrigsministeren  

 bemyndiges til at fastsætte fristen for henholdsvis udarbejdelsen og 2.  

 behandlingen af årsbudgettet, er et ønske om at kunne udskyde fristerne til  

 et senere tidspunkt på året med henblik på at opnå en forbedring af  

 budgetproceduren.
Ved en udskydelse af fristen for budgetvedtagelsen opnås  

 der en større sikkerhed i den kommunale budgetlægning, idet der sker en  

 indsnævring af den tidsmæssige afstand mellem budgettets vedtagelse og  

 ikrafttræden.
Den væsentligste tekniske hindring for en udskydelse af den kommunale  

 budgetvedtagelse ligger i dag i procedurerne omkring forskudsregistreringen  

 og udskrivningen af skattekort.
Disse problemer er nærmere omtalt i  

 betænkning nr. 1172/1989 om modernisering og forenkling af det kommunale  

 bevillingssystem m.v.
Det fremgår heraf, at Statsskattedirektoratet har  

 vurderet, at det med bibeholdelse af den nuværende frist for udsendelse af  

 skattekort - primo december måned - maksimalt vil være muligt at udskyde  

 fristen for den kommunale budgetvedtagelse til den 15. oktober.
Som det fremgår af den nævnte betænkning, har der fra kommunal side været  

 stor interesse for at få udskudt tidsfristen for budgetvedtagelsen.
Dette er  

 også kommet til udtryk i ønsker om gennemførelse af frikommuneforsøg på  

 området.
Indenrigsministeriet har godkendt forsøg for Kjellerup og Tranekær  

 Kommuner vedrørende udskydelse af dele af budgetvedtagelsen til senest den 1.  

 december.
Af hensyn til forskudsregistrering m.v. er fristen for vedtagelsen  

 af de kommunale skatter (og øvrige indtægter) i forsøgene fastholdt til  

 senest den 1. oktober, mens vedtagelsen af budgettets udgiftsside skal ske  

 senest den 1. december.
Det foreslås, at der - i lighed med de godkendte frikommuneforsøg - skabes  

 hjemmel for, at der kan fastsættes forskellige frister for vedtagelsen af  

 nærmere specificerede dele af budgettet, såfremt en generel udskydelse af  

 fristen for budgetvedtagelsen ud over den 15. oktober ikke måtte vise sig  

 teknisk mulig.
Der henvises i øvrigt til forslagets § 1, nr. 11 og 12, og §  

 2, nr. 3 og 4, samt bemærkningerne hertil.
1.5. Forrentning af mellemværender mellem kommuner og  

 forsyningsvirksomheder De kommunale forsyningsvirksomheder adskiller sig fra de øvrige kommunale  

 områder ved, at virksomhedernes udgifter skal finansieres over taksterne,  

 således at udgifter og indtægter over en årrække balancerer.
Dette er i vidt  

 omfang fastslået i lovgivningen vedrørende de enkelte typer af  

 forsyningsvirksomhed.
Forsyningsvirksomhederne udgør med andre ord et  

 brugerfinansieret område af kommunernes virksomhed, i modsætning til de  

 aktiviteter, der finansieres over den kommunale skatteudskrivning.
Der tales  

 ofte om, at der på dette område gælder et hvile-i-sig-selv-princip.
Der foreligger imidlertid ikke noget krav om, at forsyningsvirksomhedernes  

 udgifter og indtægter skal balancere i det enkelte år.
Der kan således i de  

 enkelte år være tale om mellemværender mellem kommunen og  

 forsyningsvirksomheden, som registreres på særlige mellemregningskonti i det  

 kommunale budget- og regnskabssystem.
Sådanne mellemværender kan f.eks. opstå ved, at beløb til et senere  

 anlægsarbejde vedrørende forsyningsvirksomheden opkræves forlods over  

 taksterne.
De opkrævede beløb vil da - indtil anlægsudgifterne afholdes -  

 indgå i kommunens kassebeholdning.
Der kan omvendt også være tale om, at  

 kommunen afholder udgifter vedrørende forsyningsvirksomheden, som først  

 efterfølgende finansieres over forsyningsvirksomhedens takster.  

 Forsyningsvirksomheden vil da i den mellemliggende periode have registreret  

 en gæld til kommunen.
Der gælder ikke nogen generelle bestemmelser om forrentning af sådanne  

 mellemværender mellem kommunerne og forsyningsvirksomhederne.
Det er således  

 i dag overladt til den enkelte kommunalbestyrelse at træffe afgørelse om en  

 eventuel forrentning af mellemværender, medmindre andet er fastsat i  

 lovgivningen vedrørende de enkelte typer af forsyningsvirksomheder.
Nogle  

 kommuner har fastsat en forrentningsprocent svarende til diskontoen eller  

 markedsrenten, mens andre kommuner har fastsat renten til 0.
 Hvis renten i det indbyrdes forhold mellem kommunen og  

 forsyningsvirksomheden er fastsat under markedsrenten, vil der være tale om  

 et tilskud fra forsyningsvirksomheden til kommunen eller omvendt.
Hermed »sløres« forholdet mellem det brugerfinansierede og det  

 skattefinansierede område af kommunernes virksomhed, idet der over  

 forsyningsvirksomhedernes takster rentefrit vil kunne skaffes dækning for  

 andre kommunale aktiviteter - eller omvendt over skatteudskrivningen vil  

 kunne skaffes rentefri finansiering af aktiviteter vedrørende  

 forsyningsvirksomhederne.
Der kan på denne måde blive tale om en over- eller  

 underfinansiering af forsyningsvirksomhederne, hvilket må anses som stridende  

 imod det omtalte hvile-i-sig-selv-princip.
Der bør derfor gennemføres en mere klar adskillelse mellem det  

 brugerfinansierede og det skattefinansierede område af kommunernes virksomhed  

 ved, at der fastsættes bestemmelser om forrentning af mellemværender mellem  

 kommunerne og forsyningsvirksomhederne.
Der henvises i øvrigt til  

 lovforslagets § 1, nr. 15, og § 2, nr. 5, samt bemærkningerne hertil.
 2. Lovforslagets økonomiske og administrative konsekvenser samt hørte  

 myndigheder mv.
Indførelse af bestemmelser om forrentning af mellemværender mellem  

 kommunerne og forsyningsvirksomhederne vil indebære merudgifter for de  

 kommuner, som har et negativt mellemværende med forsyningsvirksomhederne, og  

 som ikke i dag foretager forrentning - eller eventuelt kun lav forrentning -  

 heraf.
Omvendt vil de kommuner, som har udlæg for forsyningsvirksomheder, som  

 ikke forrentes eller kun lavt forrentes, få en merindtægt.
Det drejer sig  

 først og fremmest om merudgifter/merindtægter vedrørende spildevandsområdet.
 Lovforslaget forventes ikke i øvrigt at medføre væsentlige økonomiske  

 eller administrative konsekvenser for staten eller kommunerne.
 Lovforslaget har været forelagt Kommunernes Landsforening,  

 Amtsrådsforeningen i Danmark samt Københavns og Frederiksberg Kommuner.  

 Endvidere har forslaget været forelagt Boligministeriet, Finansministeriet  

 (Budgetdepartementet og Administrations- og Personaledepartementet),  

 Justitsministeriet, Miljøministeriet og Skatteministeriet.
Bemærkninger til lovforslagets enkelte bestemmelser Til § 1 Til nr. 1 Efter de gældende regler i § 15, stk. 1, er der alene adgang til at  

 indkalde stedfortræder for et medlem, der er forhindret i at deltage i et  

 enkelt møde, når der enten er tale om det konstituerende møde eller det møde,  

 hvor budgettet underkastes 2. behandling.
Indkaldelse sker på begæring af de  

 kandidater, der er valgt på den pågældende kandidatliste.
Med forslaget udvides denne ordning til også at gælde tilfælde, hvor et  

 medlem på grund af sin helbredstilstand er forhindret i at deltage i et møde  

 i kommunalbestyrelsen.
Herved opnås det, at der ikke vilkårligt sker en  

 forrykkelse af det politiske styrkeforhold i kommunalbestyrelsen som følge af  

 et medlems sygdom, jf. de almindelige bemærkninger, pkt. 1.2.
Til nr. 2 Det foreslås, at de forfaldsgrunde, der er nævnt i den gældende  

 bestemmelse i § 15, stk. 2, suppleres med »graviditet, barsel eller  

 adoption«.
Da den gældende bestemmelse omfatter et medlems  

 »helbredstilstand . . . . eller lignende«, betyder forslaget for  

 kvindelige medlemmer i det væsentlige kun, at disse forfaldsgrunde nu  

 udtrykkeligt angives i loven.
For mandlige medlemmer vil fravær på grund af  

 barnefødsel eller adoption derimod nu kunne begrunde  

 stedfortræderindkaldelse.
Til nr. 3 Ved lov nr. 729 af 2. december 1989 fik kommunalbestyrelsen mulighed for  

 selv at træffe beslutning om, hvorvidt kommunalbestyrelsens medlemmer skal  

 vederlægges med et fast vederlag og diæter (diætordning), eller om  

 medlemmerne skal vederlægges alene med faste vederlag (vederlagsordning).
 Efter bestemmelsen i styrelseslovens § 15 a skal en nyvalgt  

 kommunalbestyrelse vederlægges på samme måde som den hidtidige  

 kommunalbestyrelse, medmindre kommunalbestyrelsen på det konstituerende møde  

 eller senere i funktionsperioden træffer beslutning om ændret vederlæggelse.  

 Beslutning herom skal træffes forud for et regnskabsår og har virkning for  

 hele regnskabsåret.
 Efter de kommunale valg i 1989 gav lovens krav om, at den nyvalgte  

 kommunalbestyrelse for at opnå en ændret vederlæggelse skulle træffe  

 beslutning herom forud for regnskabsåret, imidlertid anledning til  

 vanskeligheder i kommunerne, idet den nyvalgte kommunalbestyrelse ikke havde  

 de fornødne forudsætninger for at træffe beslutning herom allerede på det  

 konstituerende møde.
 Det foreslås derfor, at en nyvalgt kommunalbestyrelse får mulighed for at  

 træffe beslutning om en ændret vederlæggelse på det konstituerende møde eller  

 i 1. kvartal af funktionsperioden med virkning for hele regnskabsåret.
 En beslutning om ændret vederlæggelse vil som hidtil være bindende for et  

 helt regnskabsår.
 I stk. 2 foreslås det udtrykkeligt fastsat, at  

 kommunalbestyrelsesmedlemmer modtager diæter m.v. for deltagelse i det  

 konstituerende møde, uanset om den afgående kommunalbestyrelses medlemmer har  

 modtaget diæter eller vederlag, og uanset om den nyvalgte kommunalbestyrelse  

 vælger diæt- eller vederlagsordning.
Til nr. 4, 7 og 9 Det foreslås, at bestemmelserne om pligten til at modtage ydelser samles i  

 en selvstændig bestemmelse, jf. den tilsvarende bestemmelse i § 16 a, stk. 7.  

 Samtidig foreslås det udtrykkeligt fastsat, at pligten også gælder for  

 ikke-kommunalbestyrelsesmedlemmer.
Til nr. 5, 6, 8 og 14 Efter de gældende regler har kommunalbestyrelsen kun mulighed for at  

 bestemme, at der for varetagelsen af de hverv, der er nævnt i § 16, stk. 3,  

 skal ydes enten diæter og erstatning for tabt arbejdsfortjeneste eller ingen  

 af ydelserne.
Med de foreslåede ændringer ophører denne sammenhæng mellem  

 udbetaling af diæter og erstatning for tabt arbejdsfortjeneste, således at  

 kommunalbestyrelsen også får mulighed for at bestemme, at der alene skal ydes  

 diæter eller alene erstatning for tabt arbejdsfortjeneste, jf. de almindelige  

 bemærkninger, pkt. 1.3.
Til nr. 10 Med den foreslåede affattelse præciseres, at erstatning for tabt  

 arbejdsfortjeneste indgår i beregningen af det gældende beløbsmaksimum.  

 Endvidere fastsættes det udtrykkeligt - i overensstemmelse med  

 Indenrigsministeriets hidtidige fortolkning af bestemmelsen - at den periode,  

 for hvilken beløbsmaksimum beregnes, er et regnskabsår.
Til nr. 11 og 12 Den foreslåede bemyndigelse til indenrigsministeren til at fastsætte  

 fristen for budgetvedtagelsen - der i den gældende lovs § 38, stk. 2, er  

 fastsat til den 1. oktober - agtes udnyttet til at udskyde fristen til en  

 senere dato.
Endvidere skabes der hjemmel til, at der også vil kunne  

 fastsættes en senere frist for udarbejdelsen af budgetforslaget, der i den  

 gældende lovs § 37, stk. 1, er fastsat til den 1. september.
De tekniske problemer, der er omtalt under de almindelige bemærkninger,  

 pkt. 1.4., indebærer, at det for tiden ikke er muligt at fastsætte en senere  

 frist for budgetvedtagelsen end 15. oktober.
En yderligere udskydelse af  

 fristen vil bero på den tekniske udvikling omkring procedurerne i forbindelse  

 med forskudsregistrering og udskrivning af skattekort.
Endvidere bemyndiges indenrigsministeren til at fastsætte forskellige  

 frister for 2. behandlingen af årsbudgettets poster.
Såfremt der ikke kan  

 gennemføres en generel udskydelse af fristen for budgetvedtagelsen ud over  

 den 15. oktober, skabes der hermed hjemmel til, at der kan fastsættes regler  

 om en udskydelse af fristen, f.eks. til den 1. december, for nærmere  

 specificerede dele af budgettet.
Som nævnt under de almindelige bemærkninger, pkt. 1.4., er der for to  

 kommuner godkendt frikommuneforsøg vedrørende udskydelse af dele af  

 budgetvedtagelsen (budgettets udgiftsside) til senest den 1. december, mens  

 fristen for vedtagelsen af de kommunale skatter (og øvrige indtægter) er  

 fastholdt til den 1. oktober.
Ved denne forskydning i budgetvedtagelsen opnås  

 der en større sikkerhed i den kommunale budgetlægning.
 Ved den foreslåede bemyndigelse til indenrigsministeren vil der således  

 kunne gennemføres en generel ordning i lighed med de godkendte  

 frikommuneforsøg.
Til nr. 13 I § 45, stk. 3, er det fastsat, at ingen kan deltage i afgørelsen af en  

 regnskabsbemærkning, som vedkommer den forvaltning, hvori han som medlem af  

 økonomiudvalget, et stående udvalg eller ifølge et særligt kommunalt hverv  

 direkte har deltaget.
Bestemmelsen, hvis rækkevidde i praksis har givet  

 anledning til tvivl, foreslås ophævet, idet bestemmelsen må anses for  

 overflødig, efter at der i forvaltningslovens kapitel 2 er blevet fastlagt  

 almindelige regler om inhabilitet.
Til nr. 15 Som anført under de almindelige bemærkninger, pkt. 1.5., vil der i henhold  

 til den foreslåede bemyndigelsesbestemmelse blive fastsat generelle regler  

 om, at der skal ske en forrentning af de i de kommunale regnskaber  

 registrerede mellemværender mellem kommunerne og de kommunale  

 forsyningsvirksomheder, medmindre andet er fastsat i lovgivningen vedrørende  

 de enkelte typer af forsyningsvirksomheder.
 De kommunale forsyningsvirksomheder omfatter i denne forbindelse navnlig  

 gasforsyning, el-forsyning, varmeforsyning, vandforsyning og spildevand.
Forrentningsprocenten agtes fastsat til et niveau svarende til  

 markedsrenten.
Det bemærkes i den forbindelse, at Nationalbankens diskonto er  

 under tilpasning til markedsrenteniveauet.
Til nr. 16 Som anført under de almindelige bemærkninger, pkt. 1.1., foreslås det, at  

 salg af kommunal ejendom som hovedregel kun skal kunne ske efter offentligt  

 udbud.
Kravet om offentligt udbud indebærer, at den kommunale ejendom skal  

 annonceres til salg i blade, der har almindelig udbredelse på stedet.
I  

 annoncen må angives en rimelig frist for indgivelse af tilbud.
Hvis der inden  

 fristens udløb er fremkommet samme tilbud fra flere tilbudsgivere, må der  

 normalt foretages lodtrækning mellem tilbudsgiverne.
Nærmere regler om  

 fremgangsmåden ved offenligt udbud vil kunne fastsættes af  

 indenrigsministeren i henhold til den i bestemmelsen foreslåede bemyndigelse.
 Kravet om offentligt udbud af en kommunal ejendom er ikke til hinder for,  

 at kommunen i overensstemmelse med planlovgivningen kan have fastsat en pligt  

 til en bestemt anvendelse af den udbudte ejendom, f.eks. til ungdomsboliger.
Bemyndigelsen til indenrigsministeren til at undtage visse salg fra  

 udbudspligten tænkes bl.a. udnyttet til at undtage salg mellem offentlige  

 myndigheder, salg af nedlagte tjeneste- og lejeboliger til den hidtidige  

 beboer samt salg af en beboelsesejendom til kommunalt ansatte, hvor det er af  

 særlig betydning, at ejendommen har en beliggenhed nær tjenestestedet.  

 Herudover vil der blive undtaget salg af mindre ubebyggede arealer i  

 forbindelse med skelforandringer samt salg af små parceller, der skal  

 sammenlægges med en anden ejendom.
Endvidere vil også visse mageskifter blive  

 undtaget fra kravet om offentligt udbud.
Til § 2 Til nr. 1 og 2 Der henvises til bemærkningerne til § 1, nr. 1 og 2.
Til nr. 3 og 4 Der henvises til bemærkningerne til § 1, nr. 11 og 12.
Til nr. 5 Der henvises til bemærkningerne til § 1, nr. 15.
Til nr. 6 Der henvises til bemærkningerne til § 1, nr. 16.
Til § 3 Forslaget er en konsekvens af forslaget til § 1, nr. 5, 6, 8 og 14, jf.  

 bemærkningerne hertil samt de almindelige bemærkninger, pkt. 1.3.
Efter reglerne i § 16, stk. 5, og § 24, stk. 3, i civilforsvarsloven kan  

 der ydes diæter og erstatning for tabt arbejdsfortjeneste efter § 16 i lov om  

 kommunernes styrelse til de medlemmer af civilforsvarskommissioner,  

 beredskabskommissioner og Storkøbenhavns Civilforsvarskommission, der er  

 udpeget af frivillige organisationer.
Med de foreslåede ændringer tillægges  

 der kommunalbestyrelsen mulighed for fortsat at bestemme, at der skal ydes  

 diæter og erstatning for tabt arbejdsfortjeneste.
Samtidig får  

 kommunalbestyrelsen mulighed for at bestemme, at der alene skal ydes diæter  

 eller alene erstatning for tabt arbejdsfortjeneste.
Til § 4 Forslaget er en konsekvens af forslaget til § 1, nr. 5, 6, 8 og 14, jf.  

 bemærkningerne hertil samt de almindelige bemærkninger, pkt. 1.3.
Efter bestemmelsen i § 36, stk. 3, i folkeoplysningsloven kan der ydes  

 diæter og erstatning for tabt arbejdsfortjeneste efter § 16 i lov om  

 kommunernes styrelse til medlemmerne af folkeoplysningsudvalget eller dets  

 underudvalg.
Med den foreslåede ændring tillægges der kommunalbestyrelsen  

 mulighed for at bestemme, at der alene skal ydes diæter eller alene  

 erstatning for tabt arbejdsfortjeneste, jf. i øvrigt bemærkningerne til § 3.
Til § 5 Forslaget er en konsekvens af forslaget til § 1, nr. 5, 6, 8 og 14, jf.  

 bemærkningerne hertil samt de almindelige bemærkninger, pkt. 1.3.
Efter bestemmelsen i § 39 d, stk. 3, i folkeskoleloven kan der ydes diæter  

 og erstatning for tabt arbejdsfortjeneste efter § 16 i lov om kommunernes  

 styrelse til forældrerepræsentanterne i skolebestyrelsen.
Med den foreslåede  

 ændring tillægges der kommunalbestyrelsen mulighed for at bestemme, at der  

 alene skal ydes diæter eller alene erstatning for tabt arbejdsfortjeneste,  

 jf. i øvrigt bemærkningerne til § 3.
Til § 6 Forslaget er en konsekvens af forslaget til § 1, nr. 5, 6, 8 og 14, jf.  

 bemærkningerne hertil samt de almindelige bemærkninger, pkt. 1.3.
Efter bestemmelsen i § 3, stk. 5, 2. pkt., i naturfredningsloven ydes der  

 diæter, erstatning for tabt arbejdsfortjeneste og befordringsgodtgørelse til  

 medlemmerne af fredningsnævnene.
Med den foreslåede ændring vil denne  

 retstilstand blive opretholdt.
Til § 7 Det foreslås, at ændringerne i den kommunale styrelseslovgivning og  

 konsekvensændringerne i civilforsvarsloven træder i kraft den 1. juli 1991.
Bilag I dette bilag er (med mindre skrift) indsat den gældende formulering af de bestemmelser der berøres af lovforslaget § 1 I lov om kommunernes styrelse, jf. lovbekendtgørelse nr. 31 af 22. januar  

 1990, som ændret ved § 1 i lov nr. 389 af 13. juni 1990, foretages følgende  

 ændringer:
 1. § 15, stk. 1, affattes således:
»Når et medlem på grund af sin helbredstilstand er forhindret i at  

 deltage i et møde i kommunalbestyrelsen, kan de medlemmer, der er valgt på  

 den pågældende kandidatliste, kræve stedfortræderen indkaldt til at deltage i  

 mødet.
Til det konstituerende møde, jf. § 6, eller 2. behandlingen af  

 forslaget til årsbudget, jf. § 38, stk. 2, kan stedfortræderen også kræves  

 indkaldt ved et medlems forfald af anden grund.«.
 § 15. Når et medlem er forhindret i at deltage i det konstituerede  

 møde, jf. § 6, eller i det møde, hvor forslaget til årsbudget og flerårige  

 budgetoverslag undergives 2. behandling, jf. § 38, stk. 2, kan de medlemmer,  

 der er valgt på den pågældende kandidatliste, kræve stedfortræderen indkaldt  

 til at deltage i henholdsvis det konstituerede møde og ved 2. behandlingen af  

 forslag til årsbudget og flerårige budgetoverslag.
 2. I § 15, stk. 2, indsættes efter  

 »helbredstilstand,»: »graviditet, barsel eller  

 adoption,».
 Stk. 2. Når kommunalbestyrelsens formand får meddelelse om eller  

 på anden måde får kendskab til, at et medlem vil være forhindret i at  

 varetage sine kommunale hverv i en forventet periode af mindst 1 måned på  

 grund af sin helbredstilstand, varetagelse af andet offentligt hverv,  

 forretninger eller lignende, indkalder formanden stedfortræderen til  

 førstkommende møde i kommunalbestyrelsen.
 3. § 15 a affattes således:
» § 15 a.
Kommunalbestyrelsens medlemmer skal vederlægges  

 enten efter reglerne i § 16 eller efter reglerne i § 16 a.
En nyvalgt  

 kommunalbestyrelse vederlægges efter samme regler som den hidtidige  

 kommunalbestyrelse, medmindre kommunalbestyrelsen på det konstituerende møde  

 eller i første kvartal af funktionsperioden træffer beslutning om ændret  

 vederlæggelse.
Endvidere kan kommunalbestyrelsen forud for et regnskabsår og  

 med virkning fra regnskabsårets begyndelse træffe beslutning om ændret  

 vederlæggelse.
 Stk. 2. For deltagelse i det konstituerende møde, jf. § 6, ydes  

 der diæter, erstatning for dokumenteret tabt arbejdsfortjeneste og  

 befordringsgodtgørelse m.v. efter reglerne i § 16.«.
§ 15 a.
Kommunalbestyrelsens medlemmer skal vederlægges enten  

 efter reglerne i § 16 eller efter reglerne i § 16 a.
En nyvalgt  

 kommunalbestyrelse vederlægges efter samme regler som den hidtidige  

 kommunalbestyrelse, medmindre kommunalbestyrelsen på det konstituerende møde  

 eller senere i funktionsperioden træffer beslutning om ændret vederlæggelse.  

 Kommunalbestyrelsens beslutning herom skal træffes forud for et regnskabsår  

 og er bindende for hele regnskabsåret.
 4. § 16, stk. 1, 2. pkt., ophæves.
§ 16. Der ydes et fast vederlag til kommunalbestyrelsens  

 medlemmer, bortset fra kommunalbestyrelsens formand og de i § 64, stk. 2,  

 nævne magistratsmedlemmer.
Ethvert medlem er forpligtet til at modtage  

 vederlaget.
Et medlem kan vælge i stedet at modtage erstatning for  

 dokumenteret tabt arbejdsfortjeneste, jf. stk. 6, dog således at valget  

 foretages med virkning for eet regnskabsår ad gangen.
De nærmere regler om  

 ydelse af vederlag og erstatning fastsættes af indenrigsministeren.
 5. I § 16, stk. 2, og stk. 3, 1. pkt., indsættes efter  

 »diæter«: »og erstatning for dokumenteret tabt  

 arbejdsfortjeneste, jf. stk. 6«.
 Stk. 2. For deltagelse i møder i kommunalbestyrelsen og i udvalg,  

 der er nedsat af kommunalbestyrelsen blandt dens medlemmer, ydes der  

 medlemmerne diæter.
Stk. 3. Der kan endvidere ydes diæter for andre kommunale hverv,  

 der udføres efter valg af kommunalbestyrelsen eller kommunens beboere, samt  

 for deltagelse i kurser m.v., der må anses af betydning for udøvelsen af  

 hvervet, herunder af hvervet som kommunalbestyrelsesmedlem.
Dersom udgifterne  

 til deltagelse i kurser m.v. afholdes af kommunen, ydes der dog altid diæter.
 6. I § 16, stk. 4, indsættes efter »diæter«:  

 »eller erstatning for tabt arbejdsfortjeneste«.
 Stk. 4. Er der tillagt nogen særligt honorar eller vederlag,  

 bortset fra ydelser efter stk. 1, for bestridelse af et kommunalt hverv, kan  

 der dog ikke ydes den pågældende diæter for møder m.v. i forbindelse med  

 hvervets varetagelse.
 7. § 16, stk. 5, sidste pkt., ophæves.
Stk. 5. Indenrigsministeren fastsætter størrelsen af diæterne.  

 Disse fastsættes til et bestemt beløb pr. dag, og således at der for dage,  

 hvor varetagelsen af hvervet beslaglægger mere end 4 timer, ydes det dobbelte  

 beløb.
Ved beregningen af den tid, varetagelsen af hvervet beslaglægger,  

 medtages også den tid, der er fornøden til rejse til og fra det sted, hvor  

 hvervet udføres, medmindre hele rejsen foregår inden for samme primærkommunes  

 grænser.
Ethvert medlem af kommunalbestyrelsen er forpligtet til at modtage  

 de diætbeløb, der tilkommer den pågældende efter foranstående regler.
 8. § 16, stk. 6, affattes således:
 » Stk. 6. Erstatning for tabt arbejdsfortjeneste efter stk. 2  

 og 3 kan pr. dag højst udgøre det tredobbelte af diætbeløbet for møder af  

 ikke over 4 timers varighed, jf. stk. 5. Erstatning ydes ikke til medlemmer,  

 der modtager vederlag i henhold til stk. 1.«.
 Stk. 6. Hvor et medlem dokumenterer mistet arbejdsfortjeneste,  

 ydes der ud over det i henhold til stk. 5 fastsatte diætbeløb erstatning  

 herfor, såfremt medlemmet ikke modtager vederlag i henhold til stk. 1.  

 Erstatningen kan pr. dag dog højst udgøre det tredobbelte af det diætbeløb,  

 der af indenrigsministeren er fastsat for møder af ikke over 4 timers  

 varighed.
 9. I § 16 indsættes efter stk. 7 som nyt stykke:
 »Stk. 8. Enhver er forpligtet til at modtage de ydelser, der  

 tilkommer den pågældende efter reglerne i stk. 1-7.«.
 Stk. 8 bliver herefter stk. 9.
 Stk. 7. Indenrigsministeren fastsætter regler om ydelse af  

 vederlag til formændene for de af kommunalbestyrelsen nedsatte udvalg samt  

 regler om ydelse af vederlag til et medlem, der fungerer som udvalgsformand  

 på grund af formandens sygdom, ferie eller fravær af anden årsag.
 Stk. 8. Kommunalbestyrelsen kan yde befordringsgodtgørelse samt  

 godtgørelse for fraværelse fra hjemstedet i forbindelse med varetagelsen af  

 kommunale hverv.
 10. § 34, stk. 6, affattes således:
 » Stk. 6. Modtager et medlem af kommunens kasse andre  

 vederlag, honorarer, diæter eller erstatning for tabt arbejdsfortjeneste, kan  

 disse beløb sammen med de i stk. 2-4 omhandlede vederlag ikke inden for et  

 regnskabsår overstige det vederlag, der tilkommer borgmesteren, jf. stk.  

 1.«.
 Stk. 6. Modtager et medlem andre vederlag, honorarer eller diæter  

 af kommunens kasse, kan disse sammen med de i stk. 2-4 omhandlede vederlag  

 ikke overstige det vederlag, der tilkommer borgmesteren, jf. stk. 1.
 11. § 37, stk. 1, affattes således:
 »Forslag til kommunens årsbudget for det kommende regnskabsår  

 udarbejdes af økonomiudvalget til kommunalbestyrelsen inden en af  

 indenrigsministeren fastsat frist.«.
 § 37. Inden den 1. september udarbejder økonomiudvalget til  

 kommunalbestyrelsen forslag til kommunens årsbudget for det kommende  

 regnskabsår.
 12. I § 38, stk. 2, 1. pkt., udgår: », som foretages  

 senest den 1. oktober,», og efter 1. pkt. indsættes:
 »Indenrigsministeren fastsætter fristen for 2. behandlingen og kan  

 herunder fastsætte forskellige frister for nærmere angivne poster på  

 årsbudgettet og de flerårige budgetoverslag.«.
Stk. 2. Ved 2. behandling, som foretages senest den 1. oktober,  

 undergives forslaget til årsbudget og flerårige budgetoverslag  

 kommunalbestyrelsens drøftelse og beslutning.
Indenrigsministeren fastsætter  

 nærmere regler om specifikationen af de poster på årsbudgettet, hvortil  

 kommunalbestyrelsen ved årsbudgettets endelige vedtagelse skal tage  

 bevillingsmæssig stilling.
 13. § 45, stk. 3, ophæves.
 Stk. 4 bliver herefter stk. 3.
 Stk. 3. Ingen kan deltage i afgørelsen af en regnskabsbemærkning,  

 som vedkommer den forvaltning, hvori han som medlem af økonomiudvalget, et  

 stående udvalg eller ifølge et særligt kommunalt hverv direkte har deltaget.
 14. I § 52 indsættes efter »diæter«:  

 »,erstatning for dokumenteret tabt arbejdsfortjeneste«.
 § 52. Tilsynsrådets medlemmer modtager diæter og  

 befordringsgodtgørelse m.v. efter reglerne i § 16.
 15. I § 55 indsættes som stk. 2:
 »Stk. 2. Indenrigsministeren kan fastsætte regler om forrentning af  

 mellemværender mellem kommuner og kommunale forsyningsvirksomheder.«.
 § 55. Indenrigsministeren kan fastsætte regler om kommunernes  

 låntagning og lignende dispositioner.
 16. Som ny § 68 indsættes:
» § 68. Salg af kommunens faste ejendomme må ikke ske uden  

 forudgået offentligt udbud.
Indenrigsministeren kan fastsætte regler om  

 fremgangsmåden ved offentligt udbud samt regler om, at visse salg kan ske  

 uden offentligt udbud.«.
§ 2 I lov om Københavns kommunes styrelse, jf. lovbekendtgørelse nr. 538 af  

 3. august 1989, som ændret ved § 2 i lov nr. 729 af 2. december 1989 og § 2 i  

 lov nr. 389 af 13. juni 1990, foretages følgende ændringer:
 1. § 15, stk. 1, affattes således:
»Når et medlem på grund af sin helbredstilstand er forhindret i at  

 deltage i et møde i borgerrepræsentationen,kan de medlemmer, der er valgt på  

 den pågældende kandidatliste, kræve stedfortræderen indkaldt til at deltage i  

 mødet.
Til det konstituerende møde, jf. § 6, eller 2. behandlingen af  

 forslaget til årsbudget, jf. § 38, stk. 2, kan stedfortræderen også kræves  

 indkaldt ved et medlems forfald af anden grund.«.
 § 15. Når et medlem af borgerrepræsentationen er forhindret i at deltage i  

 det konstituerende møde, jf. § 4, eller i det møde, hvor forslaget til  

 årsbudget og flerårige budgetoverslag undergives 2. behandling, jf. § 39,  

 stk. 2, kan de medlemmer, der er valgt på den pågældende kandidatliste, kræve  

 stedfortræderen indkaldt til at deltage i henholdsvis det konstituerende møde  

 og ved 2. behandling af forslag til årsbudget og flerårige budgetoverslag.
 2. I § 15, stk. 2, indsættes efter  

 »helbredstilstand,»: »graviditet, barsel eller  

 adoption,».
 Stk. 2. Når borgerrepræsentationens formand får meddelelse om  

 eller på anden måde får kendskab til, at et medlem vil være forhindret i at  

 varetage sine kommunale hverv i en forventet periode af minst 1 måned på  

 grund af sin helbredstilstand, varetagelse af andet offentligt hverv,  

 forretninger eller lignende, indkalder borgerrepræsentationens formand  

 stedfortræderen til førstkommende møde i borgerrepræsentationen.
 3. § 38, stk. 1, affattes således:
 »Forslag til kommunens årsbudget for det kommende regnskabsår  

 udarbejdes af magistraten til borgerrepræsentationen inden en af  

 indenrigsministeren fastsat frist.«.
 § 38. Inden den 1. september udarbejder magistraten til  

 borgerrepræsentationen forslag til kommunens årsbudget for det kommende  

 regnskabsår.
 4. I § 39, stk. 2, 1. pkt., udgår: », som foretages  

 senest den 1. oktober,», og efter 1. pkt. indsættes:
 »Indenrigsministeren fastsætter fristen for 2. behandlingen og kan  

 herunder fastsætte forskellige frister for nærmere angivne poster på  

 årsbudgettet og de flerårige budgetoverslag.«.
Stk. 2. Ved 2. behandling, som foretages senest den 1. oktober,  

 undergives forslaget til årsbudget og flerårige budgetoverslag  

 borgerrepræsentationens drøftelse og beslutning.
Indenrigsministeren kan  

 fastsætte nærmere regler om specifikation af de poster på årsbudgettet,  

 hvortil borgerrepræsentationen ved årsbudgettets endelige vedtagelse skal  

 tage bevillingsmæssig stilling.
 5. I § 47 indsættes efter stk. 1 som nyt stykke:
 » Stk. 2. Indenrigsministeren kan fastsætte regler om  

 forrentning af mellemværender mellem kommunen og kommunale  

 forsyningsvirksomheder.«.
 Stk. 2 bliver herefter stk. 3.
 § 47. Indenrigsministeren kan fastsætte regler om kommunens  

 låntagning og lignende dispositioner.
 6. Efter § 51 indsættes:
» § 51 a.
Salg af kommunens faste ejendomme må ikke ske uden  

 forudgået offentligt udbud.
Indenrigsministeren kan fastsætte regler om  

 fremgangsmåden ved offentligt udbud samt regler om, at visse salg kan ske  

 uden offentligt udbud.«.
§ 3 I civilforsvarsloven, jf. lovbekendtgørelse nr. 517 af 28. juli 1987,  

 indsættes i § 16, stk. 5, og § 24, stk. 3, efter »diæter«:  

 »,erstatning for dokumenteret tabt arbejdsfortjeneste og  

 befordringsgodtgørelse m.v.«.
§ 16. - - - Stk. 5. For deltagelse i civilforsvarskommissionens og  

 beredskabskommissionens møder kan der ydes de medlemmer, som vælges af de i  

 stk. 3 nævnte organisationer, diæter efter § 16 i lov om kommunernes  

 styrelse.
§ 24. - - - Stk. 3. Den i stk. 2 nævnte kommission kan bestemme, at der for  

 deltagelse i kommissionens møder ydes de medlemmer, som vælges af de i § 16,  

 stk. 3, nævnte frivillige organisationer, diæter efter § 16 i lov om  

 kommunernes styrelse.
§ 4 I lov nr. 410 af 13. juni 1990 om støtte til folkeoplysning ændres i §  

 36, stk. 3, »og befordringsgodtgørelse« til: »,erstatning for  

 dokumenteret tabt arbejdsfortjeneste og befordringsgodtgørelse m.v.«.
 Stk. 3. For deltagelse i møder i folkeoplysningsudvalget eller  

 dets underudvalg kan der ydes medlemmerne diæter og befordringsgodtgørelse i  

 overensstemmelse med reglerne i lov om kommunernes styrelse.
§ 5 I lov om folkeskolen, jf. lovbekendtgørelse nr. 524 af 10. juli 1990,  

 ændres i § 39 d, stk. 3, »og befordringsgodtgørelse« til:  

 »,erstatning for dokumenteret tabt arbejdsfortjeneste og  

 befordringsgodtgørelse m.v.«.
 Stk. 3. Kommunalbestyrelsen kan yde forældrerepræsentanterne  

 diæter og befordringsgodtgørelse efter reglerne i lov om kommunernes  

 styrelse.
§ 6 I lov om naturfredning, jf. lovbekendtgørelse nr. 530 af 10. oktober  

 1984, som ændret ved lov nr. 355 af 13. maj 1987, lov nr. 108 af 5. marts  

 1988 og lov nr. 192 af 29. marts 1989, ændres i § 3, stk. 5, 2. pkt.,  

 »og befordringsgodtgørelse« til: »,erstatning for dokumenteret  

 tabt arbejdsfortjeneste og befordringsgodtgørelse m.v. efter reglerne i lov  

 om kommunernes styrelse«.
Stk. 5. Alle udgifter vedrørende fredningsnævnene afholdes af  

 vedkommende amtsråd, i Københavns og Frederiksberg Kommuner dog af  

 kommunalbestyrelsen.
For deltagelse i fredningsnævnenes møder ydes der  

 medlemmerne diæter og befordringsgodtgørelse.
Ligger det sted, som sagen  

 angår, i flere amtskommuner, træffer fredningsnævnet bestemmelse om  

 udgiftsfordelingen.
Efter 2. behandling den 28. maj 1991 § 1 I lov om kommunernes styrelse, jf. lovbekendtgørelse nr. 31 af 22. januar  

 1990, som ændret ved § 1 i lov nr. 389 af 13. juni 1990, foretages følgende  

 ændringer:
 1. § 15, stk. 1, affattes således:
»Når et medlem på grund af sin helbredstilstand er forhindret i at  

 deltage i et møde i kommunalbestyrelsen, kan de medlemmer, der er valgt på  

 den pågældende kandidatliste, kræve stedfortræderen indkaldt til at deltage i  

 mødet.
Til det konstituerende møde, jf. § 6, eller 2. behandling af forslaget  

 til årsbudget, jf. § 38, stk. 2, kan stedfortræderen også kræves indkaldt ved  

 et medlems forfald af anden grund.
Er der ikke et på den pågældende  

 kandidatliste valgt medlem, som er i stand til at kræve stedfortræderen  

 indkaldt, kan stedfortræderen selv kræve sig indkaldt.« 2. I § 15, stk. 2, indsættes efter  

 »helbredstilstand,»: »graviditet, barsel eller  

 adoption,».
 3. § 15 a affattes således:
» § 15 a.
Kommunalbestyrelsens medlemmer skal vederlægges  

 enten efter reglerne i § 16 eller efter reglerne i § 16 a.
En nyvalgt  

 kommunalbestyrelse vederlægges efter samme regler som den hidtidige  

 kommunalbestyrelse, medmindre kommunalbestyrelsen på det konstituerende møde  

 eller i første kvartal af funktionsperioden træffer beslutning om ændret  

 vederlæggelse.
Endvidere kan kommunalbestyrelsen forud for et regnskabsår og  

 med virkning fra regnskabsårets begyndelse træffe beslutning om ændret  

 vederlæggelse.
Stk. 2. For deltagelse i det konstituerende møde, jf. § 6, ydes  

 der diæter, erstatning for dokumenteret tabt arbejdsfortjeneste og  

 befordringsgodtgørelse m.v. efter reglerne i § 16.« 4. § 16, stk. 1, 2. pkt., ophæves.
 5. I § 16, stk. 2, og stk. 3, 1. pkt., indsættes  

 efter »diæter«: »og erstatning for dokumenteret tabt  

 arbejdsfortjeneste, jf. stk. 6«.
 6. § 16, stk. 3, sidste pkt., ophæves.
 7. I § 16, stk. 4, indsættes efter »diæter«:  

 »eller erstatning for tabt arbejdsfortjeneste«.
 8. § 16, stk. 5, sidste pkt., ophæves.
 9. § 16, stk. 6, affattes således:
» Stk. 6. Erstatning for tabt arbejdsfortjeneste efter stk. 2  

 og 3 kan pr. dag højst udgøre det tredobbelte af diætbeløbet for møder af  

 ikke over 4 timers varighed, jf. stk. 5. Erstatning ydes ikke til medlemmer,  

 der modtager vederlag i henhold til stk. 1.« 10. I § 16 indsættes efter stk. 7 som nyt stykke:
»Stk. 8. Enhver er forpligtet til at modtage de ydelser, der  

 tilkommer den pågældende efter reglerne i stk. 1-7.« Stk. 8 bliver herefter stk. 9.
 11. § 34, stk. 6, affattes således:
» Stk. 6. Modtager et medlem af kommunens kasse andre  

 vederlag, honorarer, diæter eller erstatning for tabt arbejdsfortjeneste, kan  

 disse beløb sammen med de i stk. 2-4 omhandlede vederlag ikke inden for et  

 regnskabsår overstige det vederlag, der tilkommer borgmesteren, jf. stk.  

 1.« 12. § 37, stk. 1, affattes således:
»Forslag til kommunens årsbudget for det kommende regnskabsår  

 udarbejdes af økonomiudvalget til kommunalbestyrelsen inden en af  

 indenrigsministeren fastsat frist.« 13. I § 38, stk. 2, 1. pkt., udgår », som foretages  

 senest den 1. oktober,», og efter 1. pkt. indsættes:
»Indenrigsministeren fastsætter fristen for 2. behandling og kan  

 herunder fastsætte forskellige frister for nærmere angivne poster på  

 årsbudgettet og de flerårige budgetoverslag.« 14. § 45, stk. 3, ophæves.
 Stk. 4 bliver herefter stk. 3.
 15. I § 52 indsættes efter »diæter«:  

 »,erstatning for dokumenteret tabt arbejdsfortjeneste«.
 16. I § 55 indsættes som stk. 2:
»Stk. 2. Indenrigsministeren kan fastsætte regler om mellemværender  

 mellem kommuner og kommunale forsyningsvirksomheder.« 17. Som ny § 68 indsættes:
» § 68. Salg af kommunens faste ejendomme må ikke ske uden  

 forudgående offentligt udbud.
Indenrigsministeren kan fastsætte regler om  

 fremgangsmåden ved offentligt udbud samt regler om, at visse salg kan ske  

 uden offentligt udbud.
Stk. 2. Undtaget fra denne regel er salg til bygherrer, der  

 meddeles tilsagn om offentlig støtte i henhold til lov om boligbyggeri.« § 2 I lov om Københavns Kommunes styrelse, jf. lovbekendtgørelse nr. 538 af  

 3. august 1989, som ændret ved § 2 i lov nr. 729 af 2. december 1989 og § 2 i  

 lov nr. 389 af 13. juni 1990, foretages følgende ændringer:
 1. § 15, stk. 1, affattes således:
»Når et medlem på grund af sin helbredstilstand er forhindret i at  

 deltage i et møde i borgerrepræsentationen, kan de medlemmer, der er valgt på  

 den pågældende kandidatliste, kræve stedfortræderen indkaldt til at deltage i  

 mødet.
Til det konstituerende møde, jf. § 4, eller 2. behandling af forslaget  

 til årsbudget, jf. § 39, stk. 2, kan stedfortræderen også kræves indkaldt ved  

 et medlems forfald af anden grund.
Er der ikke et på den pågældende  

 kandidatliste valgt medlem, som er i stand til at kræve stedfortræderen  

 indkaldt, kan stedfortræderen selv kræve sig indkaldt.« 2. I § 15, stk. 2, indsættes efter  

 »helbredstilstand,»: »graviditet, barsel eller  

 adoption,».
 3. § 38, stk. 1, affattes således:
»Forslag til kommunens årsbudget for det kommende regnskabsår  

 udarbejdes af magistraten til borgerrepræsentationen inden en af  

 indenrigsministeren fastsat frist.« 4. I § 39, stk. 2, 1. pkt., udgår », som foretages  

 senest den 1. oktober,», og efter 1. pkt. indsættes:
 »Indenrigsministeren fastsætter fristen for 2. behandling og kan  

 herunder fastsætte forskellige frister for nærmere angivne poster på  

 årsbudgettet og de flerårige budgetoverslag.«.
 5. I § 47 indsættes efter stk. 1 som nyt stykke:
» Stk. 2. Indenrigsministeren kan fastsætte regler om  

 mellemværender mellem kommunen og kommunale forsyningsvirksomheder.« Stk. 2 bliver herefter stk. 3.
 6. Efter § 51 indsættes:
» § 51 a.
Salg af kommunens faste ejendomme må ikke ske uden  

 forudgående offentligt udbud.
Indenrigsministeren kan fastsætte regler om  

 fremgangsmåden ved offentligt udbud samt regler om, at visse salg kan ske  

 uden offentligt udbud.« Stk. 2. Undtaget fra denne regel er salg til bygherrer, der  

 meddeles tilsagn om offentlig støtte i henhold til lov om boligbyggeri.' § 3 I civilforsvarsloven, jf. lovbekendtgørelse nr. 517 af 28. juli 1987,  

 indsættes i § 16, stk. 5, og § 24, stk. 3, efter  

 »diæter«: », erstatning for dokumenteret tabt  

 arbejdsfortjeneste og befordringsgodtgørelse m.v.« § 4 I lov nr. 410 af 13. juni 1990 om støtte til folkeoplysning ændres i §  

 36, stk. 3, »og befordringsgodtgørelse« til: »,erstatning  

 for dokumenteret tabt arbejdsfortjeneste og befordringsgodtgørelse m.v.« § 5 I lov om folkeskolen, jf. lovbekendtgørelse nr. 524 af 10. juli 1990,  

 ændres i § 39 d, stk. 3, »og befordringsgodtgørelse« til:  

 », erstatning for dokumenteret tabt arbejdsfortjeneste og  

 befordringsgodtgørelse m.v.« § 6 I lov om naturfredning, jf. lovbekendtgørelse nr. 530 af 10. oktober  

 1984, som ændret ved lov nr. 355 af 13. maj 1987, lov nr. 108 af 5. marts  

 1988, lov nr. 192 af 29. marts 1989 og lov nr. 138 af 7. marts 1990, ændres i  

§ 3, stk. 5, 2. pkt., »og befordringsgodtgørelse« til:  

 », erstatning for dokumenteret tabt arbejdsfortjeneste og  

 befordringsgodtgørelse m.v. efter reglerne i lov om kommunernes  

 styrelse«.
§ 7 Loven træder i kraft den 1. juli 1991.
