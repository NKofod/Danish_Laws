Nr LSF 130 Forslag til Lov om ændring af kildeskatteloven og lov om særlig  

 indkomstskat m.v. (Ændret afregning af indkomstskat mellem staten, kommunerne  

 og amtskommunerne) Fremsat af indenrigsministeren (Thor Pedersen) den 27. november 1991 Vedtaget ved tredjebehandling den 25. februar 1992 Lov nr. 182 af 23/03/1992 § 1 I lov om opkrævning af indkomst- og formueskat for personer m.v.  

 (kildeskat), jf. lovbekendtgørelse nr. 595 af 15. august 1991, som ændret ved  

 lov nr. 896 af 21. december 1991, foretages følgende ændringer:
 1. § 64, stk. 3-6, ophæves, og i stedet indsættes:
»Stk. 3. Udgør de kommunale indkomstskatter og kirkelige  

 afgifter, der opgøres ved beregningen af slutskat for et kalenderår, et  

 større beløb end summen af de månedlige beløb, der efter stk. 2 er udbetalt  

 til kommunen i det pågældende kalenderår, udbetaler statskassen  

 forskelsbeløbet til kommunen i året 2 år efter dette kalenderår.  

 Forskelsbeløbet opgøres på grundlag af de oplysninger, der foreligger pr. 1.  

 maj i året 2 år efter kalenderåret.
Overstiger forskelsbeløbet 3 pct. af  

 summen af de månedlige beløb, der efter stk. 2 er udbetalt til kommunen for  

 det pågældende kalenderår, forhøjes det med et rentetillæg, der beregnes af  

 den overskydende del af forskelsbeløbet med en procent, der svarer til 2  

 gange Nationalbankens diskonto den 1. juli året forud for kalenderåret.  

 Forskelsbeløbet inklusive eventuelt rentetillæg udbetales med en tredjedel  

 hver den 1. i månederne oktober, november og december.
Stk. 4. Udgør de kommunale indkomstskatter og kirkelige afgifter  

 et mindre beløb end summen af de udbetalte månedlige beløb, modregnes  

 forskelsbeløbet over for kommunen i året 2 år efter det pågældende  

 kalenderår.
Forskelsbeløbet opgøres på grundlag af de oplysninger, der  

 foreligger pr. 1. maj i året 2 år efter kalenderåret.
Overstiger  

 forskelsbeløbet 3 pct. af de udbetalte månedlige beløb, forhøjes det med et  

 tillæg, der beregnes af den overskydende del af forskelsbeløbet med en  

 procent, der svarer til 2 gange Nationalbankens diskonto den 1. juli i året  

 forud for det pågældende kalenderår tillagt 8 pct.
Forskelsbeløbet inklusive  

 eventuelt tillæg modregnes med en tredjedel i hvert af de beløb, der  

 tilkommer kommunen for månederne oktober, november og december.
En kommune  

 kan nedsætte det udbetalte forskudsbeløb vedrørende kommunal indkomstskat og  

 kirkelige afgifter ved senest den 1. december i det pågældende kalenderår til  

 statskassen at indbetale et beløb, der fragår ved beregning af  

 forskelsbeløbet efter 1. pkt.
Stk. 5. På grundlag af en opgørelse foretaget hvert år pr. 1. maj  

 sker der endvidere afregning af de kommunale indkomstskatter og kirkelige  

 afgifter, der som følge af ændringer i skatteansættelserne, bevillingsmæssig  

 eftergivelse, uerholdelighed eller af andre grunde er ført i tilgang eller  

 til afgang siden 1. maj året før.
De nævnte skattebeløb afregnes med et  

 tillæg af 6 pct. for hvert år, der er forløbet efter den 1. maj i det år,  

 hvori slutskatten beregnes.
Skattebeløbene inklusive tillæg afregnes med en  

 tredjedel hver den 1. i månederne oktober, november og december.
Medfører  

 afgangsførelsen ved bevillingsmæssig eftergivelse eller uerholdelighed af  

 skattebeløb for år, hvortil der er overført restskat m.v. efter § 61, stk. 3,  

 at der foreligger udækkede beløb af en sådan restskat m.v., bærer den eller  

 de kommuner, der er berettiget til kommunal indkomstskat for det år, hvortil  

 restskatten m.v. er overført, en forholdsmæssig anpart af tabet.
Stk. 6. Kommunale indkomstskatter og kirkelige afgifter, der endnu  

 ikke er inddrevet den 1. maj i det tredje år efter det indkomstår, skatterne  

 vedrører, afregnes i dette år.
Beløbene modregnes med en tredjedel i hvert af  

 de beløb, der tilkommer kommunen for månederne oktober, november og december  

 i dette år.
Reglerne i 1. pkt. finder ikke anvendelse, når der inden den 1.  

 maj efter reglerne i §§ 73 B og C er bevilget henstand på grund af  

 skyldnerens økonomiske forhold eller der efter § 73 E er bevilget henstand i  

 forbindelse med klage over skatteansættelser, eller når de kommunale  

 inddrivelsesmyndigheder har bevilget henstand af længere varighed.
Endvidere  

 finder 1. pkt. ikke anvendelse, hvis skyldnerens bo inden den 1. maj er taget  

 under konkursbehandling, eller hvis boet efter skyldneren er taget under  

 offentligt skifte.
Reglerne i 3. og 4. pkt. finder kun anvendelse, i det  

 omfang skyldnerens restance for indkomståret overstiger et grundbeløb på  

 22.000 kr.
Grundbeløbet reguleres efter personskattelovens § 20. Kommunale  

 indkomstskatter og kirkelige afgifter omfattet af 3. og 4. pkt. opgøres pr.  

 førstkommende 1. maj, efter at den bevilgede henstand er  

 udløbet/bobehandlingen er afsluttet, og afregnes med en tredjedel hver den 1.  

 i månederne oktober, november og december.
Told- og Skattestyrelsen kan for  

 enkeltstående restancer aftale med en kommune, at der ikke skal ske afregning  

 efter reglerne i 1. pkt.
Sådanne aftaler kan indgås, hvor det beløb, der  

 skyldes, er meget betydeligt, en afregning af beløbet efter 1. pkt. vil have  

 væsentlig betydning for den berørte kommunes likviditet og økonomi i øvrigt,  

 beløbet på grund af særlige omstændigheder ikke kan inddrives for nærværende,  

 samt at der er udsigt til, at beløbet på længere sigt kan inddrives.
Det skal  

 i aftalen fastsættes, hvor længe den løber, og det omhandlede beløb skal  

 indgå i opgørelsen pr. førstkommende 1. maj efter det således aftalte  

 udløbstidspunkt og afregnes med en tredjedel hver den 1. i månederne oktober,  

 november og december.
Stk. 7. Kommunens andel af indkomstskatten af dødsboer afregnes af  

 staten den 1. december i året efter det pågældende indkomstår.
Den 1.  

 december hvert år sker der endvidere afregning af kommunernes andele af de  

 beløb af indkomstskatten af dødsboer, der som følge af ændringer i  

 skatteansættelser er ført i tilgang eller til afgang siden forrige  

 afregning.« Stk. 7-9 bliver herefter stk. 8-10.
 2. I § 64, stk. 9, der bliver stk. 10, ændres »stk.  

 1-5« til: »stk. 1-6« og »stk. 7-8« til: »stk. 8  

 og 9«.
 3. I § 64 A, stk. 1 og 2, ændres »§ 64, stk. 4,  

 jf. stk. 8« til: »§ 64, stk. 4, jf. stk. 10«.
 4. Efter § 64 A indsættes i afsnit V:
» § 64 B.
I 1994 sker der afregning af beløb, der er beregnet  

 på grundlag af forskellen mellem kommunernes og amtskommunernes forventede og  

 faktiske samlede udskrivningsgrundlag i 1992.
 Stk. 2. Beløbene beregnes som det kommunale henholdsvis  

 amtskommunale indkomstskatteprovenu af forskellen mellem kommunernes og  

 amtskommunernes samlede udskrivningsgrundlag for 1992 opgjort pr. maj 1994 og  

 det i juni 1991 skønnede udskrivningsgrundlag for 1992. Ved beregningen af  

 skatteprovenuet anvendes henholdsvis den gennemsnitlige kommunale og  

 amtskommunale udskrivningsprocent for 1991. Hvis det samlede, faktiske  

 udskrivningsgrundlag for 1992 er mindre end det skønnede, udbetales de  

 fremkomne beløb af statskassen til kommunerne og amtskommunerne med en  

 tredjedel hver den 1. i månederne oktober, november og december 1994. Hvis  

 det samlede, faktiske udskrivningsgrundlag er højere end det skønnede,  

 modregnes de fremkomne beløb med en tredjedel i hvert af de beløb, der efter  

 § 64, stk. 2, jf. stk. 10, tilkommer kommunerne og amtskommunerne for  

 månederne oktober, november og december 1994. De beregnede beløb fordeles  

 mellem kommunerne og amtskommunerne i forhold til deres andel af det samlede,  

 faktiske udskrivningsgrundlag for 1992 opgjort pr. maj 1994.
Stk. 3. Indenrigsministeren fastsætter nærmere regler om  

 grundlaget for beregningen og fordelingen af beløb efter stk. 2, herunder om  

 hvorledes Københavns og Frederiksberg Kommuner indgår i beregningen og  

 fordelingen.« § 2 I lov om særlig indkomstskat m.v., jf. lovbekendtgørelse nr. 674 af 3.  

 oktober 1990, som ændret senest ved § 2 i lov nr. 391 af 6. juni 1991,  

 affattes § 11, stk. 1, 2. pkt., således:
»Kommunernes andel afregnes af staten den 1. december i det år, hvori  

 skatten pålignes.« § 3 Stk. 1. Kildeskattelovens § 64, stk. 3, som affattet ved § 1, nr.  

 1, har virkning for forskelsbeløb, der vedrører kalenderåret 1992 og senere  

 kalenderår.
 Stk. 2. Hvis det i juni 1991 skønnede udskrivningsgrundlag for  

 1992 viser sig at overstige udskrivningsgrundlaget for 1992 opgjort pr. maj  

 1994, beregnes eventuelt rentetillæg efter kildeskattelovens § 64, stk. 3,  

 der vedrører kalenderåret 1992, af den del af forskelsbeløbet, der overstiger  

 følgende procent af de månedlige beløb, der efter kildeskattelovens § 64,  

 stk. 2, er udbetalt til kommunen for kalenderåret 1992: 3 pct. med fradrag af  

 den procent, hvormed det i juni 1991 skønnede udskrivningsgrundlag måtte  

 overstige det pr. maj 1994 opgjorte udskrivningsgrundlag, jf. lovens § 1, nr.  

 4.
 Stk. 3. Kildeskattelovens § 64, stk. 4, som affattet ved § 1, nr.  

 1, har virkning for forskelsbeløb, der vedrører kalenderåret 1991 og senere  

 kalenderår.
 Stk. 4. Hvis det i juni 1991 skønnede udskrivningsgrundlag for  

 1992 viser sig at overstige udskrivningsgrundlaget for 1992 opgjort pr. maj  

 1994, beregnes eventuelt rentetillæg efter kildeskattelovens § 64, stk. 4,  

 til forskelsbeløb, der vedrører kalenderåret 1992, af den del af  

 forskelsbeløbet, der overstiger følgende procent af summen af de månedlige  

 beløb, der efter kildeskattelovens § 64, stk. 2, er udbetalt til kommunen for  

 kalenderåret 1992: 3 pct. med tillæg af den procent, hvormed det i juni 1991  

 skønnede udskrivningsgrundlag måtte overstige det pr. maj 1994 opgjorte  

 udskrivningsgrundlag, jf. lovens § 1, nr. 4.
Stk. 5. Kildeskattelovens § 64, stk. 5, som affattet ved § 1, nr.  

 1, har første gang virkning for opgørelsen pr. 1. maj 1993 og har virkning  

 for de beløb, der er ført i tilgang eller afgang siden sidste afregning efter  

 de tidligere regler.
Skattebeløbene opgjort pr. 1. maj 1993 afregnes med et  

 tillæg af 3 pct., således at beløbene inklusive tillæg afregnes med en  

 tredjedel i hver af månederne oktober, november og december 1993.
 Stk. 6. Kildeskattelovens § 64, stk. 6, som affattet ved § 1, nr.  

 1, har første gang virkning for opgørelsen pr. 1. maj 1995 for indkomståret  

 1992 og følgende indkomstår.
 Stk. 7. Kildeskattelovens § 64, stk. 7, som affattet ved § 1, nr.  

 1, har første gang virkning for afregningen pr. 1. december 1993.
 Stk. 8. § 2 har første gang virkning for afregningen pr. 1.  

 december 1993.
Oprindeligt fremsat forslag § 1 I lov om opkrævning af indkomst- og formueskat for personer m.v.  

 (kildeskat), jf. lovbekendtgørelse nr. 595 af 15. august 1991, foretages  

 følgende ændringer:
 1. § 64, stk. 3-6, ophæves, og i stedet indsættes:
»Stk. 3. Udgør de kommunale indkomstskatter og kirkelige  

 afgifter, der opgøres ved beregningen af slutskat for et kalenderår, et  

 større beløb end summen af de månedlige beløb, der efter stk. 2 er udbetalt  

 til kommunen i det pågældende kalenderår, udbetaler statskassen  

 forskelsbeløbet til kommunen i året 2 år efter dette kalenderår.  

 Forskelsbeløbet opgøres på grundlag af de oplysninger, der foreligger pr. 1.  

 maj i året 2 år efter kalenderåret.
Overstiger forskelsbeløbet 3 pct. af  

 summen af de månedlige beløb, der efter stk. 2 er udbetalt til kommunen for  

 det pågældende kalenderår, forhøjes det med et rentetillæg, der beregnes af  

 den overskydende del af forskelsbeløbet med en procent, der svarer til 2  

 gange Nationalbankens diskonto den 1. juli året forud for kalenderåret.  

 Forskelsbeløbet inklusive eventuelt rentetillæg udbetales med en tredjedel  

 hver den 1. i månederne oktober, november og december.
Stk. 4. Udgør de kommunale indkomstskatter og kirkelige afgifter  

 et mindre beløb end summen af de udbetalte månedlige beløb, modregnes  

 forskelsbeløbet over for kommunen i året 2 år efter det pågældende  

 kalenderår.
Forskelsbeløbet opgøres på grundlag af de oplysninger, der  

 foreligger pr. 1. maj i året 2 år efter kalenderåret.
Overstiger  

 forskelsbeløbet 3 pct. af de udbetalte månedlige beløb, forhøjes det med et  

 tillæg, der beregnes af den overskydende del af forskelsbeløbet med en  

 procent, der svarer til 2 gange Nationalbankens diskonto den 1. juli i året  

 forud for det pågældende kalenderår tillagt 8 pct.
Forskelsbeløbet inklusive  

 eventuelt tillæg modregnes med en tredjedel i hvert af de beløb, der  

 tilkommer kommunen for månederne oktober, november og december.
En kommune  

 kan nedsætte det udbetalte forskudsbeløb vedrørende kommunal indkomstskat og  

 kirkelige afgifter ved senest den 1. december i det pågældende kalenderår til  

 statskassen at indbetale et beløb, der fragår ved beregning af  

 forskelsbeløbet efter 1. pkt.
Stk. 5. På grundlag af en opgørelse foretaget hvert år pr. 1. maj  

 sker der endvidere afregning af de kommunale indkomstskatter og kirkelige  

 afgifter, der som følge af ændringer i skatteansættelserne, bevillingsmæssig  

 eftergivelse, uerholdelighed eller af andre grunde er ført i tilgang eller  

 til afgang siden 1. maj året før.
De nævnte skattebeløb afregnes med et  

 tillæg af 6 pct. for hvert år, der er forløbet efter den 1. maj i det år,  

 hvori slutskatten beregnes.
Skattebeløbene inklusive tillæg afregnes med en  

 tredjedel hver den 1. i månederne oktober, november og december.
Medfører  

 afgangsførelsen ved bevillingsmæssig eftergivelse eller uerholdelighed af  

 skattebeløb for år, hvortil der er overført restskat m.v. efter § 61, stk. 3,  

 at der foreligger udækkede beløb af en sådan restskat m.v., bærer den eller  

 de kommuner, der er berettiget til kommunal indkomstskat for det år, hvortil  

 restskatten m.v. er overført, en forholdsmæssig anpart af tabet.
Stk. 6. Kommunale indkomstskatter og kirkelige afgifter, der endnu  

 ikke er inddrevet den 1. maj i det tredje år efter det indkomstår, skatterne  

 vedrører, afregnes i dette år.
Beløbene modregnes med en trediedel i hvert af  

 de beløb, der tilkommer kommunen for månederne oktober, november og december  

 i dette år.
Reglerne i 1. pkt. finder ikke anvendelse, når der inden den 1.  

 maj efter reglerne i §§ 73 B og C er bevilget henstand på grund af  

 skyldnerens økonomiske forhold, eller der efter § 73 E er bevilget henstand i  

 forbindelse med klage over skatteansættelser, eller når de kommunale  

 inddrivelsesmyndigheder har bevilget henstand af længere varighed.
Endvidere  

 finder 1. pkt. ikke anvendelse, hvis skyldnerens bo inden den 1. maj er taget  

 under konkursbehandling, eller hvis boet efter skyldneren er taget under  

 offentligt skifte.
Reglerne i 3. og 4. pkt. finder kun anvendelse, i det  

 omfang, skyldnerens restance for indkomståret overstiger et grundbeløb på  

 22.000 kr.
Grundbeløbet reguleres efter personskattelovens § 20. Kommunale  

 indkomstskatter og kirkelige afgifter omfattet af 3. og 4. pkt. opgøres pr.  

 førstkommende 1. maj, efter at den bevilgede henstand er  

 udløbet/bobehandlingen er afsluttet, og afregnes med en tredjedel hver den 1.  

 i månederne oktober, november og december.
Told- og Skattestyrelsen kan for  

 enkeltstående restancer aftale med en kommune, at der ikke skal ske afregning  

 efter reglerne i 1. pkt.
Sådanne aftaler kan indgås, hvor det beløb, der  

 skyldes, er meget betydeligt, en afregning af beløbet efter 1. pkt. vil have  

 væsentlig betydning for den berørte kommunes likviditet og økonomi i øvrigt,  

 beløbet på grund af særlige omstændigheder ikke kan inddrives for nærværende,  

 samt at der er udsigt til, at beløbet på længere sigt kan inddrives.
Det skal  

 i aftalen fastsættes, hvor længe den løber, og det omhandlede beløb skal  

 indgå i opgørelsen pr. førstkommende 1. maj efter det således aftalte  

 udløbstidspunkt og afregnes med en tredjedel hver den 1. i månederne oktober,  

 november og december.
Stk. 7. Kommunens andel af indkomstskatten af dødsboer afregnes af  

 staten den 1. december i året efter det pågældende indkomstår.
Den 1.  

 december hvert år sker der endvidere afregning af kommunernes andele af de  

 beløb af indkomstskatten af dødsboer, der som følge af ændringer i  

 skatteansættelser er ført i tilgang eller afgang siden forrige  

 afregning.« Stk. 7-9 bliver herefter stk. 8-10.
 2. I § 64, stk. 9, der bliver stk. 10, ændres »stk.  

 1-5« til: »stk. 1-6« og »stk. 7-8« til: »stk.  

 8-9«.
 3. I § 64 A, stk. 1 og 2, ændres, »§ 64, stk. 4, jf.  

 stk. 8« til: »§ 64, stk. 4, jf. stk. 10«.
 4. Efter § 64 A indsættes i afsnit V:
» § 64 B.
I 1994 sker der afregning af beløb, der er beregnet  

 på grundlag af forskellen mellem kommunernes og amtskommunernes forventede og  

 faktiske samlede udskrivningsgrundlag i 1992.
 Stk. 2. Beløbene beregnes som det kommunale henholdsvis  

 amtskommunale indkomstskatteprovenu af forskellen mellem kommunernes og  

 amtskommunernes samlede udskrivningsgrundlag for 1992 opgjort pr. maj 1994 og  

 det i juni 1991 skønnede udskrivningsgrundlag for 1992. Ved beregningen af  

 skatteprovenuet anvendes henholdsvis den gennemsnitlige kommunale og  

 amtskommunale udskrivningsprocent for 1991. Hvis det samlede, faktiske  

 udskrivningsgrundlag for 1992 er mindre end det skønnede, udbetales de  

 fremkomne beløb af statskassen til kommunerne og amtskommunerne med en  

 tredjedel hver den 1. i månederne oktober, november og december 1994. Hvis  

 det samlede, faktiske udskrivningsgrundlag er højere end det skønnede,  

 modregnes de fremkomne beløb med en tredjedel i hvert af de beløb, der efter  

 § 64, stk. 2, jf. stk. 10, tilkommer kommunerne og amtskommunerne for  

 månederne oktober, november og december 1994. De beregnede beløb fordeles  

 mellem kommunerne og amtskommunerne i forhold til deres andel af det samlede,  

 faktiske udskrivningsgrundlag for 1992 opgjort pr. maj 1994.
Stk. 3. Indenrigsministeren fastsætter nærmere regler om  

 grundlaget for beregningen og fordelingen af beløb efter stk. 2, herunder om  

 hvorledes Københavns og Frederiksberg kommuner indgår i beregningen og  

 fordelingen.« § 2 I lov om særlig indkomstskat m.v., jf. lovbekendtgørelse nr. 674 af 3.  

 oktober 1990, som ændret senest ved § 2 i lov nr. 391 af 6. juni 1991,  

 affattes § 11, stk. 1, 2. pkt., således:
»Kommunernes andel afregnes af staten den 1. december i det år, hvori  

 skatten pålignes.« § 3 Stk. 1. Kildeskattelovens § 64, stk. 3, som affattet ved § 1, nr.  

 1, har virkning for forskelsbeløb, der vedrører kalenderåret 1992 og senere  

 kalenderår.
 Stk. 2. Hvis det i juni 1991 skønnede udskrivningsgrundlag for  

 1992 viser sig at overstige udskrivningsgrundlaget for 1992 opgjort pr. maj  

 1994, beregnes eventuelt rentetillæg efter kildeskattelovens § 64, stk. 3,  

 der vedrører kalenderåret 1992, af den del af forskelsbeløbet, der overstiger  

 følgende procent af de månedlige beløb, der efter kildeskattelovens § 64,  

 stk. 2, er udbetalt til kommunen for kalenderåret 1992: 3 pct. med fradrag af  

 den procent, hvormed det i juni 1991 skønnede udskrivningsgrundlag måtte  

 overstige det pr. maj 1994 opgjorte udskrivningsgrundlag, jf. lovens § 1, nr.  

 4.
 Stk. 3. Kildeskattelovens § 64, stk. 4, som affattet ved § 1, nr.  

 1, har virkning for forskelsbeløb, der vedrører kalenderåret 1991 og senere  

 kalenderår.
 Stk. 4. Hvis det i juni 1991 skønnede udskrivningsgrundlag for  

 1992 viser sig at overstige udskrivningsgrundlaget for 1992 opgjort pr. maj  

 1994, beregnes eventuelt rentetillæg efter kildeskattelovens § 64, stk. 4,  

 til forskelsbeløb, der vedrører kalenderåret 1992, af den del af  

 forskelsbeløbet, der overstiger følgende procent af summen af de månedlige  

 beløb, der efter kildeskattelovens § 64, stk. 2, er udbetalt til kommunen for  

 kalenderåret 1992: 3 pct. med tillæg af den procent, hvormed det i juni 1991  

 skønnede udskrivningsgrundlag måtte overstige det pr. maj 1994 opgjorte  

 udskrivningsgrundlag, jf. lovens § 1, nr. 4.
Stk. 5. Kildeskattelovens § 64, stk. 5, som affattet ved § 1, nr.  

 1, har første gang virkning for opgørelsen pr. 1. maj 1993 og har virkning  

 for de beløb, der er ført i tilgang eller afgang siden sidste afregning efter  

 de tidligere regler.
Skattebeløbene opgjort pr. 1. maj 1993 afregnes med et  

 tillæg af 3 pct., således at beløbene inklusiv tillæg afregnes med en  

 tredjedel i hver af månederne oktober, november og december 1993.
 Stk. 6. Kildeskattelovens § 64, stk. 6, som affattet ved § 1, nr.  

 1, har første gang virkning for opgørelsen pr. 1. maj 1995 for indkomståret  

 1992 og følgende indkomstår.
 Stk. 7. Kildeskattelovens § 64, stk. 7, som affattet ved § 1, nr.  

 1, har første gang virkning for afregningen pr. 1. december 1993.
 Stk. 8. § 2 har første gang virkning for afregningen pr. 1.  

 december 1993.
Bemærkninger til lovforslaget 1. Formål Formålet med dette lovforslag og det samtidig hermed fremsatte forslag  

 til ændring af lov om kommunal udligning og generelle tilskud til kommuner og  

 amtskommuner er at udmønte de økonomiske 3-års aftaler for årene 1992 til  

 1994 mellem regeringen og de kommunale parter.
 I dette lovforslag udmøntes følgende aftalepunkter:
 - Indførelse af samtidighed i betalingen af efterreguleringer i  

 indkomstskat og tilskud/udligning.
 - Fremrykning af modregning over for kommunerne af ikke-inddrevne  

 personskatterestancer.
 - Finansieringsgaranti på udskrivningsgrundlaget for 1992.
 Indførelsen af samtidighed vil bevirke mindre svingninger i kommunernes  

 økonomi og dermed skabe et bedre grundlag for kommunernes økonomiske  

 planlægning.
 Ændringen af afregningen af personskatterestancer vil øge kommunernes  

 incitament til at inddrive restancer og dermed medvirke til en nedbringelse  

 af de samlede restancer.
 Finansieringsgarantien indebærer, at kommunerne kan basere sig på  

 regeringens skøn over stigningen i udskrivningsgrundlaget fra 1991 til 1992,  

 hvilket også forbedrer grundlaget for kommunernes økonomiske planlægning.
2. Skatteafregningssystemet I aftalerne af 11. juni 1991 mellem regeringen og de kommunale parter om  

 den kommunale økonomi 1992 til 1994 anføres det stort set enslydende i  

 aftalernes punkt 2:
 »Skatteafregningssystemet.
 Afregningen af indkomstskat til kommunerne ændres således:
At der indføres samtidighed i afregningen af på den ene side  

 forskelsbeløb for indkomstskatterne og på den anden side efterreguleringen af  

 udligning og generelle tilskud.
Ordningen indebærer, at afregningen i  

 november måned af forskelsbeløb vedrørende det foregående år afskaffes med  

 virkning første gang for afregningen i november 1992. Forskelsbeløb  

 vedrørende 1991 afregnes i stedet i 1993 på basis af en opgørelse pr. 1. maj  

 1993. Samtidig fremrykkes den efterregulering i tilskuds- og  

 udligningssystemet, der er baseret på indkomsterne m.v. i 1991, således at  

 denne efterregulering sker i 1993 på samme tidspunkt som afregningen af  

 forskelsbeløb.
Afregningen af særlig indkomstskat berøres ikke af denne  

 ændring.
 At kommuner, der efter de hidtidige regler skal have udbetalt  

 penge ved novemberafregningen i 1992, får disse penge udbetalt i november  

 1992 uanset ændringerne i det fremtidige afregningssystem.
At der sker en ændring i afregningen af indkomstskatter, således  

 at ikke-inddrevne kommuneskatter fra og med indkomståret 1992 modregnes i  

 udbetalingerne til kommunerne 3 år efter indkomståret, første gang i 1995.  

 Kommuneskatteandelen udbetales herefter til kommunen, når beløbet er  

 inddrevet.
Konsekvenserne for beskatningsgrundlaget i udlignings- og  

 tilskudsordningerne overvejes.
Regeringen er indstillet på, at der forud for udarbejdelsen af  

 lovforslaget herom i et samarbejde med de kommunale parter gennemføres en  

 præcisering af aftaleteksten under hensyntagen til de tekniske muligheder for  

 at inddrive restancer.
I den forbindelse skal der bl.a. ske en nærmere  

 fastlæggelse af betingelserne for, at henstand kan anses for  

 indrømmet, at konkursbehandling kan anses for påbegyndt, og at  

 inddrivelse af skatterne påny kan påbegyndes.« 3. Baggrund for ændringerne i skatteafregningssystemet 3.1. Større samtidighed mellem skatteafregning og udligning Ved budgetvedtagelsen skønner kommunerne over budgetårets skatteprovenu,  

 og det skønnede provenu udbetales som forskudsbeløb af Told- og  

 Skattestyrelsen i tolv rater i løbet af budgetåret. Året efter opgøres det  

 faktiske provenu på grundlag af selvangivelserne, og forskellen mellem  

 forskudsbeløbet og det faktiske provenu afregnes i november måned.
Denne novemberafregning har givet betydelig usikkerhed i kommunernes  

 økonomi.
I de senere år har der været tale om betydelige tilbagebetalinger.
I  

 1989 skulle kommunerne betale 776 mio. kr., amtskommunerne fik udbetalt 56  

 mio. kr., og Københavns og Frederiksberg kommuner fik udbetalt 300 mio. kr.
I  

 november 1990 tilbagebetalte kommunerne 2.308 mio. kr, mens der for  

 amtskommunerne og København og Frederiksberg ved lov nr. 393 af 13. juni 1990  

 blev givet udsættelse med tilbagebetalingen.
På grundlag af kommunernes budgetterede skatteindtægter foretages der i  

 året efter budgetåret en udligning af forskelle i beskatningsgrundlag.
Tre år  

 efter budgetåret sker der en efterregulering af udligningsbeløbene på  

 grundlag de faktiske skatteindtægter.
Tidspunktet for afregningen af denne  

 efterregulering vil med hjemmel i lov om kommunal udligning og generelle  

 tilskud til kommuner og amtskommuner kunne tilpasses de ændrede tidspunkter  

 for slutafregning af indkomstskat.
Lovforslaget indebærer, at slutafregningen  

 (»novemberafregningen«) udskydes til to år efter budgetåret.
Det  

 betyder for det første, at kommunerne med rimelig sikkerhed kan indregne  

 slutafregningen i budgettet for det pågældende år, idet kommunerne ved  

 vedtagelsen af budgettet for afregningsåret vil have et rimeligt godt  

 kendskab til de indkomster, der ligger til grund for afregningen.
Herved  

 fjernes en væsentlig usikkerhedsfaktor på indtægtssiden i kommunernes  

 budgetter.
For det andet betyder det, at slutafregningen og efterreguleringen  

 af udligningsbeløbene sker samtidigt, nemlig med en tredjedel hver den  

 1. i årets sidste måneder.
Da der normalt er tale om modsatrettede beløb, vil  

 det mindske udsvingene i kommunernes likviditet.
Disse udsving har givet  

 betydelige vanskeligheder i nogle kommuner.
Beløb, der ligger indenfor, hvad der må anses for en normal  

 usikkerhedsmargin på tre procent af forskudsbeløbet, forrentes ikke.
Hvis  

 slutafregningsbeløbet til en kommune overstiger tre procent af  

 forskudsbeløbet, foreslås der beregnet et rentetillæg svarende til 2 gange  

 Nationalbankens diskonto godt tre måneder før budgetvedtagelsen.
Hensigten  

 er, at en kommune skal have det for lavt skønnede beløb forrentet svarende  

 til markedsrenten for korte obligationer.
Hvis et slutafregningsbeløb fra en kommune overstiger tre procent af  

 forskudsbeløbet, foreslås der ligeledes tillagt et rentetillæg beregnet som 2  

 gange diskontoen plus otte procentpoints (to gange fire procentpoints), så  

 kommunen forrenter det for meget udbetalte forskudsbeløb.
Det er fundet  

 rimeligt med en højere rentesats for at sikre, at et overvurderet skøn ikke  

 kan benyttes som en fordelagtig lånekilde.
Med hensyn til slutafregningen vedrørende 1992, der efter forslaget skal  

 ske i 1994, er der dog foreslået særregler vedrørende grænsen for, hvornår  

 der skal beregnes rentetillæg (lovforslagets § 3, stk. 2 og stk. 4). Disse  

 særregler skyldes, at der for 1992 er foreslået en finansieringsgaranti, jf.  

 lovforslagets § 1, nr. 4, og afsnit 4 i bemærkningerne.
Efter denne  

 finansieringsgaranti vil det blive aktuelt med udbetaling af beløb fra staten  

 til kommunerne, hvis det pr. maj 1994 opgjorte udskrivningsgrundlag for 1992  

 viser sig at blive lavere end det i juni 1991 skønnede.
Når staten yder  

 finansieringsgaranti for et eventuelt lavere udskrivningsgrundlag for 1992  

 end efter juni 1991-skønnet, er det naturligt at se bort fra afvigelsen ved  

 fastsættelsen af denne margen.
Det foreslås derfor, at den normale  

 »rentefri« margen på 3 pct. forhøjes med den konstaterede afvigelse  

 mellem beskatningsgrundlagene i den situation, hvor kommunerne skal afregne  

 forskelsbeløb til staten, og omvendt nedsættes med afvigelsen i den  

 situation, hvor staten skal betale til kommunerne.
I det omfang staten - via  

 aftalerne - eventuelt måtte have medvirket til et for højt skøn over  

 udskrivningsgrundlaget, vil kommunerne ved hjælp af denne særregel derfor  

 blive godskrevet dette fejlskøn ved renteberegningen.
 Hvis det pr. maj 1994 opgjorte udskrivningsgrundlag for 1992 viser sig at  

 blive højere end juni 1991-skønnet, opgøres den »rentefri« 3  

 pct.-margen efter de almindelige regler.
 Den del af provenuet af rentetillæg til forskelsbeløb, der svarer til de  

 otte ekstra procentpoints, vil blive overført til det kommunale bloktilskud,  

 jf. de ændringer af bestemmelserne om opgørelse af den kommunale og  

 amtskommunale bloktilskudspulje (§§ 10 og 17 i lov om kommunal udligning og  

 generelle tilskud til kommuner og amtskommuner), der er indeholdt i det  

 samtidigt fremsatte forslag om ændring af denne lov.
Den ændrede slutafregning gælder for afregninger vedrørende skatteårene  

 fra og med 1992 for så vidt angår de tilfælde, hvor der er tale om  

 tilbagebetaling af beløb til kommunerne.
Der henvises i den forbindelse til  

 punkt 2 i aftalerne om den kommunale økonomi, jf. foran, hvor det er anført,  

 at kommuner, der efter de hidtidige regler skal have udbetalt penge ved  

 novemberafregningen i 1992, får disse penge udbetalt i november 1992 uanset  

 ændringerne i det fremtidige afregningssystem.
 For så vidt angår de tilfælde, hvor kommunerne skal tilbagebetale beløb  

 til statskassen, gælder den ændrede slutafregning for afregninger vedrørende  

 skatteårene fra og med 1991. Reglerne vil således udskyde kommunernes  

 »novembertilbagebetalinger« fra og med 1992.
 Der foretages pr. 1. november 1992 efter de hidtil gældende regler en  

 beregning af afregningen mellem staten og kommunerne vedrørende kalenderåret  

 1991. Såfremt beregningen viser et beløb i kommunernes favør, udbetales  

 dette.
 Den 1. maj 1993 foretages der en opfølgende beregning vedrørende  

 indkomståret 1991. Resultatet af denne beregning afregnes overfor kommunerne  

 med 1/3 hver af månederne oktober, november og december 1993, uanset om der i  

 forhold til opgørelsen pr. 1. november 1992 er udløst en tilbagebetaling til  

 statskassen, en yderligere tilbagebetaling til kommunerne, eller en  

 tilbagebetaling til kommunerne er blevet ændret til en tilbagebetaling til  

 statskassen.
Efter de gældende regler sker statskassens afregning af kommunernes andel  

 af dødsboskatten og den særlige indkomstskat pr. 1. november.
I tilknytning  

 til ændringen af novemberafregningen er det foreslået, at  

 afregningstidspunktet for disse skatteandele ændres til den 1. december  

 (kildeskattelovens § 64, stk. 7, som affattet ved lovforslagets § 1 samt  

 lovforslagets § 2).
 3.2. Ændret afregning af skatteansættelser vedrørende tidligere år,  

 restancer m.v.
Efter de gældende regler skal der hvert år pr. 1. november ske en  

 afregning af kommunale indkomstskatter og kirkelige afgifter vedrørende  

 situationer, hvor der foreligger ændring af skatteansættelser,  

 bevillingsmæssig eftergivelse, uerholdelighed m.v.
I tilknytning til  

 ændringen af novemberafregningen foreslås det, at afregningen af disse  

 skattebeløb ændres, således at der også i denne relation foretages en  

 opgørelse pr. 1. maj og en efterfølgende afregning af beløbene med en  

 tredjedel hver den 1. i månederne oktober, november og december samme år.
 Bestemmelsen i den her foreslåede affattelse har første gang virkning for  

 opgørelsen pr. 1. maj 1993. Opgørelsen pr. 1. maj 1993 vil omfatte beløb, der  

 er ført i tilgang eller til afgang inden for det seneste halve år, idet der i  

 henhold til gældende regler gennemføres en afregning pr. 1. november 1992.  

 Under hensyntagen til, at det kun drejer sig om et halvt år, er det i  

 ikrafttrædelsesbestemmelsen fastsat, at afregningen skal ske med et tillæg af  

 3 pct.
Forslaget indeholder endvidere en forøgelse af kommunernes incitament til  

 en hurtig inddrivelse af skatterestancer, idet der gennemføres en hurtigere  

 afregning af ikke-inddrevne kommunale indkomstskatter og kirkelige afgifter.  

 Efter de hidtidige regler har kommunerne - fra statskassen - oppebåret  

 provenuet af samtlige skatteansættelser, herunder også ikke-inddrevne  

 skatter.
Ikke-inddrevne skatter er først blevet modregnet, når beløbet er  

 erklæret uerholdeligt.
Efter de foreslåede regler flyttes afregningen frem til allerede det  

 tredje år efter det indkomstår, skatterne vedrører, idet beløbene opgøres pr.  

 1. maj i afregningsåret.
Der foreslås dog samtidig en række undtagelser fra  

 denne hovedregel.
Det drejer sig om tilfælde, hvor der er bevilget henstand  

 på grund af skyldnerens økonomiske forhold, hvor der er bevilget henstand i  

 forbindelse med en klage over skatteansættelser, eller hvor de kommunale  

 inddrivelsesmyndigheder har bevilget en henstand af længere varighed.
Ved  

 længere varighed skal forstås en periode på mindst 6 måneder.
Endvidere  

 finder hovedreglen ikke anvendelse, hvis skyldnerens bo er taget under  

 konkursbehandling, eller skyldnerens dødsbo behandles ved offentligt skifte.  

 Fælles for de nævnte undtagelser er, at de kun finder anvendelse i det omfang  

 skyldnerens restance for hvert enkelt indkomstår pr. 1. maj i afregningsåret  

 overstiger et grundbeløb på 22.000 kr.
Grundbeløbet reguleres og udgør i  

 1991-niveau 25.000 kr.
 Beløbet omfattet af undtagelserne skal opgøres pr. førstkommende 1. maj,  

 efter at den bevilgede henstand er udløbet henholdsvis bobehandlingen  

 afsluttet og afregnes sammen med de øvrige beløb, der opgøres pr. denne dato.
Ved forslaget etableres der endvidere mulighed for, at kommunerne og Told-  

 og Skattestyrelsen for enkeltstående restancer kan aftale, at hovedreglen  

 ikke skal finde anvendelse.
Forudsætningen for, at sådanne aftaler kan  

 indgås, er, at der er tale om et betydeligt restancebeløb, at en afregning  

 efter hovedreglen vil have væsentlig betydning for kommunens likviditet og  

 økonomi i øvrigt, at helt specielle omstændigheder bevirker, at restancen  

 ikke kan inddrives for nærværende, og at der er udsigt til, at restancen på  

 længere sigt kan inddrives.
Alle fire betingelser skal være opfyldt for, at  

 en aftale kan indgås.
I forbindelse med aftaleindgåelsen skal det fastsættes,  

 hvornår den udløber, og afregning af restancebeløbet skal ske på basis af  

 opgørelsen førstkommende 1. maj efter udløbstidspunktet.
 Den foreslåede bestemmelse skal første gang have virkning for opgørelsen  

 pr. 1. maj 1995. Bestemmelsen har virkning for skattebeløb vedrørende  

 indkomståret 1992 og følgende indkomstår.
4. Finansieringsgaranti I aftalen af 11. juni 1991 mellem regeringen og Kommunernes Landsforening  

 om kommunernes økonomi 1992 til 1994 er der i pkt. 6 optaget en  

 finansieringsgaranti af følgende indhold:
»Aftalen er indgået under den forudsætning, at stigningen i  

 udskrivningsgrundlaget fra 1991 til 1992 vil udgøre 4,3 pct. for landet som  

 helhed (incl.
København og Frederiksberg). Hvis det faktiske samlede  

 udskrivningsgrundlag i 1992, f.eks. som følge af en uforudset udvikling i  

 beskæftigelse og ledighed, skulle afvige fra det forudsatte, vil  

 provenuforskellen blive modregnet i skatteafregningen i 1994 vedrørende 1992,  

 jf. pkt. 2.a.
Modregningen fordeles mellem kommunerne i forhold til deres  

 faktiske udskrivningsgrundlag for 1992.« Tilsvarende punkter findes i regeringens aftaler af 11. juni 1991 med  

 Amtsrådsforeningen og med Københavns og Frederiksberg kommuner.
 Den nævnte finansieringsgaranti udmøntes gennem en ny § 64 B i  

 kildeskatteloven (lovforslagets § 1, nr. 4).
Tanken bag finansieringsgarantien er, at der for 1992 sikres henholdsvis  

 kommunerne under eet (incl.
København og Frederiksberg) og amtskommunerne  

 under eet (incl.
København og Frederiksberg) indtægter svarende til det, der  

 blev forudsat ved aftalens indgåelse.
 Ved indgåelsen af aftalerne indgik i beregningsgrundlaget for 1992 et  

 kommunalt udskrivningsgrundlag for den almindelige indkomstbeskatning på  

 401,1 mia. kr. og et tilsvarende amtskommunalt udskrivningsgrundlag på 400,4  

 mia. kr. (inklusive Københavns og Frederiksberg kommuner). Disse beløb er  

 eksklusive virkningerne af ændringer i skattelovgivningen vedrørende  

 udbytteskat og særlig indkomstskat, som tilsammen udgør ca. 1 mia. kr.
Når garantien skal beregnes, sammenholdes de forudsatte  

 udskrivningsgrundlag med de faktisk opgjorte udskrivningsgrundlag pr. maj  

 1994, idet der anvendes tilsvarende afgrænsningsmæssige definitioner af  

 forudsat og opgjort udskrivningsgrundlag.
Herefter opgøres forskellen mellem  

 skønnet og faktisk udskrivningsgrundlag for henholdsvis kommuner og  

 amtskommuner under eet.
Endelig opgøres et provenu af denne forskel ved at  

 gange de opgjorte forskelle i udskrivningsgrundlaget for kommuner og  

 amtskommuner under eet med henholdsvis den gennemsnitlige kommunale og  

 amtskommunale udskrivningsprocent for 1991.
 Finansieringsgarantien virker derefter på den måde, at staten afregner de  

 opgjorte beløb til kommunerne og amtskommunerne, hvis de skønnede  

 udskrivningsgrundlag har vist sig at være højere end de faktisk opgjorte.  

 Beløbene afregnes med en tredjedel hver den 1. i månederne oktober, november  

 og december 1994. I denne situation må det antages, at størsteparten af  

 kommunerne samtidig skal indbetale forskelsbeløb til statskassen i henhold  

 til kildeskattelovens § 64, stk. 4. Finansieringsgarantien vil her betyde en  

 samlet nettoudbetaling fra staten til kommunerne eller en nedsættelse af  

 kommunernes nettoindbetaling til statskassen.
 Hvis omvendt de skønnede udskrivningsgrundlag har været lavere end de  

 faktiske, modregnes beløbene over for kommunerne og amtskommunerne med en  

 tredjedel i hver af de månedlige skatteudbetalinger fra statskassen - de  

 såkaldte tolvtedelsrater - for oktober, november og december 1994.
 De beløb, der er beregnet for kommunerne og amtskommunerne under eet,  

 fordeles på de enkelte kommuner og amtskommuner i forhold til deres andel af  

 det samlede udskrivningsgrundlag for 1992. Udligning af forskellen i  

 kommunernes beskatningsgrundlag vil på sædvanlig måde ske via  

 udligningssystemet.
Ifølge stk. 3 i den foreslåede § 64 B i kildeskatteloven fastsætter  

 indenrigsministeren nærmere regler om beregningsgrundlaget for opgørelsen af  

 virkningerne af finansieringsgarantien.
Som led heri vil det blive fastsat,  

 hvorledes Københavns og Frederiksberg kommuner skal indgå i beregningen under  

 hensyn til, at disse kommuner har status både som primærkommune og som  

 amtskommune.
I den forbindelse vil der blive anvendt den samme opdeling af  

 disse kommuners indtægter og udgifter i forholdet 60 (primærkommunal del) -  

 40 (amtskommunal del), som også anvendes i de kommunale udlignings- og  

 tilskudsordninger.
 5. Økonomiske og administrative konsekvenser.
De økonomiske virkninger af lovforslaget vil afhænge af konjunktur- og  

 indkomstudviklingen i de kommende år.
Forslaget vil alene indebære ændringer  

 i betalingerne mellem staten og den kommunale sektor.
Forslaget om udskydelse af afregningen af forskelsbeløb, jf. afsnit 3.1 i  

 bemærkningerne ovenfor, vil medføre en udgift for staten i 1992, men en  

 tilsvarende indtægt i 1993. Baseret på de skøn, der lå til grund for aftalen  

 af 11. juni 1991 mellem regeringen og de kommunale parter, vil der være tale  

 om et beløb på 3,6 mia. kr.
Beløbet fordeler sig med 2,1 mia. kr. til  

 primærkommunerne eksklusive hovedstadskommunerne, 0,6 mia. kr. for Københavns  

 og Frederiksberg kommuner og 0,9 mia. kr. for amtskommunerne.
Forslaget om ændret afregning (modregning) af restancer, jf. ovenfor  

 afsnit 3.2, vil medføre merindtægter for staten i 1995, der dog vil opvejes  

 af mindreindtægter i de følgende år.
Det kan med meget stor usikkerhed  

 skønnes, at beløbene til modregning i 1995 vil være i størrelsesordenen 0,4  

 mia. kr.
Fordeles beløbene svarende til skatteprovenuerne, vil der være tale  

 om 0,2-0,3 mia. kr. for primærkommunerne uden for hovedstadskommunerne, 0,1  

 mia. kr. for amtskommunerne og 0-0,1 mia. kr. for Københavns og Frederiksberg  

 kommuner.
Disse beløb er dog opgjort brutto og vil reduceres i et vist  

 omfang, idet visse typer restancer foreslås undtaget for modregning.
 Endelig kan forslaget om finansieringsgaranti (jf. bemærkningerne i afsnit  

 4) udløse betalinger fra staten til den kommunale sektor i tilfælde af en  

 lavere vækst i udskrivningsgrundlagene end påregnet ved aftalen, eller fra  

 den kommunale sektor til staten ved en kraftigere økonomisk vækst end  

 forudsat.
Lovforslaget vil medføre engangsudgifter i årene 1992-1995 på ialt 3,4  

 mio. kr. til edb-udvikling i Told- og Skattestyrelsen.
Der vil ikke være  

 øgede driftsomkostninger forbundet med lovforslaget.
Udgifterne til  

 edb-udvikling vil blive afholdt inden for Told- og Skattestyrelsens  

 bevillingsmæssige rammer.
6. Hørte myndigheder Lovforslaget er tilsendt Kommunernes Landsforening, Amtsrådsforeningen  

 samt Københavns og Frederiksberg kommuner til udtalelse.
Bilag I dette bilag er (med mindre skrift) indsat den gældende formulering af de bestemmelser der berøres af lovforslaget § 1 I lov om opkrævning af indkomst- og formueskat for personer m.v.  

 (kildeskat), jf. lovbekendtgørelse nr. 595 af 15. august 1991, foretages  

 følgende ændringer:
 1. § 64, stk. 3-6, ophæves, og i stedet indsættes:
»Stk. 3. Udgør de kommunale indkomstskatter og kirkelige  

 afgifter, der opgøres ved beregningen af slutskat for et kalenderår, et  

 større beløb end summen af de månedlige beløb, der efter stk. 2 er udbetalt  

 til kommunen i det pågældende kalenderår, udbetaler statskassen  

 forskelsbeløbet til kommunen i året 2 år efter dette kalenderår.  

 Forskelsbeløbet opgøres på grundlag af de oplysninger, der foreligger pr. 1.  

 maj i året 2 år efter kalenderåret.
Overstiger forskelsbeløbet 3 pct. af  

 summen af de månedlige beløb, der efter stk. 2 er udbetalt til kommunen for  

 det pågældende kalenderår, forhøjes det med et rentetillæg, der beregnes af  

 den overskydende del af forskelsbeløbet med en procent, der svarer til 2  

 gange Nationalbankens diskonto den 1. juli året forud for kalenderåret.  

 Forskelsbeløbet inklusive eventuelt rentetillæg udbetales med en tredjedel  

 hver den 1. i månederne oktober, november og december.
Stk. 4. Udgør de kommunale indkomstskatter og kirkelige afgifter  

 et mindre beløb end summen af de udbetalte månedlige beløb, modregnes  

 forskelsbeløbet over for kommunen i året 2 år efter det pågældende  

 kalenderår.
Forskelsbeløbet opgøres på grundlag af de oplysninger, der  

 foreligger pr. 1. maj i året 2 år efter kalenderåret.
Overstiger  

 forskelsbeløbet 3 pct. af de udbetalte månedlige beløb, forhøjes det med et  

 tillæg, der beregnes af den overskydende del af forskelsbeløbet med en  

 procent, der svarer til 2 gange Nationalbankens diskonto den 1. juli i året  

 forud for det pågældende kalenderår tillagt 8 pct.
Forskelsbeløbet inklusive  

 eventuelt tillæg modregnes med en tredjedel i hvert af de beløb, der  

 tilkommer kommunen for månederne oktober, november og december.
En kommune  

 kan nedsætte det udbetalte forskudsbeløb vedrørende kommunal indkomstskat og  

 kirkelige afgifter ved senest den 1. december i det pågældende kalenderår til  

 statskassen at indbetale et beløb, der fragår ved beregning af  

 forskelsbeløbet efter 1. pkt.
Stk. 5. På grundlag af en opgørelse foretaget hvert år pr. 1. maj  

 sker der endvidere afregning af de kommunale indkomstskatter og kirkelige  

 afgifter, der som følge af ændringer i skatteansættelserne, bevillingsmæssig  

 eftergivelse, uerholdelighed eller af andre grunde er ført i tilgang eller  

 til afgang siden 1. maj året før.
De nævnte skattebeløb afregnes med et  

 tillæg af 6 pct. for hvert år, der er forløbet efter den 1. maj i det år,  

 hvori slutskatten beregnes.
Skattebeløbene inklusive tillæg afregnes med en  

 tredjedel hver den 1. i månederne oktober, november og december.
Medfører  

 afgangsførelsen ved bevillingsmæssig eftergivelse eller uerholdelighed af  

 skattebeløb for år, hvortil der er overført restskat m.v. efter § 61, stk. 3,  

 at der foreligger udækkede beløb af en sådan restskat m.v., bærer den eller  

 de kommuner, der er berettiget til kommunal indkomstskat for det år, hvortil  

 restskatten m.v. er overført, en forholdsmæssig anpart af tabet.
Stk. 6. Kommunale indkomstskatter og kirkelige afgifter, der endnu  

 ikke er inddrevet den 1. maj i det tredje år efter det indkomstår, skatterne  

 vedrører, afregnes i dette år.
Beløbene modregnes med en tredjedel i hvert af  

 de beløb, der tilkommer kommunen for månederne oktober, november og december  

 i dette år.
Reglerne i 1. pkt. finder ikke anvendelse, når der inden den 1.  

 maj efter reglerne i §§ 73 B og C er bevilget henstand på grund af  

 skyldnerens økonomiske forhold, eller der efter § 73 E er bevilget henstand i  

 forbindelse med klage over skatteansættelser, eller når de kommunale  

 inddrivelsesmyndigheder har bevilget henstand af længere varighed.
Endvidere  

 finder 1. pkt. ikke anvendelse, hvis skyldnerens bo inden den 1. maj er taget  

 under konkursbehandling, eller hvis boet efter skyldneren er taget under  

 offentligt skifte.
Reglerne i 3. og 4. pkt. finder kun anvendelse, i det  

 omfang, skyldnerens restance for indkomståret overstiger et grundbeløb på  

 22.000 kr.
Grundbeløbet reguleres efter personskattelovens § 20. Kommunale  

 indkomstskatter og kirkelige afgifter omfattet af 3. og 4. pkt. opgøres pr.  

 førstkommende 1. maj, efter at den bevilgede henstand er  

 udløbet/bobehandlingen er afsluttet og afregnes med en tredjedel hver den 1.  

 i månederne oktober, november og december.
Told- og Skattestyrelsen kan for  

 enkeltstående restancer aftale med en kommune, at der ikke skal ske afregning  

 efter reglerne i 1. pkt.
Sådanne aftaler kan indgås, hvor det beløb, der  

 skyldes, er meget betydeligt, en afregning af beløbet efter 1. pkt. vil have  

 væsentlig betydning for den berørte kommunes likviditet og økonomi i øvrigt,  

 beløbet på grund af særlige omstændigheder ikke kan inddrives for nærværende,  

 samt at der er udsigt til, at beløbet på længere sigt kan inddrives.
Det skal  

 i aftalen fastsættes, hvor længe den løber, og det omhandlede beløb skal  

 indgå i opgørelsen pr. førstkommende 1. maj efter det således aftalte  

 udløbstidspunkt og afregnes med en tredjedel hver den 1. i månederne oktober,  

 november og december.
Stk. 7. Kommunens andel af indkomstskatten af dødsboer afregnes af  

 staten den 1. december i året efter det pågældende indkomstår.
Den 1.  

 december hvert år sker der endvidere afregning af kommunernes andele af de  

 beløb af indkomstskatten af dødsboer, der som følge af ændringer i  

 skatteansættelser er ført i tilgang eller afgang siden forrige  

 afregning.« Stk. 7-9 bliver herefter stk. 8-10.
 2. I § 64, stk. 9, der bliver stk. 10, ændres »stk.  

 1-5« til: »stk. 1-6« og »stk. 7-8« til: »stk.  

 8-9«.
 § 64. Staten afregner over for den enkelte kommune den del af  

 slutskatterne, der udgør kommunal indkomstskat og kirkelige afgifter.
Stk. 2. Den enkelte kommune kan forlange, at der ved begyndelsen  

 af hver måned af statskassen udbetales den et beløb til foreløbig dækning af  

 kommunal indkomstskat og kirkelige afgifter.
Den månedlige udbetaling skal  

 svare til en tolvtedel af det årlige beløb, der efter det for kommunen til  

 enhver tid gældende overslag udgør dens indtægt ved indkomstskat og kirkelige  

 afgifter af personer.
 Stk. 3. Udgør de kommunale indkomstskatter og kirkelige afgifter,  

 der opgøres ved beregning af slutskat for det foregående kalenderår, et  

 større beløb end summen af de månedlige beløb, der efter stk. 2 er udbetalt  

 til kommunen i det pågældende kalenderår, udbetaler statskassen det samlede  

 forskelsbeløb til kommunen den 1. november i det år, hvori slutskatten  

 beregnes.
Stk. 4. Udgør de kommunale indkomstskatter og kirkelige afgifter  

 et mindre beløb end summen af de udbetalte månedlige beløb, modregnes  

 forskelsbeløbet med eventuelt tillæg efter 2. pkt. snarest muligt fra den 1.  

 november i det år, hvori slutskatten beregnes, i de månedlige beløb, der  

 tilkommer kommunen efter stk. 2. Overstiger forskelsbeløbet 3 pct. af de  

 udbetalte månedlige beløb, forhøjes det med et tillæg, der beregnes af den  

 overskydende del af forskelsbeløbet med en procent, der svarer til 2 gange  

 Nationlbankens diskonto den 1. juli 2 år forud for de år, hvori slutskatten  

 beregnes.
En kommune kan nedsætte det udbetalte forskudsbeløb vedrørende  

 kommunal indkomstskat og kirkelige afgifter ved senest den 1. december i det  

 pågældende kalenderår til statskassen at indbetale et beløb, der fragår ved  

 beregning af forskelsbeløbet efter 1. pkt.
Stk. 5. Den 1. november hvert år sker der endvidere afregning af  

 de beløb af kommunal indkomstskat og kirkelige afgifter, der som følge af  

 ændringer i skatteansættelserne, bevillingsmæssig eftergivelse,  

 uerholdelighed eller af andre grunde er ført i tilgang eller til afgang siden  

 forrige afregning.
De her nævnte skattebeløb afregnes med et tillæg af 6 pct.  

 for hvert år, der er forløbet efter den i stk. 3 og 4 nævnte 1. november.  

 Medfører afgangsførelsen ved bevillingsmæssig eftergivelse eller  

 uerholdelighed af skattebeløb for år, hvortil der er overført restskat m.v.  

 efter § 61, stk. 3, at der foreligger udækkede beløb af sådan restskat m.v.,  

 bærer den eller de kommuner, der er berettiget til kommunal indkomstskat for  

 det år, hvortil restskatten m.v. er overført, en forholdsmæssig anpart af  

 tabet.
 Stk. 6. Kommunens andel af indkomstskatten af dødsboer afregnes af  

 staten samtidig med afregningen efter stk. 3-5.
 Stk. 7. Staten afregner over for kommunen en andel af  

 virksomhedsskatten efter virksomhedsskattelovens § 10, stk. 2, der beregnes  

 med udskrivningsprocenten for kommunal indkomstskat og kirkelige afgifter af  

 den del af virksomhedernes overskud, hvoraf der skal betales virksomhedsskat.  

 Ved afregningen af slutskatten skal kommunen betale staten et beløb, der  

 beregnes med udskrivningsprocenten for kommunal indkomstskat og kirkelige  

 afgifter af beregningsgrundlaget for den virksomhedsskat, der efter  

 virksomhedsskattelovens § 10, stk. 3, og § 13, stk. 1, fradrages i de  

 skattepligtiges slutskatter.
Stk. 8. Staten afregner over for kommunene en andel af skat af  

 udbytteindkomst.
Andelen beregnes med udskrivningsprocenten for kommunal  

 indkomstskat og kirkelige afgifter af den del af udbytteindkomsten, der  

 overstiger beløbsgrænsen i personskattelovens § 8 a, stk. 2.
 Stk. 9. Bestemmelserne i stk. 1-5 og stk. 7-8 finder tilsvarende  

 anvendelse, for så vidt angår amtskommuner og amtskommunal indkomstskat.
 3. I § 64 A, stk. 1 og 2, ændres »§ 64, stk. 4, jf.  

 stk. 8« til: »§ 64, stk. 4, jf. stk. 10«.
§ 64 A.
For amtskommuner og Københavns og Frederiksberg Kommuner  

 udsættes eventuel afregning af de forskelsbeløb, der er nævnt i § 64, stk. 4,  

 jf. stk. 8, og som vedrører kalenderåret 1989.
 Stk. 2. Indenrigsministeren kan bestemme, at der helt eller delvis  

 kan ske en udsættelse af eventuel afregning af de forskelsbeløb for  

 amtskommuner og Københavns og Frederiksberg Kommuner, der er nævnt i § 64,  

 stk. 4, jf. stk. 8, og som vedrører kalenderåret 1990.
Stk. 3. Tidspunkterne for afregningen af de beløb, der er nævnt i  

 stk. 1, bestemmes af indenrigsministeren.
Det samme gælder de beløb, der er  

 nævnt i stk. 2, hvis indenrigsministeren bestemmer, at der skal ske  

 udsættelse af tidspunktet for afregningen af disse beløb.
 4. Efter § 64 A indsættes i afsnit V:
» § 64 B.
I 1994 sker der afregning af beløb, der er beregnet  

 på grundlag af forskellen mellem kommunernes og amtskommunernes forventede og  

 faktiske samlede udskrivningsgrundlag i 1992.
 Stk. 2. Beløbene beregnes som det kommunale henholdsvis  

 amtskommunale indkomstskatteprovenu af forskellen mellem kommunernes og  

 amtskommunernes samlede udskrivningsgrundlag for 1992 opgjort pr. maj 1994 og  

 det i juni 1991 skønnede udskrivningsgrundlag for 1992. Ved beregningen af  

 skatteprovenuet anvendes henholdsvis den gennemsnitlige kommunale og  

 amtskommunale udskrivningsprocent for 1991. Hvis det samlede, faktiske  

 udskrivningsgrundlag for 1992 er mindre end det skønnede, udbetales de  

 fremkomne beløb af statskassen til kommunerne og amtskommunerne med en  

 tredjedel hver den 1. i månederne oktober, november og december 1994. Hvis  

 det samlede, faktiske udskrivningsgrundlag er højere end det skønnede,  

 modregnes de fremkomne beløb med en tredjedel i hvert af de beløb, der efter  

 § 64, stk. 2, jf. stk. 10, tilkommer kommunerne og amtskommunerne for  

 månederne oktober, november og december 1994. De beregnede beløb fordeles  

 mellem kommunerne og amtskommunerne i forhold til deres andel af det samlede,  

 faktiske udskrivningsgrundlag for 1992 opgjort pr. maj 1994.
Stk. 3. Indenrigsministeren fastsætter nærmere regler om  

 grundlaget for beregningen og fordelingen af beløb efter stk. 2, herunder om  

 hvorledes Københavns og Frederiksberg kommuner indgår i beregningen og  

 fordelingen.« § 2 I lov om særlig indkomstskat m.v., jf. lovbekendtgørelse nr. 674 af 3.  

 oktober 1990, som ændret senest ved § 2 i lov nr. 391 af 6. juni 1991,  

 affattes § 11, stk. 1, 2. pkt., således:
»Kommunernes andel afregnes af staten den 1. december i det år, hvori  

 skatten pålignes.« § 11. Af den særlige indkomstskat tilfalder 1/3 den kommune,  

 hvortil den skattepligtige svarer kommuneskat efter § 2 i loven om kommunal  

 indkomstskat efter § 2 i loven om kommunal indkomstskat ved begyndelsen af  

 det kalenderår, hvori den særlige indkomstskat pålignes.
Kommunens andel  

 afregnes af staten samtidig med afregningen efter kildeskattelovens § 64,  

 stk. 3 og 4, af kommunal indkomstskat og kirkelige afgifter.
