Nr LSF 176 Forslag til Lov om ændring af færdselsloven(Spiritus- og promillekørsel,  

 mobiltelefoner m.v.) Fremsat af trafikministeren (Bjørn Westh) den 26. februar 1997 I færdselsloven, jf. lovbekendtgørelse nr. 735 af 24. august 1992, som ændret bl.a. ved lov nr. 98 af 9. februar 1994, lov nr. 382 af 18. maj 1994, lov nr. 317 af 17. maj 1995 og senest ved lov nr. 1123 af 20. december 1995, foretages følgende ændringer:
 § 1 1. § 14, stk. 6, ophæves.
 2. § 37, stk. 5, affattes således:
 » Stk. 5. Trafikministeren kan efter forhandling med  

 justitsministeren fastsætte bestemmelser om betaling for eventuel  

 politimæssig assistance, der efter politiets skøn er påkrævet under  

 afviklingen af de i stk. 1-3 nævnte løb.«.
 3. § 50, stk. 2, affattes således:
» Stk. 2. På en cykel må ikke befordres flere personer, end  

 den er beregnet til.
Trafikministeren kan fastsætte regler om transport af  

 børn på cykel og personer i påhængsvogn (cykelanhænger) eller sidevogn,  

 herunder regler om indretning af passagerers siddeplads og om cyklistens  

 alder.« 4. I § 53, stk. 1, tilføjes efter »1,20  

 promille«: »eller tilsvarende alkoholkoncentration i  

 udåndingsluften«.
 5. I § 53, stk. 3 , ændres »0,80 promille« til:  

 »0,50 promille«.
 6. I § 53, stk. 3, indsættes efter »0,50  

 promille«: »eller tilsvarende alkoholkoncentration i  

 udåndingsluften«.
 7. I § 53 indsættes som stykke 4:
 » Stk. 4. Trafikministeren fastsætter efter forhandling med  

 justitsministeren bestemmelser om, hvilke alkoholkoncentrationer i  

 udåndingsluften, der svarer til alkoholkoncentrationen i blodet.«.
 8. I § 55 indsættes efter stk. 2 som nyt stykke:
 » Stk. 3. Trafikministeren fastsætter efter forhandling med  

 justitsministeren bestemmelser om anvendelse af udstyr til måling af  

 udåndingsluften.«.
 Stk. 3 bliver herefter stk. 4.
 9. § 55, stk. 3, der bliver stk. 4, affattes  

 således:
 » Stk. 4. Justitsministeren fastsætter bestemmelser om de i  

 stk. 1 og 2 nævnte prøver og undersøgelser.«.
 10. Efter § 55 indsættes:
 » Brug af mobiltelefon og andet teleudstyr § 55 a.  

 Førere af køretøjer må under kørsel ikke benytte sig af håndholdte  

 mobiltelefoner.
 Stk. 2. Trafikministeren kan fastsætte nærmere regler om brug af  

 andet teleudstyr og lignende under kørsel.«.
 11. I § 60, stk. 2, ændres 2 steder  

 »orienterende« til: »kontrollerende«.
 12. I § 60, stk. 2, indsættes efter 1. pkt. :
 »Har førerretten været frakendt ubetinget som følge af spiritus-  

 eller promillekørsel, kan retten efter frakendelsestidens udløb kun  

 generhverves, såfremt ansøgeren forinden har modtaget fornyet  

 køreundervisning og har bestået en kontrollerende køreprøve.«.
 13. I § 60, stk. 2, indsættes efter »Har  

 domfældte«: »i andre tilfælde end de i 2. pkt. nævnte«.
 14. I § 60, stk. 3, ændres 2 steder »orienterende  

 køreprøve« til: »kontrollerende køreprøve«, og 3. pkt.  

 ophæves.
 15. I § 60, stk. 3, 4. pkt., der bliver 3. pkt.,  

 ændres »heller« til: »dog«.
 16. § 60, stk. 4, affattes således:
 » Stk. 4. Trafikministeren fastsætter bestemmelser om  

 indholdet af køreundervisningen i forbindelse med generhvervelse af  

 førerretten efter en ubetinget frakendelse, jf. stk. 2, 2. pkt., og om  

 kontrollerende køreprøve, herunder om inddragelse af førerretten i medfør af  

 stk. 3.«.
 17. Efter § 73 a indsættes:
» § 73 b.
Trafikministeren kan fastsætte regler om  

 køretøjsejeres adgang til at anvende historisk korrekte emaljenummerplader.
 Stk. 2. Trafikministeren kan bestemme, at den endelige  

 administrative afgørelse vedrørende anmodninger om historisk korrekte  

 emaljenummerplader træffes af Rigspolitichefen.«.
 18. I § 81, stk. 3, ændres »12 år« til: »8  

 år«.
 19. § 85, stk. 3, affattes således:
 » Stk. 3. Trafikministeren kan efter forhandling med  

 justitsministeren fastsætte bestemmelser om betaling for politimæssig  

 assistance, der efter politiets skøn er påkrævet ved gennemførelse af  

 transporter, der kræver tilladelse efter stk. 2.«.
 20. § 86, stk. 2, affattes således:
 » Stk. 2. Trafikministeren fastsætter bestemmelser om  

 blokvognskørsel og kan efter forhandling med justitsministeren fastsætte  

 bestemmelser om betaling for politimæssig assistance, der efter politiets  

 skøn er påkrævet ved gennemførelse af sådanne transporter.«.
 21. I § 88 a indsættes som stk. 2 :
» Stk. 2. Trafikministeren kan henlægge administrationen af de  

 efter stk. 1 fastsatte regler om fritagelse af visse personer med handicap  

 for at efterkomme bestemmelser om parkering og standsning til en privat  

 organisation og i forbindelse hermed fastsætte nærmere regler om klageadgang,  

 betaling for organisationens udstedelse af tilladelser, samt i øvrigt  

 fastsætte regler for organisationens virksomhed i forbindelse med  

 administrationen af opgaverne.« 22. I § 117, stk. 1, indsættes efter »2,00  

 promille«: »eller tilsvarende alkoholkoncentration i  

 udåndingsluften«, 23. I § 117 indsættes efter stk. 3 som nyt stykke:
 » Stk. 4. Spiritus- og promillekørsel, der foregår ved  

 uberettiget brug af et motorkøretøj, en registreringspligtig knallert, en  

 traktor eller et motorredskab, jf. straffelovens § 293, stk. 1, straffes med  

 bøde eller under skærpende omstændigheder med hæfte eller fængsel indtil 1  

 år.«.
 Stk. 4 og 5 bliver herefter stk. 5 og 6.
 24. I § 117, stk. 4, der bliver stk. 5, indsættes  

 som 2. pkt. :
 »Ved udmåling af bøde for overtrædelse af § 56, stk. 1, og § 63 a  

 tages særligt hensyn til størrelsen af en opnået eller tilsigtet økonomisk  

 fordel.«.
25. I § 118, stk. 1, nr. 1, indsættes efter »§ 54,  

 stk. 2-4,»: » § 55 a, stk. 1,» 26. § 118, stk. 3, 3. pkt., affattes således:
 »Ved hastighedsovertrædelser begået ved kørsel med lastbiler, hvis  

 tilladte totalvægt overstiger 3.500 kg, vogntog bestående af sådanne  

 lastbiler og registreringspligtige påhængskøretøjer, busser, hvis tilladte  

 totalvægt overstiger 3.500 kg, ledbusser eller biler med tilladt totalvægt på  

 ikke over 3.500 kg med tilkoblet påhængsvogn, sættevogn eller  

 registreringspligtigt påhængsredskab, herunder campingvogn, udmåles ligeledes  

 en skærpet bøde.«.
 27. § 118, stk. 7, affattes således:
 » Stk. 7. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.«.
 28. I § 119 a, stk. 1, indsættes efter  

 »promillekørsel«: »eller en sag om overskridelse af de  

 tilladte hastighedsbestemmelser efter § 126, stk. 1, nr. 2,».
 29. § 119 b, 2. pkt., affattes således:
 »Justitsministeren fastsætter efter forhandling med Advokatrådet  

 takster for forsvareres vederlag i de pågældende sager.«.
 30. § 122, 1. pkt., affattes således:
 »Trafikministeren kan efter forhandling med justitsministeren  

 bestemme, at det inden for bestemte områder overdrages særlige  

 parkeringskontrollører, der ansættes under politiet, helt eller delvis at  

 varetage kontrollen med overholdelse af de bestemmelser, der nævnes i § 121,  

 stk. 1.«.
 31. § 124 a, stk. 1, 2. pkt., affattes således:
 »Afholdes køreprøve til erhvervsmæssig personbefordring samtidig med  

 køreprøve til bus, betales 490 kr. for hver af prøverne.«.
 32. I § 124 a, stk. 2 , ændres »køreprøver« til:  

 »praktiske prøver«.
 33. § 124 a, stk. 3, affattes således:
» Stk. 3. For kontrollerende køreprøver betales 750 kr.
For  

 første kontrollerende køreprøve betales dog ikke, medmindre prøven aflægges i  

 medfør af § 60, stk. 2 eller stk. 3.«.
 34. § 124 c, stk. 1, nr. 2, affattes således:
»2) for udstedelse af duplikatkørekort,» 35. § 124 c, stk. 1, nr. 3, ophæves.
 Nr. 4 og 5 bliver herefter nr. 3 og 4.
 36. I § 124 i, 1. pkt., ændres »eller  

 EF-direktiver« til: », EF-direktiver eller EF-forordninger«.
 37. I § 124 j, stk. 1, 1. pkt ., indsættes efter  

 »herunder«: »historisk korrekte emaljenummerplader,».
 38. I § 124 j, stk. 1, indsættes efter 1. pkt. :
 »For en tredje nummerplade, der kan anvendes ved transport af gods  

 bag på personbiler og varebiler, betales 100 kr.«.
 39. Efter § 124 k, stk. 2, indsættes som nyt stykke:
 » Stk. 3. For en historisk korrekt emaljenummerplade betales  

 ud over det i § 124 j anførte beløb 900 kr., og for et sæt 1.800 kr.«.
 40. I § 124 r, 1. pkt., indsættes efter »§ 124 e, stk.  

 1, 1. pkt.,»: »§ 124 g, stk. 1 og 2, » og »§ 124 j, stk.  

 1, 1. pkt.« ændres til: »§ 124 j, stk. 1, 1. og 2. pkt.«.
 41. I § 126, stk. 1, indsættes efter nr. 1 som nyt nummer:
 »2) har overskredet de tilladte hastigheder efter §§ 42 og 43 med  

 mere end 70%,».
 Nr. 2 og 3 bliver herefter nr. 3 og 4.
 42. § 126, stk. 1, nr. 2, der bliver nr. 3,  

 affattes således:
 »3) har gjort sig skyldig i promillekørsel med en  

 alkoholkoncentration i blodet under eller efter kørslen over 0,80 promille  

 eller tilsvarende alkoholkoncentration i udåndingsluften,».
 43. I § 126, stk. 2, nr. 2, ændres: »eller 2«  

 til: »eller 3«.
 44. § 132, stk. 2, affattes således:
» Stk. 2. Er førerretten frakendt som følge af spiritus- eller  

 promillekørsel, kan spørgsmålet om generhvervelse dog indbringes for  

 domstolene, når halvdelen af frakendelsestiden, dog mindst 11/2 år, er  

 forløbet.
Såfremt førerretten i sådanne tilfælde er frakendt for bestandig,  

 kan spørgsmålet om generhvervelse tidligst indbringes for domstolene, når 5  

 år af frakendelsestiden er forløbet.
Generhvervelse af førerretten kan kun  

 ske, såfremt den pågældende i mindst 1 år forud for sagens indbringelse for  

 retten har overholdt en kontrolleret behandling mod misbrug af  

 alkohol.«.
 45. § 134, stk. 3, affattes således:
 » Stk. 3. Trafikministeren kan efter forhandling med  

 justitsministeren bestemme, at stk. 2 skal finde anvendelse med hensyn til  

 overtrædelser begået i andre stater end de nævnte.«.
 § 2 Stk. 1. Loven træder i kraft den 1. juli 1997, jf. dog  

 stk. 2 og 3.
 Stk. 2. § 1, nr. 18, træder i kraft den 1. januar 1998, § 1, nr.  

 10, træder i kraft den 1. juli 1998, og § 1, nr. 40, træder i kraft den 1.  

 januar 1999.
 Stk. 3. Trafikministeren fastsætter tidspunktet for ikrafttræden  

 af § 1, nr. 3, 4, 5, 6, 12, 13, 16, 17, 22, 37, 38, 39 og 42.
Bemærkninger til lovforslaget Almindelige bemærkninger Indledning Ved lovforslaget tages en række initiativer for en skærpet indsats mod  

 spritkørsel.
 Det er regeringens opfattelse, at alkohol og bilkørsel ikke hører sammen.  

 Det foreslås derfor, at den nuværende promillegrænse - i lighed med, hvad  

 andre lande har gjort - nedsættes fra 0,80 promille til 0,50 promille.  

 Forslaget kombineres med en adgang for trafikministeren til efter forhandling  

 med justitsministeren at fastsætte bestemmelser om anvendelse af udstyr til  

 måling af udåndingsluften med henblik på anvendelsen af sådant udstyr som  

 bevismiddel.
 Forslaget indeholder også en række justeringer af loven med henblik på en  

 forstærket indsats over for spirituspåvirkede bilister, der dræber eller  

 kvæster andre, samt en revision af lovens bestemmelser om generhvervelse af  

 førerretten, når den er frakendt som følge af spiritus- eller promillekørsel.
Herudover indeholder forslaget et forbud for førere af ethvert køretøj mod  

 brug af håndholdte mobiltelefoner under kørsel, ændring af bestemmelserne om  

 hyrevognes adgang til at bruge de for busser særligt anlagte baner, en  

 ændring af sanktionen i anledning af overtrædelse af de køretøjsbestemte  

 hastigheder samt en ændring af reglerne for brug af styrthjelme i forbindelse  

 med kørsel på motorcykel.
Forslaget indeholder herudover en bestemmelse om,  

 at førerretsfrakendelse ved hastighedsovertrædelser skal ske ved en 70%  

 overskridelse af de fastsatte hastighedsgrænser.
 Endvidere indeholder forslaget en ændring af reglerne om transport af  

 passagerer på cykler, forslag om indførelse af en tredje nummerplade til brug  

 ved transport af gods bag på biler, forslag om særlige nummerplader for  

 veterankøretøjer og betalingen herfor, en bestemmelse om, at trafikministeren  

 kan bemyndige en privat organisation til at tildele personer med handicap  

 skilte, der fritager de pågældende for at overholde visse  

 parkeringsbestemmelser, samt om at prisen for kontrollerende køreprøver  

 sættes op.
Ved lovforslaget foretages endelig en række ændringer af færdselsloven som  

 følge af, at færdselslovsområdet ved kongelig anordning af 25. januar 1993  

 blev overflyttet fra justitsministerens område til trafikministerens område.  

 Disse ændringer pålægger trafikministeren at forhandle med justitsministeren,  

 inden der udstedes nye bestemmelser om betaling for politiets assistance og  

 om parkeringskontrollører, der ansættes under politiet.
Endvidere  

 tilbageføres kompetencen til at udstede regler i to tilfælde til  

 justitsministeren.
Det drejer sig om regler om politiets prøver og  

 undersøgelser i forbindelse med mistanke om kørsel i påvirket tilstand og om  

 fastsættelse af honorarer til offentlig forsvarer i visse sager om spiritus-  

 og promillekørsel.
 Af bemærkningernne til lov nr. 382 af 18. maj 1994 om ændring af  

 færdselsloven, der skaber hjemmel til gennemførelse af periodisk syn af  

 almindelige personbiler (pr. 1. januar 1998), fremgår, at prisen for syn  

 (alle syn) skal sættes til den lavest mulige, afhængig af de økonomiske  

 betingelser Statens Bilinspektion får.
 Regeringen har på denne baggrund kortlagt omkostningerne ved ordningen.
De aktuelle priser for syn har været konstant i de seneste 6 år.
For  

 personbiler er prisen kr. 350. Reelt er synspriserne således blevet væsentlig  

 reduceret i perioden, idet en almindelig prisregulering i perioden ville have  

 betydet, at synsprisen skulle være steget med 16 %, svarende til godt kr. 405  

 i dagens priser.
 Hertil kommer, at indholdet af synene pr. 1. januar 1996 er blevet udvidet  

 til at omfatte kontrol af dieselbilers og katalysatorbilers udstødning m.v.  

 (miljøcheck).
Det er på denne baggrund regeringens opfattelse, at synspriserne (herunder  

 prisen for omstillingssyn) skal forblive uændrede ved indførelsen af  

 periodisk syn af almindelige personbiler pr. 1. januar 1998, altså kr. 350  

 (incl. miljøcheck) for almindeligt personbilsyn.
Dog vil der efter forslaget  

 fremover ske en årlig regulering af synspriserne med den almindelige  

 satsreguleringsprocent.
1. Forstærket indsats over for spirituspåvirkede bilister, der dræber  

 eller kvæster andre I februar 1995 blev der i Folketinget fremsat et forslag til  

 folketingsbeslutning om skærpede sanktioner over for spritbilister, der  

 dræber og kvæster andre mennesker (beslutningsforslag B 58).
 Under behandlingen af beslutningsforslaget blev det tilkendegivet, at  

 justitsministeren sammen med trafikministeren ville nedsætte en  

 arbejdsgruppe, der skulle fremkomme med forslag til, hvorledes der mere bredt  

 kunne sættes ind mod spirituskørsel og mod de tragiske ulykker, som er en  

 følge heraf.
 Arbejdsgruppen, hvori har deltaget repræsentanter for Justitsministeriet,  

 Trafikministeriet, Direktoratet for Kriminalforsorgen, Rigsadvokaten,  

 Rigspolitichefen, Politimesterforeningen, Politidirektøreni København, Rådet  

 for Trafiksikkerhedsforskning og Rådet for Større Færdselssikkerhed, har i  

 januar 1996 afleveret sine overvejelser i form af handlingsplanen  

 »Spritkørsel - Spritdrab«.
Handlingsplanen indeholder en række punkter med forslag om nye  

 initiativer, der samlet eller hver for sig vil kunne danne grundlag for de  

 videre overvejelser.
Nedenfor er nærmere anført, på hvilke områder  

 arbejdsgruppens anbefalinger og konkrete forslag har dannet udgangspunkt for  

 nærværende lovforslag.
1.1. Spiritus- og promillekørsel i brugsstjålet køretøj I nærværende lovforslag er arbejdsgruppens anbefaling af en skærpelse af  

 straffen (men ikke frakendelsestiden) for spiritus- eller promillekørsel i et  

 brugsstjålet køretøj indarbejdet.
1.2. Kørsel uden at have erhvervet kørekort Ved lovforslaget imødekommes arbejdsgruppens anbefaling af en skærpelse af  

 bødestraffen for kørsel uden at have erhvervet eller generhvervet kørekort.
1.3. Fornyet køreundervisning ved køreprøve efter spirituskørsel og  

 betegnelsen for orienterende køreprøve Lovforslaget imødekommer arbejdsgruppens anbefaling af, at der ved  

 aflæggelse af en køreprøve efter en ubetinget frakendelse af førerretten som  

 følge af spiritus- og promillekørsel skal indgå obligatorisk undervisning i  

 alkohol og trafik.
Endvidere ændres i overensstemmelse med arbejdsgruppens  

 anbefaling betegnelsen »orienterende« køreprøve til  

 »kontrollerende« køreprøve.
1.4. Generhvervelse af førerretten inden udløbet af  

 frakendelsestiden Arbejdsgruppen har ikke foreslået ændringer i bestemmelsen i  

 færdselslovens § 132, men har henvist til den revision af § 132, stk. 2, som  

 ifølge lovforslaget fra 1991 skal finde sted i folketingsåret 1996-97, jf.  

 nedenfor under pkt. 3. Arbejdsgruppen peger dog på, at revisionen af § 132,  

 stk. 2, bør samordnes med Kriminalforsorgens ordning med betinget benådning  

 for strafafsoning af personer, der er dømt for spirituskørsel.
De to  

 ordninger bør således efter arbejdsgruppens opfattelse gælde for den samme  

 gruppe af personer, og der bør på den baggrund opstilles ensartede  

 betingelser for muligheden for generhvervelse af førerretten og benådning for  

 strafafsoningen på vilkår af behandling mod alkoholmisbrug.
1.5. Konfiskation af køretøjer i forbindelse med spiritus- og  

 promillekørsel Efter færdselslovens § 133 a kan der ved særligt grove eller gentagne  

 overtrædelser af færdselsloven ske konfiskation af det anvendte køretøj,  

 såfremt det er påkrævet for at forebygge yderligere overtrædelser af  

 færdselsloven, og i øvrigt ikke er urimeligt.
Det er arbejdsgruppens opfattelse, at konfiskation af køretøjer anvendt  

 ved spiritus- og promillekørsel i et vist omfang er egnet til at hindre, at  

 den dømte kører i frakendelsestiden eventuelt i spirituspåvirket tilstand.  

 Arbejdsgruppen har derfor foreslået, at Rigsadvokaten udsender retningslinier  

 til politimestrene om brugen af konfiskation, og at det i disse  

 retningslinier blandt andet indskærpes, at der skal nedlægges påstand om  

 konfiskation i videst muligt omfang.
Retningslinierne bør efter  

 arbejdsgruppens opfattelse endvidere omhandle de sager, hvor der kan rejses  

 spørgsmål om, hvorvidt der efter straffelovens § 77 a kan ske konfiskation af  

 køretøjer, der tilhører en anden end føreren.
 Rigsadvokaten har tilkendegivet, at han er indstillet på at udsende en  

 meddelelse til anklagemyndigheden om konfiskation efter de retningslinier,  

 der er foreslået i handlingsplanen, når Folketinget har taget stilling til  

 lovforslaget.
2. Sanktioner i anledning af hastighedsovertrædelser Efter den gældende bestemmelse i færdselslovens § 126 kan  

 hastighedsovertrædelser i sig selv føre til frakendelse af førerretten  

 (frakendelsen sker som hovedregel betinget). Efter den foreliggende  

 retspraksis vil førerretsfrakendelse sædvanligvis finde sted, når der har  

 været tale om en overtrædelse af den højst tilladte hastighed med 100%.
Førerretsfrakendelse kan ligeledes ske, når hastigheden ikke har været  

 dobbelt så høj som den tilladte hastighed.
Det gælder ud over i  

 gentagelsestilfælde navnlig i situationer, hvor forekomst af konkret fare,  

 ulempe samt vej- og oversigtsforhold indgår i vurderingen af spørgsmålet om,  

 hvorvidt førerretten skal frakendes.
 Er førerretten blevet frakendt betinget, skal føreren som hovedregel  

 aflægge en orienterende køreprøve, og førerretten inddrages, såfremt prøven  

 ikke bestås, eller såfremt den pågældende undlader at medvirke til en sådan.
 For at give bilisterne et klart signal om, at hastighedsovertrædelser er  

 uacceptable, og da disse fortsat er skyld i alt for mange alvorlige  

 færdselsulykker, skærpes bestemmelsen, således at førerretten allerede  

 frakendes (betinget) ved hastighedsovertrædelser på mere end 70%.
3. Generhvervelsesordningen i færdselslovens § 132, stk. 2 Bestemmelsen i færdselslovens § 132, stk. 2, om generhvervelse af  

 førerretten før tiden i tilfælde af spiritus- eller promillekørsel, der har  

 rod i et reelt alkoholmisbrug, indsattes i færdselsloven ved lov nr. 278 af  

 8. maj 1991. Bestemmelsen, der således alene kan finde anvendelse i  

 spiritussager, var et led i en forstærket indsats mod alkoholmisbrug.
 I forbindelse med vedtagelsen blev det bestemt, at  

 generhvervelsesordningen i færdselslovens § 132, stk. 2, skulle fungere i en  

 5-årig forsøgsperiode og herefter tages op til revision i folketingsåret  

 1996-97.
 Center for Rusmiddelforskning ved Århus Universitet har med henblik herpå  

 for Trafikministeriet gennemført en evaluering af generhvervelsesordningens  

 positive og/eller negative færdselssikkerhedsmæssige effekter.
 På baggrund af indberetninger fra 50 af landets 54 politikredse om i alt  

 633 personer, der ved en domstolsafgørelse har fået gengivet førerretten i  

 medfør af færdselslovens § 132, stk. 2, viser undersøgelsen, at ud af de af  

 undersøgelsen omfattede personer er 45 blevet dømt eller sigtet for  

 overtrædelse af færdselslovens bestemmelser om spiritus- eller  

 promillekørsel, efter at de har fået gengivet førerretten.
 Dette svarer til 7,1 % recidivtilfælde over en gennemsnitlig periode på  

 1,8 år (ca. 1 år og 91/2 måned). Sammenlignet med tilsvarende undersøgelser i  

 Sverige og Norge er der tale om en relativ lav recidivprocent i Danmark, selv  

 om det er forbundet med betydelig usikkerhed at foretage sammenligninger af  

 de tre undersøgelsers resultat.
 På baggrund af summen af disse undersøgelser er det sandsynligt, at  

 generhvervelsesordningen i færdselslovens § 132, stk. 2, har resulteret i en  

 reduktion i omfanget af kørsel i spiritus- og promillepåvirket tilstand, også  

 efter at den kontrollerende behandling for alkoholmisbrug er ophørt.
Med hensyn til spørgsmålet om generhvervelsesordningens  

 færdselssikkerhedsmæssige konsekvenser kan det ud fra aldersfordelingen  

 blandt de undersøgte 633 personer konkluderes, at ordningen kun i yderst  

 begrænset omfang omfatter gruppen af 18-24-årige mænd, som ifølge andre  

 undersøgelser udgør den farligste gruppe blandt spiritusbilisterne.
På den  

 baggrund er ordningens positive færdselssikkerhedsmæssige konsekvenser  

 begrænsede.
For de undersøgte personer foreligger der rapporter om seks  

 færdselsulykker, der er sket, efter at førerretten er generhvervet efter  

 lovens § 132, stk. 2. Af de seks ulykker er de to sket i det tidsrum, hvor  

 førerne ellers ikke skulle have haft førerret, hvis ikke  

 generhvervelsesordningen var bragt i anvendelse.
Disse to ulykker kan i  

 absolut forstand siges at være den hidtil registrerede omkostning ved  

 generhvervelsesordningen.
De nævnte tal vedrørende ulykker og ulykkernes  

 konsekvenser er dog for små til, at der på dette grundlag kan fremlægges en  

 sikker statistisk funderet vurdering af generhvervelsesordningens  

 færdselssikkerhedsmæssige konsekvenser.
 Sammenfattende viser den foretagne undersøgelse, at det tyder på, at  

 generhvervelsesordningen har haft positive færdselssikkerhedsmæssige  

 konsekvenser, og der er ikke fremdraget forhold, der tyder på, at  

 generhvervelsesordningen har haft negative færdselssikkerhedsmæssige  

 konsekvenser, eller forhold, der ud fra et trafiksikkerhedsmæssigt synspunkt  

 taler imod, at generhvervelsesordningen gøres permanent.
Imod at tillægge undersøgelsens resultater for stor vægt taler, at  

 undersøgelsen ikke har omfattet en kontrolgruppe med tilsvarende domme, men  

 uden behandling.
Der foreligger heller ingen opgørelse over, hvor mange og  

 hvilke personer, som fik domme, der faldt ind under bestemmelsen i lovens §  

 132, stk. 2, men som ikke gjorde brug af behandlingstilbuddet.
 Ved forslaget lægges der endvidere op til en lempelse af de tidsmæssige  

 betingelser for at rejse en generhvervelsessag efter lovens § 132, stk. 2,  

 således at ordningen, som hidtil har været forbeholdt førerretsfrakendelser  

 på mindst 3 år og højst 10 år, udvides til at omfatte førerretsfrakendelser  

 på 2 år og 21/2 år samt frakendelser for bestandig.
 Endelig lempes kravet til perioden af den afvænningsbehandling, som er en  

 forudsætning for generhvervelse af førerretten før tiden, fra 11/2 år til 1  

 år, således at behandlingsperioden koordineres med Kriminalforsorgens  

 benådningsordning for domfældte førere med et egentligt, behandlingskrævende  

 alkoholmisbrug.
 4. Administrative og økonomiske konsekvenser.
 Lovforslaget tilsigter en skærpelse af bødeniveauet for visse  

 overtrædelser af færdselsloven.
 Forslaget medfører ikke kommunaløkonomiske konsekvenser, der er omfattet  

 af Det Udvidede Totalbalanceprincip.
Lovforslaget indeholder væsentlige skærpelser af reaktionen ved betydelige  

 hastighedsovertrædelser samt ved promille- og spirituskørsel i brugsstjålet  

 køretøj.
Endvidere skal der efter forslaget aflægges kontrollerende køreprøve  

 i forbindelse med betinget frakendelse som følge af promillekørsel.
Endelig  

 strafbelægges kørsel med en promille mellem 0,51 og 0,80.
Lovforslaget forudsætter ikke, at der iværksættes en forøget  

 kontrolindsats fra politiets side.
Politiets samlede ressourceforbrug til  

 færdselskontrol skal således ligge på det i dag forudsatte niveau, således  

 som angivet i bl.a. flerårsaftalen om politiet.
Det er behæftet med stor usikkerhed at angive antallet af sager, hvor  

 bilister efter lovens ikrafttræden overskrider en hastighedsbegrænsning med  

 mere end 70 %, således at førerretten skal frakendes betinget.
Tilsvarende  

 usikkerhed knytter sig til vurderingen af antallet af sager, hvor bilister  

 m.v. - uanset et indført forbud - vil køre promillekørsel i området 0,51-0,80  

 promille.
På den ene side er der tale om kørsel, der i dag er hyppigt  

 forekommende.
På den anden side må det antages, at en sådan kriminalisering  

 og strafskærpelse vil påvirke kørselsmønsteret, ligesom den intensive  

 information om hastigheds- og promilleovertrædelser vil være  

 holdningspåvirkende.
Som følge af disse usikkerheder er vurderingen af  

 forslagets administrative konsekvenser for bl.a. politiet og  

 anklagemyndigheden i høj grad skønsmæssig.
 Merudgifterne ved de ovennævnte forslag må antages at ville blive  

 modsvaret af et øget bødeprovenu og det forhøjede gebyr for aflæggelse af  

 kontrollerende køreprøve.
Udgifterne ved anskaffelse af præcisionsalkometre m.v. til  

 tilvejebringelse af bevis i sager om promille- og spirituskørsel skønnes at  

 udgøre 18 mio. kr.
I 1997 afholdes 6 mio. kr., der finansieres af  

 Finansministeriets generelle reserver.
Herudover skønnes forslagene om forstærket indsats mod  

 hastighedsovertrædelser, promillekørsel m.v. at ville medføre merudgifter for  

 politiet svarende til 10 mio. kr. årligt, heraf 4 mio. kr. til uddannelse,  

 drift m.v. af alkometre, og 6 mio. kr. til varetagelse af de ovennævnte sager  

 om hastigheds- og promillekørsel, afholdelse af kontrollerende køreprøve m.v.  

 Heraf er 3 mio. kr. lønsum.
I 1997 udgør driftsudgifterne 3 mio. kr., der  

 afholdes af Finansministeriets generelle reserver.
 Endelig afsættes der til information og oplysning 3-5 mio. kr. til Rådet  

 for Større Færdselssikkerhed.
De reducerede udgifter i strafferetsplejen som følge af indførelsen af  

 præcisionsalkometermålinger som bevis i sager om promille- og spirituskørsel  

 skønnes at udgøre 4 mio. kr. årligt.
Det bemærkes imidlertid, at det er  

 politiets erfaring, at disse udgifter netop i sager om promille- og  

 spirituskørsel i ikke uvæsentligt omfang bliver inddrevet hos de domfældte,  

 og at der i disse tilfælde således ikke opnås en besparelse.
Bødeprovenuet som følge af kriminaliseringen af promillekørsel i området  

 0,51-0,80 promille skønnes - med ovenfor nævnte usikkerheder - at ville  

 udgøre 25 mio. kr.
Indtægterne ved gebyr for afholdelse af orienterende  

 køreprøve skønnes at ville udgøre 5 mio. kr. efter den ovennævnte forhøjelse  

 af gebyrsatsen.
Forslaget skønnes således at ville medføre årlige  

 merindtægter på 30 mio. kr.
 Hertil kommer forslagets afledede effekter med hensyn til færre udgifter  

 ved trafikskader, samfundsmæssige besparelser som følge af reduceret  

 materielskade, mindre udgifter for staten til trafikofre og mindre udgifter  

 for kommunerne og amtskommunerne til sygebehandling m.v.
5. Andre konsekvenser Forslaget har ikke miljømæssige konsekvenser.
 Forslaget indeholder ikke EU-retlige aspekter.
 Som en erhvervsøkonomisk konsekvens indebærer forslaget hjemmel til  

 opkrævning af betaling for godkendelser i henhold til EF-forordning.
Afslutning Lovforslaget har været forelagt følgende myndigheder og organisationer:
Amtsrådsforeningen i Danmark Kommunernes Landsforening Københavns Kommune Frederiksberg Kommune Hovedstadsområdets Trafikselskab Nævnet for Etnisk Ligestilling Rigspolitichefen Rigsadvokaten Politidirektøren i København Rådet for Større Færdselssikkerhed Rådet for Trafiksikkerhedsforskning Færdselsstyrelsen Statens Bilinspektion Vejdirektoratet Politimesterforeningen Dansk Politiforbund Dansk Kørelærer Union Dansk Køreskole Forening Danske Kørelæreres Landsforbund Københavns Kørelærerforening Landsorganisationen i Danmark SID Dansk Arbejdsgiverforening Entreprenørforeningen Danske Vognmænd Landsforeningen af Danmarks Bilruter Turistvognmændenes Landsforening Foreningen af Danske Eksportvognmænd Dansk Forening for International Motorkøretøjs- forsikring Assurandør-Societetet FDM Dansk Cyklist Forbund Motorcykelbranchens Landsforbund Danmarks Knallertudvalg Centralforeningen af Autoreparatører i Danmark Danmarks Automobilforhandler Forening Automobil-Importørernes Sammenslutning De Samvirkende Invalideorganisationer NOAH-Trafik Vognmandsfagets Arbejdsgiverforening Storkøbenhavns Hyrevognsnævn Bestillingskontorernes Sammenslutning Centralforeningen af Taxiforeningen i Danmark Dansk Taxi Forbund Storkøbenhavns Taxivognmænds Arbejdsgiver- sammenslutning.
 Forbrugerrådet.
Tele Danmark Mobil Motorhistorisk Samråd Dansk Veteranbilklub Bemærkninger til lovforslagets enkelte bestemmelser Til § 1 Til nr. 1 Bestemmelsen i færdselslovens § 14, stk. 6, der foreslås ophævet, giver  

 trafikministeren mulighed for at fastsætte bestemmelser for hyrevognes  

 benyttelse af busbaner.
 Bestemmelsen blev indsat i færdselsloven i 1976 på Retsudvalgets  

 initiativ, efter at udvalget indgående havde drøftet, om der burde indsættes  

 en bestemmelse, der generelt giver hyrevogne adgang til at benytte de for  

 busser særligt anlagte baner.
 Når en sådan bestemmelse ikke blev vedtaget i 1976, skyldes dette, at den  

 daværende justitsminister fremsatte en række indvendinger imod hyrevognes  

 brug af busbanerne.
 Disse indvendinger mod hyrevognes brug af busbanerne omfattede bl.a.,  

at bussernes fordele ved busbanerne formindskes væsentligt, at  

 andre trafikanter trækkes med ind i busbanerne, hvorved generne bliver endnu  

 større, samt at hyrevogne vil overhale busserne og dermed foretage  

 slalomkørsel.
 Det blev i forbindelse med vedtagelsen af det nugældende stk. 6, forudsat,  

 at der i første omgang skulle iværksættes en begrænset forsøgsordning først  

 og fremmest i Københavns Kommune.
 Et sådant forsøg har været gennemført i København i en periode fra 1.  

 november 1995 til 30. juni 1996 på strækningen mellem Christiansborg  

 Slotsplads og Christmas Møllers Plads.
 Vejdirektoratet har på Københavns Kommunes vegne foretaget en nærmere  

 undersøgelse af forsøget.
Undersøgelsen konkluderer, at der på forsøgsstrækningen både for hyrevogne  

 og for den øvrige trafik har været en tidsmæssig gevinst i  

 myldretidstrafikken, ved at hyrevogne benyttede busbanerne det pågældende  

 sted, medens der ikke for bussernes mulighed for at komme frem er konstateret  

 nogen målbar forringelse.
Hovedstadsområdets Trafikselskab er dog ikke enig i  

 denne konklusion.
 Af undersøgelsen fremgår, at den pågældende forsøgsstrækning er  

atypisk for Københavns Kommunes busprioriteringssystem, idet den i  

 modsætning til de fleste andre busbaner i København indeholder lange  

 sammenhængende busbaner uden særskilt signalregulering for busser.
 Resultatet af forsøget kan således ikke tilstrækkeligt begrunde, at der  

 indføres en bestemmelse, der generelt giver hyrevogne tilladelse til at bruge  

 alle busbaner.
 Der vil derfor fortsat være behov for, at der foretages en individuel  

 vurdering af, om det vil være færdselssikkerhedsmæssigt forsvarligt at give  

 hyrevogne tilladelse til at benytte den konkrete busbane.
 En sådan individuel og konkret vurdering foretages bedst af de lokale vej-  

 og politimyndigheder, der har kendskab til de lokale forhold, og som  

 bestemmer, om der på en given vejstrækning skal etableres busbaner, jf.  

 færdselslovens § 92.
 Ved at ophæve den gældende bestemmelse i færdselslovens § 14, stk. 6, vil  

 det ikke længere være trafikministeren, der kan bestemme, om hyrevogne må  

 benytte de for busser særligt anlagte baner, men de lokale myndigheder.
 Forslaget medfører således, at det er de myndigheder, der træffer  

 beslutning om etablering af busbaner, der også kan træffe beslutning om, at  

 banerne kan benyttes af andre færdselsarter, herunder hyrevogne.
 Det er en del af formålet med den foreslåede ændring at åbne mulighed for,  

 at hyrevogne i videre omfang end hidtil får adgang til at benytte busbanerne.  

 Regeringen forventer, at disse tilladelser vil blive givet, hvis der ikke er  

 en konkret begrundelse for at undlade at give hyrevogne adgang til at benytte  

 en busbane.
 Hvis de lokale myndigheder ikke kan blive enige om, at hyrevogne skal have  

 adgang til at benytte busbanerne, vil hver af de nævnte myndigheder kunne  

 forelægge spørgsmålet for trafikministeren efter lovens § 92, stk. 5,  

 hvorefter trafikministeren kan afgøre, om hyrevogne kan benytte den konkrete  

 busbane.
 Hvis en busbane i en kommune fortsætter i en anden kommune, eller en  

 busbane på en kommunevej fortsætter i en busbane på en landevej, og  

 vejbestyrelserne ikke er enige om, hvorvidt hyrevogne må benytte busbanen,  

 kan tvisten indbringes for enten amtsrådet eller trafikministeren efter § 5 i  

 lov om offentlige veje.
 Endvidere vil borgerne kunne klage over beslutningen til trafikministeren  

 for så vidt angår retlige spørgsmål efter færdselslovens § 92, stk. 5.
 I forbindelse med forsøgsordningen i København blev der udstedt en særlig  

 bekendtgørelse om forsøget - bekendtgørelse nr. 817 af 17. oktober 1995 - der  

 fastslog, at forsøget gennemføres ved, at der afmærkes med symbolet  

 »Taxi«, og at denne afmærkning betød, at hyrevogne uanset  

 bestemmelsen i færdselslovens § 14, stk. 1, under forsøget ikke havde pligt  

 til at anvende busbanerne.
 Hvis forslaget vedtages, vil tilsvarende bestemmelser blive indført i  

 afmærkningsbekendtgørelsen, således at hyrevogne får mulighed for, men ikke  

 pligt til at anvende de for busser særligt anlagte baner, når busbanen er  

 afmærket med »Taxi«.
 Trafikministeren kan endvidere efter færdselslovens § 95 om fornødent  

 fastsætte supplerende regler om afmærkningen.
Til nr. 2, 19 og 20 Efter færdselslovens § 37, stk. 5, § 85, stk. 3, og § 86, stk. 2, kan  

 justitsministeren - nu trafikministeren - fastsætte bestemmelser om betaling  

 for politiassistance.
 Da politiet henhører under justitsministeren, er det naturligt, at  

 fastsættelse af sådanne betalingsbestemmelser sker efter forhandling med  

 justitsministeren. Ændringsforslagene præciserer dette.
Til nr. 3 Den gældende bestemmelse i færdselsloven tillader transport af børn under  

 6 år på cykel.
Med bestemmelsens nuværende formulering anses det heller ikke  

 for muligt at tillade transport af børn på 6 år og derover eller andre  

 personer i påhængsvogn eller sidevogn til cykel.
I Sverige og Finland er det tilladt at transportere 2 børn under 6 år på  

 cykel, hvis føreren er over 15 år og et barn under 10 år, hvis føreren er  

 over 18 år.
I Holland er det tilladt at transportere børn under 8 år på  

 cyklen, men kun hvis de er anbragt sikkert med tilstrækkelig støtte til ryg,  

 hænder og fødder.
Hvis passageren på cyklen er 8 år eller derover, er der  

 ingen restriktioner.
I Danmark stilles der i den gældende færdselslov krav til børns placering  

 som passagerer på cykel, på den måde, at der skal være indrettet siddeplads  

 med særlig beskyttelse mod hjuleger.
I handlen findes barnestole, der  

 opfylder dette krav.
Disse stole er normalt beregnet til børn op til 25 kg.
 Dansk Cyklist Forbund har foreslået, at reglen ændres enten ved, at  

 aldersgrænsen for børn sættes op eller ved, at aldersgrænsen erstattes af en  

 vægtgrænse.
Rådet for Trafiksikkerhedsforskning er enig med Cyklistforbundet i, at det  

 under visse trafikale omstændigheder muligvis vil være sikrere at  

 transportere børn på 6 år og derover på den voksnes cykel eller i  

 cykelanhænger end at lade børnene køre på egen cykel.
Rådet vil dog ikke  

 ukritisk tilslutte sig forslaget, idet en række forhold i så fald først må  

 overvejes.
De sikkerhedsmæssige problemer vedrørende børn som passagerer på cykel  

 eller i anhænger angår efter Rådet for Trafiksikkerhedsforsknings opfattelse  

 først og fremmest barnets højde og barnets vægt.
Det gælder dels i forhold  

 til en sikker placering af barnet, dels i forhold til cyklistens muligheder  

 for at manøvrere og bremse sikkert.
 Færdselsstyrelsen har påpeget, at de forhold, der afgør, hvad det er  

 forsvarligt at transportere, er vidt forskellige afhængig af, om der er tale  

 om f.eks. tohjulet cykel, tohjulet påhængsvogn eller trehjulet ladcykel.  

 Spørgsmålet om begrænsninger ved transport af personer på cykel og i anhænger  

 bør derfor grundlæggende dreje sig herom.
Rådet for Trafiksikkerhedsforskning har ingen dokumentation for, hvilke  

 vægtgrænser man bør lægge sig fast på, men et vejledende bud kunne være, at  

 passagerer på en tohjulet cykel højst må veje 25 kg, og at passagerer i  

 cykelanhængere samt anhængerens egenvægt højst må veje 60 kg.
Rådet for  

 Trafiksikkerhedsforskning finder, at det næppe er forsvarligt med mere end et  

 barn på en tohjulet cykel, men ser ingen umiddelbare sikkerhedsmæssige  

 problemer i, at der både kan sidde et barn på cyklen og et barn eller flere  

 børn i anhængeren.
 Rådet for Trafiksikkerhedsforskning fremhæver, at der hverken findes  

 uheldsstatistik eller forskningsresultater i ind- eller udland, som giver  

 tilfredsstillende dokumentation for problemets omfang, eller som kan danne  

 grundlag for fastlæggelse af de sikkerhedsmæssigt mest forsvarlige løsninger.
 Et endeligt forslag til ændrede regler er endnu ikke færdigarbejdet, men  

 det ligger allerede nu klart, at der vil blive tale om et regelsæt med stor  

 detaljeringsgrad.
Det foreslås på denne baggrund at erstatte den gældende bestemmelse med en  

 bemyndigelsesbestemmelse, der foreslås sat i kraft, når det nye regelsæt er  

 færdigt.
Reglerne vil blive fastsat i bekendtgørelsesform.
Til nr. 4-8, 22 og 42 I Sverige, Norge, Storbritannien, Holland, Belgien, Frankrig, Italien,  

 Portugal og Østrig anvendes apparater, der kan måle alkoholkoncentrationen i  

 udåndingsluft (evidensudstyr). Disse såkaldte elektroniske udåndingsprøver  

 erstatter i vidt omfang blodprøver i sager om spiritus- og promillekørsel.
 Indførelse af sådant udstyr i Danmark vil kunne frigøre ressourcer hos  

 politiet, der blandt andet kan anvendes til en øget indsats på det  

 færdselssikkerhedsmæssige område.
Ved forslaget bemyndiges trafikministeren til efter forhandling med  

 justitsministeren at indføre regler om udstyr til måling af udåndingsluften  

 samt ækvivalensregler om alkoholkoncentrationen i udåndingsluften i forhold  

 til alkoholkoncentrationen i blodet.
De af trafikministeren fastsatte  

 ækvivalensregler skal lægges til grund af domstolene.
 Indførelse af sådant måleudstyr vil have en positiv virkning på størrelsen  

 af sagsomkostninger i sager om spiritus- og promillekørsel, idet udgifterne  

 til indhentelse af blodprøve og lægeerklæring m.v. vil bortfalde.
 Af de bestemmelser om anvendelse af udstyr til måling af udåndingsluften,  

 som trafikministeren ved forslaget bemyndiges til at fastsætte, vil det  

 fremgå, at personer, såsom eksempelvis astmatikere, der af fysiske årsager  

 ikke er i stand til at afgive en elektronisk udåndingsprøve, ikke skal  

 belastes med sagsomkostninger som følge af, at en udtagelse af blodprøve i  

 disse særlige tilfælde er nødvendig.
 Ved forslaget bemyndiges trafikministeren samtidig til at nedsætte den  

 tilladte alkoholkoncentration i blodet under eller efter kørslen fra 0,80  

 promille til 0,50 promille.
Udenlandske undersøgelser viser, at for en gennemsnitsbilist med en  

 promille på 0,50 er risikoen for uheld dobbelt så stor som for en bilist uden  

 alkohol i blodet.
Simulator- og laboratorieforsøg har endvidere vist, at  

 mange færdigheder er mærkbart påvirket fra 0,50 promille - særligt evnen til  

 at reagere på uforudsete hændelser og på komplekse situationer.
Forringelser  

 i præstationsevnen gælder især for unge førere, men effekten kan variere  

 stærkt fra person til person.
 Dette er baggrunden for, at en række lande - og allersenest Belgien og  

 Frankrig - har valgt at nedsætte promillegrænsen til 0,50.
Rådet for Trafiksikkerhedsforskning har over for Trafikministeriet oplyst, - at en i maj 1996 offentliggjort undersøgelse i Østrig konkluderer, at  

 tendensen til at begå fejl er to-tredoblet ved en promille mellem 0,50 og  

 0,80, - at en amerikansk undersøgelse fra 1988 fastslår, at betegnelsen »en  

 sikker promille« ikke kan anvendes, idet den beregnede, relative risiko  

 stiger med promillen, og stigningen i risiko er betydelig fra 0,50 til 0,80, - at flere undersøgelser - blandt andet fra Australien - tyder på, at en  

 nedsættelse af promillegrænsen fra 0,80 til 0,50 kombineret med en massiv  

 kontrol- og kampagneindsats kan give markant positive resultater med hensyn  

 til uheldsreduktioner, og - at en lavere promillegrænse i sig selv derfor kan være et signal til  

 alle de bilister, der anser en vis alkoholindtagelse for acceptabel.
 Sanktionen ved promillekørsel i intervallet 0,51 - 0,80 promille vil alene  

 være bøde, jf. § 117, stk. 3, mens der således ikke derudover og ej heller i  

 gentagelsestilfælde skal ske frakendelse af førerretten ved promillekørsel  

 under 0,80 promille, medmindre der i forbindelse med kørslen er begået så  

 alvorlige kørselsfejl, at disse må anses for en skærpende omstændighed.
Efter gældende retspraksis ved udmåling af bøder for promillekørsel og for  

 spirituskørsel med en promille mellem 1,21 og 2,00 uden skærpende  

 omstændigheder er bøden indtægtsbestemt, således at bøden fastsættes til  

 1.000 kr. pr. 25.000 kr. årlig bruttoindkomst.
Hensigten med denne bødetakst  

 er, at bøden så vidt muligt skal svare til en månedsløn efter skat for  

 personer med sædvanlige fradrag (en nettomånedsløn).
 Minimumsbøden er på 1.000 kr., og bødemaksimum er efter hidtidig  

 retspraksis antaget at være 40.000 kr., selv om overgrænsen som følge af løn-  

 og prisudviklingen må anses at ligge væsentligt højere i dag.
Med hensyn til fastsættelse af bøden for promillekørsel med en promille  

 mellem 0,51 og 0,80 vil en fast bødestørrelse på 4.000 kr. som udgangspunkt  

 anses for passende.
De gældende regler for gentagelsesvirkning for straffen,  

 jf. § 117, foreslås ligeledes at finde anvendelse også for promillekørsler  

 mellem 0,51 og 0,80. De almindelige regler for bødenedsættelse for  

 mindrebemidlede vil dog også finde anvendelse.
 For så vidt angår gentagelsesvirkningen af straffen for en  

 førstegangskørsel med en promille mellem 0,51 og 0,80 gælder endvidere den  

 almindelige regel om gentagelse i straffelovens § 81, stk. 3, hvorefter  

 bødestraffen har gentagelsesvirkning i 5 år fra datoen for den endelige dom  

 eller bødens vedtagelse.
 I følgende oversigt sammenfattes sanktionsfastsættelsen, som i dag  

 anvendes ved kørsel med en promille mellem 0,81 og 1,20 (promillekørsel).  

 Oversigten indeholder endvidere de sanktioner, som ifølge lovforslaget  

 forudsættes idømt ved promillekørsel i intervallet mellem 0,51 og 0,80  

 promille.
 Gældende sanktioner:
 § 53, stk. 2, forudsættes opretholdt med dets nuværende anvendelsesområde.
Til nr. 9 Færdselslovens § 55 omhandler politiets adgang til at kræve, at føreren af  

 et køretøj eller en rytter foretager udåndingsprøve, samt regler om politiets  

 adgang til at kræve udtaget blod- og urinprøve ved mistanke om kørsel i  

 påvirket tilstand.
 Efter bestemmelsens stk. 3 kan justitsministeren - nu trafikministeren -  

 fastsætte nærmere regler herom.
 Justitsministeriet og Trafikministeriet er enige om, at det er mest  

 hensigtsmæssigt, at disse regler, der regulerer politiets  

 efterforskningsarbejde i forbindelse med mistanke om overtrædelse af  

 færdselslovens bestemmelser om kørsel i påvirket tilstand, udstedes af  

 justitsministeren.
 Formålet med forslaget er således at præcisere, at kompetencen til at  

 udstede disse regler tilbageføres til justitsministeren.
Til nr. 10 Forslaget er et generelt direkte forbud for føreren af et køretøj mod brug  

 af håndholdte mobiltelefoner under kørsel.
Lovforslaget indeholder et forbud mod brug af håndholdt mobiltelefon under  

 kørsel for førere af ethvert køretøj.
Forbudet vil således ud over førere af  

 motordrevne køretøjer også omfatte cyklister, ridende, jf. færdselslovens §  

 2, nr. 9, og i visse tilfælde kørestolsbrugere, jf. færdselslovens § 13  

 modsætningsvis.
Det er hensigten, at bestemmelsen skal have en passende lang  

 ikrafttrædelse, således at ejere får mulighed for at indkøbe og få  

 installeret en anordning, der muliggør håndfri betjening.
Det foreslås  

 derfor, at dette forslag træder i kraft den 1. juli 1998.
Herudover foreslås indsat en bemyndigelsesbestemmelse for trafikministeren  

 til at fastsætte nærmere regler om brug af teleudstyr og lignende under  

 kørsel.
En bemyndigelsesbestemmelse skal være med til at sikre, at der i takt  

 med den teknologiske udvikling kan fastsættes regler om brug af sådant udstyr  

 under kørsel, der måtte vise sig nødvendige af trafiksikkerhedsmæssige  

 hensyn.
 Der findes ikke i den gældende færdselslovgivning bestemmelser, der  

 direkte regulerer brugen af mobiltelefoner under kørslen.
 Spørgsmålet vil imidlertid kunne falde ind under bestemmelsen i  

 færdselslovens § 3, hvorefter trafikanter skal optræde hensynsfuldt og udvise  

 agtpågivenhed, så der ikke opstår fare eller forvoldes skade for andre.
 Overtrædelser af denne bestemmelse - f.eks. fremkaldt ved brug af  

 mobiltelefon under kørslen - kan straffes med bøde.
 Såfremt der i den konkrete situation er tale om, at en person dræbes eller  

 kommer til skade, vil endvidere straffelovens bestemmelser vedrørende  

 uagtsomt manddrab og uagtsom legemsbeskadigelse kunne finde anvendelse.
 Derimod er der ikke inden for de gældende lovgivningsrammer hjemmel til at  

 forbyde enhver brug af håndholdte mobiltelefoner under kørslen.
En del europæiske lande har allerede foretaget særlige lovmæssige  

 reguleringer i forbindelse med brug af mobiltelefon under kørsel.
Dette  

 gælder f.eks.
Italien, Schweiz, Frankrig, Østrig, Spanien og Portugal.
 I Belgien, Tjekkiet, Sverige, Norge, Holland, Tyskland, Finland og  

 Storbritannien er der generelle regler svarende til den danske færdselslovs §  

 3 - imidlertid overvejes det i flere af disse lande at indføre et forbud mod  

 håndholdte mobiltelefoner under kørsel.
 I juni 1996 offentliggjorde Rådet for Trafiksikkerhedsforskning en  

 arbejdsrapport om anvendelse af mobiltelefoner under kørsel.
 Rapporten beskriver den nyeste viden inden for de trafiksikkerhedsmæssige  

 aspekter ved brug af mobiltelefoner under kørsel.
 På baggrund af forskningsresultater og erfaringer i øvrigt opstiller Rådet  

 4 anbefalinger, herunder overvejelse af et forbud mod håndholdte  

 mobiltelefoner under kørsel.
 Om denne anbefaling fremgår af rapporten, at der ikke foreligger  

 dokumentation for, at brug af håndholdte mobiltelefoner under kørsel har ført  

 til trafikuheld, men flere forskningsresultater peger på, at kørslen bliver  

 mere usikker, og førerens reaktionstid bliver forøget.
 Videre fremgår det, at accept alene af håndfri installationer vil være et  

 signal om, at der er trafiksikkerhedsmæssige problemer forbundet med at  

 telefonere under kørsel, og et forbud mod telefonering med håndholdte  

 mobiltelefoner vil derfor dels kunne begrænse brug af mobiltelefon, dels  

 kunne opmuntre fabrikanter og installatører til at udvikle enklere og  

 billigere installationssystemer.
 Færdselssikkerhedskommissionen har i en udtalelse over Rådets rapport,  

 specielt omkring anbefalingen af at overveje et forbud om brug af håndholdte  

 telefoner, anført følgende:
» En enig kommission finder, at brug af håndholdte  

 mobiltelefoner under kørsel reducerer førerens fulde koncentration om  

 trafikken, specielt når telefonen anvendes i »tæt« trafik.
En  

enig kommission anbefaler, at førere, der agter at benytte  

 mobiltelefon under kørsel, får installeret håndfri betjening.
 Med i overvejelserne om et eventuelt forbud mod håndholdte mobiltelefoner  

 under kørsel finder et flertal af kommissionens medlemmer det relevant  

 at inddrage det aspekt, at der også er andre faktorer, der medfører, at  

 bilister er mindre koncentrerede i trafikken, og som det i givet fald burde  

 overvejes særskilt at forbyde - f.eks. betjening af radio- og  

 kassetteafspiller, tænde og ryge tobak osv.
Herefter finder et flertal af Færdselssikkerhedskommissionen, at  

 den manglende dokumentation om mobiltelefoners negative indvirken på  

 trafikulykker vægtet overfor de positive aspekter ved brug af mobiltelefoner  

 i biler - herunder anmeldelse af spritbilister og biltyve samt oplysninger om  

 færdselsulykker osv. - medfører, at et lovindgreb mod brug af håndholdte  

 mobiltelefoner under kørsel ikke kan anbefales.' Der er ikke rejst tvivl om, at brug af håndholdte mobiltelefoner under  

 kørsel reducerer førerens koncentration om trafikken.
 I den forbindelse bemærkes det også, at en enig  

 Færdselssikkerhedskommission har anbefalet, at førere, der agter at benytte  

 mobiltelefon under kørsel, får installeret håndfri betjening.
 Videre bemærkes, at forslaget ikke er et generelt forbud mod at samtale  

 med mobiltelefon under kørsel, men et forbud for føreren mod den risikofyldte  

 brug af håndholdte mobiltelefoner under kørsel.
 Et forbud for føreren mod brug af håndholdte mobiltelefoner under kørsel  

 kan være vanskeligt at håndhæve, f.eks. - såfremt der er flere personer i  

 bilen - at konstatere, hvem der har brugt den håndholdte mobiltelefon.
 Dette er imidlertid også og nok i højere grad situationen allerede i dag,  

 når det skal bevises, at der foreligger en overtrædelse af færdselslovens §  

 3, hvorefter den udviste adfærd, f.eks. brugen af mobiltelefoner, forårsagede  

 fare eller forvoldte skade for andre.
Et forbud som det, regeringen lægger op til, behøver ikke at  

 vanskeliggøre, at der tilgår politiet oplysninger om trafikulykker,  

 anmeldelser af lovovertrædelser, f.eks. spritkørsel, såfremt der sker  

 installation, der muliggør håndfri betjening.
Samtidig vil det fortsat være  

 muligt f.eks. at køre ind på en rasteplads eller holde ind til siden, hvor  

 det trafikalt er forsvarligt, for at foretage disse opkald.
I tilknytning til et forbud mod førerens brug af håndholdte mobiltelefoner  

 under kørsel foreslås en bemyndigelsesbestemmelse for trafikministeren til at  

 fastsætte nærmere regler om brug af teleudstyr under kørsel.
En sådan  

 bemyndigelse vil sikre, at trafikministeren i fremtiden kan fastsætte nærmere  

 regler for brug af andet teleudstyr under kørsel, hvilket kan være  

 hensigtsmæssigt og nødvendigt set i relation til den teknologiske udvikling,  

 der er på området.
 Hensigten med bemyndigelsesbestemmelsen er at skabe mulighed for  

 trafikministeren til at regulere området for brug af andet teleudstyr i  

 køretøjer, f.eks. hvis forskning og/eller ulykkesstatistikken tilsiger en  

 sådan regulering.
 Det kan i den forbindelse blive nødvendigt med særlige regler for f.eks.  

 førere af udrykningskøretøjer m.v.
 Forud for udstedelse af sådanne nye bestemmelser vil der naturligvis blive  

 foretaget en høring af relevante myndigheder og organisationer.
Til nr. 11 Betegnelsen »orienterende køreprøve« har siden indførelsen ved  

 færdselsloven af 1976 været brugt som betegnelsen for den køreprøve, der  

 foretages som en kontrol af førerens kørefærdighed i forbindelse med en  

 frakendelse af førerretten.
 Da den orienterende køreprøve af føreren med rette opleves som en  

 kontrolforanstaltning, foreslås betegnelsen ændret til »kontrollerende  

 køreprøve«.
Til nr. 12 Efter de gældende regler er det en forudsætning for generhvervelse af  

 førerretten efter en ubetinget frakendelse, at ansøgeren består en  

 orienterende køreprøve.
Denne køreprøve består af en teoretisk og en praktisk  

 prøve og gennemføres efter samme retningslinier som en almindelig køreprøve.  

 Der stilles i dag ikke krav om forudgående køreundervisning i forbindelse med  

 indstilling til orienterende køreprøve.
 Efter forslaget åbnes der mulighed for at fastsætte krav om, at  

 generhvervelse af førerretten efter ubetinget frakendelse som følge af  

 spiritus- eller promillekørsel betinges af, at ansøgeren forinden aflæggelsen  

 af en kontrollerende køreprøve gennemgår fornyet køreundervisning i form af  

 et kursus om alkohol og trafik.
 En undervisningsplan for en sådan køreundervisning kunne udformes efter  

 følgende retningslinier:
 1. Trafikantadfærd (svarende til afsnit 4 i den nuværende  

 undervisningsplan for køreuddannelsen til almindelig personbil).
 2. Virkningerne af spirituskørsel (detaljeret indlæring af mulige  

 konsekvenser af spirituskørsel, eksempelvis ved billedbeskrivelse af  

 dødsulykker eller ved besøg på skadestuer).
 3. Manøvrer på vej med særlig vægt lagt på kendskab til ulykker (delvis  

 anvendelse af afsnit 7 i den nugældende undervisningsplan).
 4. Forberedelse til køreprøve (svarende til afsnit 9 i den nugældende  

 undervisningsplan).
 Samme undervisningsplan kan udformes således, at planen eventuelt også vil  

 kunne anvendes i forbindelse med generhvervelse af førerretten efter andre  

 grove færdselsforseelser.
 Indførelse af en undervisningsplan som beskrevet vil formentlig indebære  

 et undervisningsforløb for generhvervelse af 10-12 timers varighed i  

 kombineret teoretisk og praktisk køreundervisning.
Til nr. 13 Ændringen er en konsekvens af forslaget om indførelse af et krav om  

 fornyet køreundervisning forud for afholdelse af køreprøve for personer, hvis  

 førerret har været frakendt ubetinget som følge af spiritus- eller  

 promillekørsel.
Disse personer skal ikke kunne undslå sig fra kravet om  

 køreundervisning og kontrollerende køreprøve, selv om de efter det forhold,  

 der gav anledning til tiltalen, og inden for det sidste år før ansøgningen om  

 generhvervelse af kørekort, måtte have bestået en køreprøve.
Til nr. 14 Der skal i dag ikke aflægges en orienterende køreprøve efter en betinget  

 frakendelse af førerretten som følge af promillekørsel med en alkoholpromille  

 over 0,80, selv om det må lægges til grund, at personer, der har kørt  

 promillekørsel, har vist manglende agtpågivenhed med hensyn til bilkørsel og  

 spiritusforbrug.
Uanset at denne manglende agtpågivenhed udover en bøde alene  

 sanktioneres i form af en betinget frakendelse af førerretten, bør det  

 ved samme lejlighed sikres, at føreren er i besiddelse af tilstrækkeligt  

 kendskab til reglerne, således som det er tilfældet i forbindelse med  

 betinget frakendelse i øvrigt.
Forslaget lægger således op til, at der indføres et krav om kontrollerende  

 køreprøve også efter de nævnte tilfælde af promillekørsel, selv om forholdet  

 alene har medført betinget frakendelse.
Om betegnelsen »kontrollerende  

 køreprøve« henvises til bemærkningerne til nr. 11.
 Ved forslaget lægges der endvidere op til, at der skal aflægges en  

 kontrollerende køreprøve i tilfælde af betinget frakendelse af førerretten  

 ved spirituskørsel under særlig formildende omstændigheder, hvor der ikke i  

 dag skal aflægges en orienterende køreprøve.
Til nr. 15 Forslaget er en sproglig konsekvens af forslaget i nr. 14.
Til nr. 16 Ved forslaget indføres der hjemmel for trafikministeren til at fastsætte  

 nærmere bestemmelser om indholdet af den køreundervisning, som, jf. forslaget  

 under nr. 12, for fremtiden bliver en betingelse for generhvervelse af  

 førerretten efter en ubetinget førerretsfrakendelse.
 Under bemærkningerne til nr. 12 er indholdet for en sådan undervisning  

 nærmere skitseret.
Til nr. 17 Det har igennem længere tid været et ønske fra veteranbilklubberne, at der  

 bliver gennemført en ordning, hvorefter ejere af biler og motorcykler  

 indregistreret første gang før 1. april 1958 kan anskaffe og anvende  

 historisk korrekte emaljenummerplader på sådanne køretøjer.
 Forslaget bemyndiger trafikministeren til at fastsætte de nærmere regler  

 for en sådan ordning.
 En historisk korrekt nummerplade vil være en nummerplade, som er  

 fremstillet med hvide bogstaver på sort emaljegrund, og hvor  

 registreringsnummeret er angivet med de indtil 1. april 1958 anvendte  

 bogstavkoder for geografisk tilhørsforhold efterfulgt af et løbenummer.
Det er hensigten at etablere en ordning, hvorefter Dansk Veteranbilklub  

 angiver kendingsbogstav og pladetype og i hvert enkelt tilfælde indestår for,  

 at der er tale om en historisk korrekt nummerplade.
Rigspolitiet skal tildele  

 pladen løbenummer.
Ved anskaffelse af emaljenummerplader vil der således ikke  

 blive samme valgfrihed, som der er ved ønskenummerplader med hensyn til tal-  

 og bogstavkombinationer.
 Nummerpladerne skal følge køretøjet og ikke ejeren, hvilket vil sige, at  

 ejeren mister nummerpladen ved afmelding ligesom ved almindelige  

 nummerplader, og en eventuel udskiftning af nummerpladerne - f.eks. på grund  

 af flytning (disse nummerplader har geografisk tilhørsforhold) - skal ske på  

 ejerens foranledning og bekostning.
 Der vil i typografisk henseende blive tale om 4 forskellige nummerplader  

 for perioden frem til 1. april 1958. Pladerne skal fremstilles ved  

 Rigspolitiets foranstaltning.
 I lighed med hvad der gælder for administrationen af  

 ønskenummerpladeordningen, indeholder forslaget hjemmel til, at  

 trafikministeren kan bestemme, at Rigspolitichefens afgørelser i disse sager  

 ikke kan påklages.
Til nr. 18 Af de nuværende regler om brug af styrthjelm fremgår, at børn under 12 år  

 ikke har pligt til at anvende styrthjelm under kørsel på motorcykel, jf.  

 færdselslovens § 81, stk. 3, modsætningsvis.
Styrthjelme skal ifølge Trafikministeriets bekendtgørelse af 22. juni 1995  

 om styrthjelme være mærket.
Uanset at bestemmelsen nævner flere former for  

 mærkning, findes der kun E-godkendte styrthjelme på markedet.
En styrthjelm kan E-godkendes, såfremt den opfylder og produceres i  

 henhold til ECE-regulativ 22 om ensartede forskrifter om godkendelse af  

 styrthjelme for førere og passagerer på motorcykler og knallerter.
Det  

 fremgår af regulativet, at styrthjelme med en diameter på mindst 48 cm kan  

 E-godkendes.
I forbindelse med udarbejdelsen af Trafikministeriets bekendtgørelse af  

 22. juni 1995 om styrthjelme blev det overvejet, hvorvidt der skulle indføres  

 krav om, at børn under 12 år skulle anvende fastspændte styrthjelme i  

 forbindelse med kørsel på motorcykel.
I den forbindelse fik Trafikministeriet  

 fra Motorcykelbranchens Landsforbund oplyst, at der ikke produceres  

 styrthjelme til børn under 12 år.
 Efterfølgende har Trafikministeriet fået oplyst, at sådanne styrthjelme  

 produceres og er E-godkendt, men at de i almindelighed ikke forhandles i  

 Danmark.
 Sundhedsstyrelsen har oplyst, at børn i 8 års alderen, efter styrelsens  

 vurdering, har en struktur i hals og nakke, der er tilstrækkeligt udviklet  

 til at tåle den belastning, som en styrthjelm medfører ved deceleration.
 Sundhedsstyrelsen har derfor ingen indvendinger mod, at aldersgrænsen for  

 børns brug af styrthjelm under kørsel på motorcykel nedsættes til 8 år.
 På baggrund af disse oplysninger foreslås aldersgrænsen for pligt til at  

 anvende styrthjelm under kørsel på motorcykel nedsat fra 12 til 8 år.
 Bestemmelsen foreslås først ikraftsat den 1. januar 1998, således at  

 hjelmene kan være i handelen, før påbudet træder i kraft.
Til nr. 21 Ved lov om ændring af færdselsloven, lov nr. 317 af 17. maj 1995,  

 indførtes en ny bestemmelse (§ 88a), hvorefter trafikministeren bl.a. kan  

 fastsætte regler, der helt eller delvis fritager personer med handicap for at  

 efterkomme bestemmelser om parkering og standsning fastsat i medfør af  

 færdselslovens § 92, stk. 1, nr. 1.
 Disse bestemmelser skal afløse de gældende bestemmelser i  

 Justitsministeriets cirkulæreskrivelse af 1. august 1988.
 De gældende regler indebærer, at parkeringsrestriktioner er lempeligere  

 for de personer med handicap, der har opnået særlig tilladelse hertil.  

 Tilladelse gives ved tildeling af et særligt invalideskilt.
 Invalideskilte tildeltes indtil 31. december 1995 af Bolig-, Motor- og  

 Hjælpemiddeludvalget (BMH).
 Da BMH's virksomhed ophørte med udgangen af 1995, blev dets opgaver  

 overtaget af De Samvirkende Invalideorganisationer (DSI) fra 1. januar 1996.
 BMH's, nu DSI's, afgørelser har efter praksis kunnet påklages til  

 Færdselsstyrelsen.
 Det betyder, at den gældende ordning i praksis har været administreret af  

 en privat organisation, der ikke er omfattet af forvaltningslovens regler.  

 Færdselsloven indeholder ikke hjemmel til at delegere opgaver efter loven til  

 private organisationer.
 Der har ikke hidtil været udtrykkelig hjemmel til, at en privat  

 organisation varetager denne opgave.
Formålet med ændringen er at sikre udtrykkelig hjemmel til en sådan  

 delegation, således at ordningen kan fortsætte.
Samtidig indføres der hjemmel  

 til, at trafikministeren kan fastsætte nærmere regler om den private  

 administration af bestemmelserne.
 Disse regler skal sikre, at administration udøves i overensstemmelse med  

 forvaltningslovens regler om offentlig forvaltning (partshøring, begrundelse  

 m.v.).
Endvidere er det hensigten at fastsætte bestemmelser om, at den private  

 organisations afgørelser kan påklages til trafikministeren.
I praksis skal  

 klagerne behandles af Færdselsstyrelsen, jf. bekendtgørelse nr. 215 af 22.  

 marts 1994 om henlæggelse af beføjelser til Færdselsstyrelsen.
 Endelig skal der fastsættes regler for betaling for tilladelsen, således  

 at den private organisation kan få udgifterne ved administrationen og  

 fremstilling af skilte m.v. dækket af ansøgerne i forbindelse med udlevering  

 af skiltene.
Til nr. 23 Førstegangsbrugstyveri af en bil straffes normalt med bøde på 3.000 kr.  

 Brugstyveri i kombination med spirituskørsel, der medfører frihedsstraf, vil  

 normalt ikke medføre en forhøjelse af straffen for spirituskørslen.  

 Brugstyveri i kombination med spirituskørsel, der alene medfører bødestraf,  

 vil derimod medføre en forhøjelse af bøden.
Det er politiets erfaring, at der er højere risiko for uheld, herunder  

 uheld, der indebærer personskade, når spirituskørsel foregår i en  

 brugsstjålet bil.
I disse tilfælde vil der således ofte være tale om mere  

 uforsigtig kørsel, idet formålet typisk ikke blot er transport.
Den generelle risiko, der kan være forbundet med, at spiritus- eller  

 promillekørsel foregår i et brugsstjålet køretøj, bør modvirkes ved et  

 strafferetligt værn i form af forhøjet straf, og forslaget lægger derfor op  

 til, at der i disse tilfælde skal ske en skærpelse af straffen (men ikke  

 frakendelsestiden) for spiritus- eller promillekørsel til næste  

 strafposition.
I tilfælde, hvor normalstraffen er bøde (svarende til en  

 nettomånedsløn), skal den således stige til en skærpet bøde eller til  

 frihedsstraf.
Er normalstraffen frihedsstraf, skal denne være længere.
Efter forslaget vil eksempelvis straffen for et førstegangstilfælde af  

 spirituskørsel med en promille på mellem 1,51-2,00 skærpes fra bøde (svarende  

 til en nettomånedsløn) til 14 dages hæfte, hvis kørslen foregår i en  

 brugsstjålet bil.
Er der tale om et andengangstilfælde af spirituskørsel med  

 samme promille, stiger straffen fra 14 til 20 dages hæfte.
Nedenfor er i  

 skematisk form gengivet det strafniveau, som efter forslaget i de typiske  

 tilfælde vil kunne komme i anvendelse ved spiritus- og promillekørsel med  

 brugsstjålet køretøj:
 * Forhøjes med hæfte i 10 dage ved kørsel i frakendelsestiden.
 Forhøjes til 30 dages fængsel ved kørsel i frakendelsestiden.
 ------------------------------------------- Foruden fastsættelse af straf  

 efter færdselsloven for spiritus- eller promillekørsel samt eventuelt  

 endvidere for kørsel uden at have erhvervet eller generhvervet førerret, jf.  

 forslagets § 1, nr. 24, skal det indgå i strafudmålingen, at der tillige skal  

 fastsættes en straf efter straffelovens § 293, stk. 1, for brugstyveri.
Som ovenfor anført straffes brugstyveri i førstegangstilfælde (over 18 år)  

 med en bøde på 3.000 kr.
I gentagelsestilfælde er straffen ofte frihedsstraf.  

 Ved pådømmelse af spiritus- eller promillekørsel i en brugsstjålet bil skal  

 der således efter straffelovens § 88 udmåles en fællesstraf.
Straffens  

 størrelse vil bero på en konkret bedømmelse i hvert enkelt tilfælde af blandt  

 andet den tiltaltes forstraffe og personlige forhold.
Til nr. 24 Straffen for kørsel uden at have erhvervet kørekort er som udgangspunkt  

 bøde.
Ifølge Rigsadvokatens bødekatalog er udgangspunktet for de første 4  

 tilfælde af kørsel uden at have erhvervet kørekort bøde fra 1.200 kr.  

 den første gang til 3.000 kr. den fjerde gang.
Først ved femtegangskørsel  

 uden kørekort idømmes frihedsstraf (sædvanligvis hæfte i 7 dage). Derefter  

 stiger frihedsstraffens længde gradvis.
 Kørsel i frakendelsestiden straffes med bøde, som i førstegangstilfældene  

 almindeligvis svarer til en måneds nettoløn, dog mindst 1.000 kr., svarende  

 til bødestraffen for en førstegangsspirituskørsel med en alkoholpromille  

 mellem 1,21 og 2,00.
 I gentagelsestilfælde stiger straffen til hæfte eller fængsel i indtil 1  

 år, således at der i andengangstilfælde normalt idømmes 14 dages hæfte.
En stor del af de alvorligste ulykker, hvor spiritus er involveret, er  

 forvoldt af personer uden førerret.
Således havde 24 % af førerne i 501  

 ulykker i 1994, der medførte dræbte eller alvorligt skadede personer, ikke  

 erhvervet eller generhvervet førerret.
Kørsel uden kørekort optræder i forbindelse med spirituskørsel ofte som  

 manglende generhvervelse af førerretten efter frakendelsestidens  

 udløb.
Kørsel uden nogensinde at have erhvervet kørekort eller modtaget  

 køreundervisning må generelt betragtes som mere risikofyldt end kørsel, der  

 foretages af en person, som tidligere har haft kørekort, og som kører uden at  

 have erhvervet retten til at føre bil efter en frakendelse.
Hensynet til retshåndhævelsen medfører dog, at kørsel i frakendelsestiden  

 må anses som grovere end de øvrige tilfælde af kørsel uden at have  

 generhvervet førerret, og at straffen i disse tilfælde må være højere.
Dette  

 er også tilfældet i den aktuelle strafudmålingspraksis.
 Det bør imidlertid søges imødegået, at der på grund af beskedne bøder for  

 kørsel uden at have erhvervet eller generhvervet førerret  

 »spekuleres« i ikke at gå til køreprøve.
Gennemsnitsudgiften til køreundervisning ved førstegangserhvervelse af  

 kørekort ligger i dag sædvanligvis på 8-10.000 kr. for en nybegynder, mens  

 udgiften er væsentligt lavere ved generhvervelse af kørekort, hvor der i dag  

 ikke er undervisningspligt, og hvor generhververen typisk vil kunne nøjes med  

 en eller få timers undervisning før aflæggelse af køreprøven.
I begge  

 tilfælde kommer derudover udgifter til indhentelse af en lægeattest samt  

 betaling for afholdelse af køreprøve (p.t. 500 kr., som efter forslagets § 1,  

 nr. 33, for kontrollerende prøver hæves til 750 kr.) Forslaget skal derfor også ses i sammenhæng med den foreslåede  

 undervisning ved køreprøver efter ubetinget frakendelse af førerretten som  

 følge af spiritus- eller promillekørsel, jf. nr. 12, hvorfor det er af stor  

 betydning, at kørsel uden førerret begrænses mest muligt.
Ved forslaget lægges der op til, at bødestraffen for overtrædelse af  

 færdselslovens § 56, stk. 1, skærpes, således at bødens størrelse som  

 udgangspunkt i højere grad end i dag kommer til at stå i forhold til de  

 udgifter, der er forbundet med at erhverve eller generhverve kørekort.
På  

 denne baggrund anses en bøde med et udgangspunkt på 5.000 kr. som passende i  

 førstegangstilfælde og med en forhøjelse heraf i gentagelsestilfælde, således  

 at bøden i andengangstilfælde stiger til 6.000 kr., i tredjegangstilfælde  

 stiger til 7.500 kr. og i fjerdegangstilfælde stiger til 10.000 kr.
Ved  

 femtegangskørsel uden kørekort idømmes som i dag hæfte (7 dage), hvorefter  

 frihedsstraffens længde stiger gradvis.
 Nedenfor sammenlignes i skematisk form gældende strafpraksis med  

 forslagets indstilling til kommende strafpraksis:
Til nr. 25 Bestemmelsen fastsætter hjemmel til at straffe overtrædelser af forslagets  

 nr. 10 om brug af håndholdte mobiltelefoner med bøde.
Der henvises til  

 bemærkningerne til nr. 10 (ny § 55 a).
Til nr. 26 I henhold til færdselslovens §§ 42 og 43 eksisterer der 3 former for  

 hastighedsgrænser: 1) generelle hastighedsgrænser for kørsel i tættere  

 bebygget område (50 km/t), for kørsel uden for tættere bebygget område (80  

 km/t) og for kørsel på motorvej (110 km/t), 2) lokalt fastsatte  

 hastighedsgrænser og 3) køretøjsbestemte hastighedsgrænser; f.eks. må  

 hastigheden for busser aldrig overstige 80 km/t, for lastbiler må hastigheden  

 aldrig overstige 70 km/t, i bymæssig bebyggelse dog ikke over 50 km/t, selvom  

 der lokalt er fastsat en højere hastighedsgrænse, og for biler med en tilladt  

 totalvægt på ikke over 3.500 kg må hastigheden aldrig overstige 70 km/t, hvis  

 der er tilkoblet påhængsvogn, sættevogn eller registreringspligtigt  

 påhængsredskab, herunder campingvogn.
I medfør af færdselslovens § 118, stk. 3, som blev indført ved lov nr. 283  

 af 29. april 1992, udmåles der for alle køretøjer en skærpet bøde ved  

 hastighedsovertrædelser på motorvej med en hastighedsgrænse på 100 km/t eller  

 derover.
Det samme gælder for lastbiler også på den øvrige del af vejnettet,  

 hvilket i forarbejderne til ovennævnte lovændring (FT 1990-91, tillæg A sp.  

 4155), er begrundet med, at selvom hyppigheden af uheld for lastbiler m.v.  

 stort set var den samme som uheldshyppigheden for personbiler, var antallet  

 af dræbte ved disse uheld flere gange større, end tilfældet var for uheld med  

 personbiler.
Det fremgår ligeledes af forarbejderne, at tanken bag det skærpede  

 bødeniveau i henhold til færdselslovens § 118, stk. 3, er, at bøderne skal  

 afspejle den risikoforøgelse, som hastighedsoverskridelsen medfører.
Der  

 skete derfor i forbindelse med lovændringen en omlægning af bødeberegningen i  

 sager om hastighedsovertrædelser, således at der tages udgangspunkt i den  

 procentuelle overskridelse af den aktuelle hastighedsgrænse, og således at  

 bødeberegningen sker efter en progressivt stigende skala.
Denne  

 beregningsmetode anvendes, hvad enten der er tale om overskridelse af en  

 generel hastighedsgrænse, en lokalt fastsat hastighedsgrænse eller en  

 køretøjsbestemt hastighedsgrænse.
 Baggrunden for den særligt skærpede bødetakst ved hastighedsovertrædelser  

 på motorveje med en hastighedsgrænse på 100 km/t eller derover er i  

 forarbejderne herudover forklaret med miljømæssige og energimæssige hensyn.
 Der er imidlertid rejst kritik af de skævheder i bødetaksterne, som  

 bestemmelsen medfører.
 En konsekvens af, at det i forbindelse med lovændringen i 1992 blev  

 besluttet at lade vejens karakter (motorvej) være afgørende for  

 bødestørrelsen, er, at bøden for en given procentvis overtrædelse af en  

 køretøjsbestemt hastighedsgrænse for andre køretøjer end lastbiler er større  

 ved kørsel på motorvej end ved kørsel på den øvrige del af vejnettet, hvor  

 uheldsrisikoen alt andet lige er større.
 Rigspolitichefen har i forbindelse med ovenstående kritik efter anmodning  

 fra Trafikministeriet indhentet erfaringsmateriale om anvendelsen af  

 færdselslovens § 118, stk. 3.
 I den forbindelse har Rigspolitichefen foretaget en opgørelse over  

 antallet af sager, som Rigspolitichefens Færdselspoliti i perioden fra 12.  

 oktober 1995 til 25. oktober 1995 har behandlet vedrørende anvendelsen af  

 færdselslovens § 118, stk. 3.
 Opgørelsen viste, at der i perioden er behandlet i alt 4.510 sager om  

 hastighedsovertrædelser for alle køretøjer.
Der blev i alt på motorvej optaget 417 rapporter.
Heraf var de 59  

 rapporter optaget som følge af hastighedsovertrædelser med person- og varebil  

 med påhængskøretøj, og de 61 skyldtes hastighedsovertrædelser i forbindelse  

 med lastbilkørsel.
Herudover blev der optaget 7 rapporter i forbindelse med  

 buskørsel og 290 rapporter for hastighedsovertrædelser med personbiler.
 Antallet af rapporter optaget i forbindelse med hastighedsovertrædelser på  

 almindelige landeveje og  motortrafikveje beløb sig til i alt 1.241. Heraf  

 blev der optaget rapport i 36 tilfælde med person- og varebil med  

 påhængskøretøj, 89 rapporter i forbindelse med lastbilkørsel, 2 rapporter i  

 forbindelse med buskørsel og 1.114 i forbindelse med personbilkørsel.
 For så vidt angår hastighedsovertrædelser i tættere bebygget område er der  

 i perioden optaget 2.852 rapporter, heraf omhandlede 43 rapporter person- og  

 varebil med påhængskøretøj, 69 rapporter omhandlede lastbiler, 10 rapporter  

 omhandlede busser og 2.730 rapporter omhandlede personbiler.
 Rigspolitichefen har i forbindelse hermed oplyst, at kontrollen lå en uge  

 efter hastighedskampagnen »Hastighed i by«, og en del rapporter og  

 dermed anvendte ressourcer til rapportskrivning hidrører fra målinger i  

 tættere bebygget område.
 Det bemærkes endvidere, at den valgte og relativt korte periode næppe kan  

 anses for helt dækkende for anvendelsen af færdselslovens § 118, stk. 3, idet  

 efterårsferie, fravær til andre tjenstlige opgaver, sagsbehandlingen ved  

 hastighedskampagnen og samtidigt afholdte lokale hastighedskampagner, hvor  

 Rigspolitichefens Færdselspoliti har medvirket, har haft indflydelse på  

 rapportoptagelserne.
 Rådet for Trafiksikkerhedsforskning har over for Trafikministeriet oplyst,  

 at totalrisikoen, dvs. den risiko, som en trafikant i et transportmiddel  

 påfører sig selv og andre, er højst for varebil (6,14 dræbte eller  

 tilskadekomne pr. 10 mio. km), for busser (2,80), for lastbiler (1,74) og for  

 personbiler (1,64). Det har ikke været muligt for Rådet for  

 Trafiksikkerhedsforskning at beregne risikotal for person- eller varebil med  

 påhængskøretøj.
 Som det fremgår af en udtalelsen fra Rådet for Trafiksikkerhedsforskning,  

 er den risiko, som en trafikant i et transportmiddel påfører sig selv og  

 andre, størst for de køretøjstyper, hvor der i færdselsloven allerede i dag  

 er fastsat køretøjsbestemte hastighedsgrænser.
 Det findes på denne baggrund færdselssikkerhedsmæssigt uhensigtsmæssigt,  

 at det alene er lastbiler, der pålignes en skærpet bøde for overtrædelse af  

 hastighedsgrænserne på det almindelige vejnet.
 Således foreslås det, at der for busser og personbiler med en tilladt vægt  

 på ikke over 3.500 kg med tilkoblet påhængsvogn, sættevogn eller  

 registreringspligtigt påhængsredskab, herunder campingvogn, ligeledes udmåles  

 en skærpet bøde for overtrædelser af hastighedsgrænserne på det øvrige  

 vejnet.
 Det vil medføre, at der for alle køretøjstyper, for hvilke der er fastsat  

 en køretøjsbestemt hastighed, udmåles en skærpet bøde for  

 hastighedsovertrædelser ikke blot på motorveje men også på det øvrige vejnet.
 Det er hensigten, at der skal gælde samme bødeniveau som for lastbiler og  

 lastbilvogntog, der, som anført i bemærkningerne til lovforslaget forud for  

 færdselsloven af 24. august 1992, er fastsat således:
Hastighedsoverskridelse For hastighedsovertrædelser på mere end 70 % vil der efter forslagets § 1,  

 nr. 41, tillige ske betinget frakendelse af førerretten.
Til nr. 27 Ved lov nr. 474 af 12. juni 1996 om ændring af straffeloven er der fastsat  

 regler om strafansvar for juridiske personer.
Med nævnte lov er der indført nogle generelle bestemmelser om  

 kollektivansvar i straffeloven.
De nye regler omfatter også lovovertrædelser,  

 der begås af staten, kommuner og kommunale fællesskaber, jf. § 60 i lov om  

 kommunernes styrelse.
 Det er ved lovens vedtagelse forudsat, at allerede gældende bestemmelser  

 om hjemmel til selskabsansvar ændres ved førstkommende lejlighed.
 Forslaget imødekommer denne forudsætning.
Til nr. 28 Efter færdselslovens § 119 a, stk. 1, kan sager om promille- og  

 spirituskørsel afgøres udenretligt, såfremt det skønnes, at forholdet ikke  

 vil medføre større straf end bøde, hvis den pågældende erkender sig skyldig i  

 overtrædelsen og vedtager, dels en bøde, dels en betinget eller ubetinget  

 frakendelse af førerretten.
 I forslagets § 1, nr. 41, foreslås indført en bestemmelse om, at  

 førerretten skal frakendes betinget, når hastighedsgrænserne overskrides med  

 mere end 70%.
 En sådan frakendelse kan, når der ikke er tale om sager om promille- og  

 spirituskørsel, alene ske efter retssag ved dom.
 Da det efter forslaget nu udtrykkeligt fastsættes i loven, at en  

 hastighedsoverskridelse på mere end 70% vil medføre en betinget frakendelse  

 af kørekortet, og der således ikke i forbindelse med sådanne overtrædelser  

 skal foretages en retlig vurdering af, om overtrædelsen har fremkaldt fare  

 for skade på person eller ting, foreslås det, at disse sager, som sager om  

 promille- og spirituskørsel, kan afgøres udenretligt, hvis den pågældende  

 erkender sig skyldig og erklærer sig rede til at betale en nærmere fastsat  

 bøde samt vedtager en betinget eller ubetinget frakendelse af førerretten.
Til nr. 29 Færdselslovens § 119 b, giver justitsministeren - nu trafikministeren i  

 henhold til kongelig anordning af 25. januar 1993 - hjemmel til efter  

 forhandling med Advokatrådet at fastsætte vederlag for offentlige forsvareres  

 bistand i visse sager om spiritus- eller promillekørsel.
 Da det er justitsministeren, der i medfør af retsplejelovens § 733, stk.  

 1, beskikker offentlige forsvarere, er Justitsministeriet og  

 Trafikministeriet enige om, at det er mest hensigtsmæssigt, at  

 justitsministeren fastsætter de omhandlede vederlag til offentlige  

 forsvarere.
 Formålet med bestemmelsen er således at præcisere, at kompetencen til at  

 fastsætte disse honorarer tilbageføres til justitsministeren.
Til nr. 30 Efter § 122 kan justitsministeren - nu trafikministeren - bestemme, at  

 parkeringskontroller overdrages til særlige parkeringskontrollører ansat  

 under politiet.
 Da de særlige parkeringskontrollører efter § 122 skal ansættes under  

 politiet, der hører under justitsministeren, er det naturligt, at der  

 forinden forhandles med justitsministeren.
 Ændringsforslaget fastslår en pligt til sådanne forhandlinger.
Til nr. 31 Ved forslaget præciseres det, at ikke alene teoriprøven men tillige den  

 praktiske prøve til erhvervsmæssig personbefordring til kategori D (bus) kan  

 afvikles som en kombineret prøve sammen med køreprøven til kategori D.
 Samtidig understreges det i overensstemmelse med den ændring af  

 kørekortbekendtgørelsen, der trådte i kraft den 1. juli 1996 som  

 gennemførelse af Rådets direktiv 91/439/EØF om kørekort, at lastbil og bus er  

 to selvstændige kørekortkategorier, som nu kræver aflæggelse af hver sin  

 prøve i modsætning til retsstillingen før den 1. juli 1996, hvor et såkaldt  

 »stort« kørekort til kategori C (lastbil) eller D (bus) omfattede  

 begge kategorier.
Til nr. 32 Ved forslaget præciseres det, at der ved en »køreprøve« til stor  

 motorcykel og almindelig bil med stort påhængskøretøj udelukkende er tale om  

 en praktisk prøve.
Til nr. 33 Der henvises til bemærkningerne til nr. 11 om den nærmere baggrund for  

 forslaget om, at betegnelsen »orienterende køreprøve« foreslås  

 ændret til »kontrollerende køreprøve«.
Ved forslaget forhøjes samtidig betalingen for kontrollerende køreprøve  

 fra p.t. 500 kr. til 750 kr.
Dette beløb reguleres første gang pr. 1. januar  

 1998, jf. § 124 r.
Baggrunden for forhøjelsen er, at de administrative  

 omkostninger forbundet ved afholdelse af kontrollerende køreprøve efter en  

 frakendelse af førerretten, jf. forslagets nr. 14, er højere end  

 omkostningerne ved afholdelse af køreprøve, hvilket bør afspejle sig i  

 prisen.
Den gældende regel, hvorefter der ikke skal ske betaling for første  

 kontrollerende køreprøve - medmindre der er tale om prøver, der aflægges  

 efter frakendelse af førerretten - foreslås opretholdt.
Til nr. 34 og 35 Udover de i dag kendte tilfælde, hvor et duplikatkørekort skal udstedes i  

 anledning af, at det oprindelige kørekort er bortkommet eller beskadiget,  

 eller i anledning af, at kørekortindehaveren ønsker ændringer anført i  

 kørekortet, har der i forbindelse med forberedelserne til overgangen til  

 kørekort af EF-model i overensstemmelse med Rådets direktiv 91/439/EØF om  

 kørekort vist sig interesse for at ombytte allerede udstedte, gyldige  

 kørekort af den hidtidige danske kørekortmodel til kørekort af den kommende  

 EF-model af kreditkorttypen.
 Forslaget har til formål at skabe sikker hjemmel for, at der for en sådan  

 frivillig ombytning, som ikke skyldes, at det oprindelige kørekort er  

 bortkommet eller beskadiget, eller hvor ønsket om udstedelse af et  

 duplikatkørekort ikke kan begrundes med, at kørekortindehaveren ønsker  

 ændringer anført i kørekortet, kan kræves betaling.
 Bestemmelsen skal administreres af Rigspolitichefen, der vil kunne træffe  

 særlige administrative foranstaltninger med henblik på den praktiske  

 tilrettelæggelse af sådanne frivillige ombytninger af kørekort.
Til nr. 36 Ændringen foreslås som følge af, at der også kan ske godkendelse af  

 køretøjers indretning og udstyr i henhold til forordning.
For at opnå, at der  

 også kan kræves betaling for godkendelser, der sker i henhold til forordning,  

 er det nødvendigt med hjemmel hertil i færdselsloven.
Til nr. 37 og 39 Historisk korrekte emaljenummerplader vil have en kulturhistorisk værdi.  

 Hertil kommer, at veterankøretøjer typisk er samlerobjekter, hvorfor det  

 anses for rimeligt, at prisen for de historisk korrekte nummerplader som  

 udgangspunkt holdes på samme niveau som prisen for almindelige nummerplader.
Imidlertid er fremstilling af emaljenummerplader dyrere end fremstilling  

 af almindelige nummerplader.
På denne baggrund foreslås det, at der for de  

 historisk korrekte emaljenummerplader skal betales et beløb udover prisen for  

 almindelige nummerplader, således at den samlede pris dækker de særlige  

 produktionsomkostninger, der er forbundet med fremstilling af sådanne plader.  

 Rigspolitiet har i juli 1994 indhentet tilbud fra den sædvanlige  

 nummerpladeproducent, der dengang anslog produktionsprisen til knap 400 kr.  

 (382,06 kr.) pr. stk., hvori yderligere skulle indregnes afskrivning af  

 investering i værktøjer m.v.
 Om selve ordningen med emaljenummerplader (historisk korrekte  

 nummerplader) henvises til bemærkningerne under nr. 17.
Til nr. 38 Trafikministeren kan i medfør af færdselslovens § 73, stk. 1, nr. 2,  

 fastsætte bestemmelser om nummerplader.
Der har vist sig at være behov for en tredje nummerplade, idet en del  

 stativer, der kan monteres bag på biler ved transport af f.eks. cykler,  

 barnevogne, kørestole og andet gods, tildækker bilens nummerplader,  

 baglygter, stoplygter og blinklys, hvilket er i strid med færdselslovens §  

 82, stk. 1, 2. pkt.
Ved anvendelse af en tredje nummerplade i  

 lygtetændingstiden skal nummerpladen være monteret med nummerpladebelysning.  

 Det kan således være nødvendigt at montere den tredje nummerplade på en  

 særlig lygtebro med nummerpladebelysning samt baglygter, stoplygter og  

 blinklys.
 Ordningen med en tredje nummerplade vil være frivillig, idet et alternativ  

 er at transportere gods på et stativ, hvor nummerplade og lygter ikke  

 tildækkes, f.eks. på bilens tag, og hvor anvendelse derfor ikke krænker  

 forbudet i færdselslovens § 82 mod tildækning af lygter og nummerplader.
Baggrunden for forslaget om, at en yderligere nummerplade skal fremstilles  

 og forhandles af det offentlige, er, at udformningen af pladerne skal være  

 ensartet, og kvaliteten skal opfylde de krav, som må stilles til plader, som  

 skal kunne identificere det pågældende køretøj.
En fravigelse herfra vil  

 belaste politiet bl.a. med en række kontrolopgaver.
Hertil kommer, at privat  

 fremstillede plader vil kunne misbruges f.eks. som erstatningsplader, ligesom  

 der kan opstå tvivl om ejerforholdet til en sådan nummerplade i forbindelse  

 med inddragelse ved misbrug.
Færdselslovens § 124 j opregner typer af nummerplader, for hvilke der skal  

 ske betaling.
Den foreslåede ændring tilføjer en ny nummerpladetype, der  

 klart skal adskille sig fra andre nummerplader for at sikre, at den ikke  

 anvendes på andre registreringspligtige køretøjer.
Forslaget medfører direkte udgifter for staten til fremstilling af en  

 sådan nummerplade.
Rigspolitichefen har i december 1991 indhentet tilbud fra  

 den sædvanlige nummerpladeproducent, der dengang afgav et tilbud om at levere  

 en rektangulær rød nummerplade med rød ramme og røde bogstaver for 78,50 kr.  

 pr. stk.
Hertil kommer udgifter i forbindelse med administration og kontrol.
Baggrunden for, at prisen for de foreslåede nye nummerplader bliver 100  

 kr. pr. stk., er, at ordningen ikke forøger statens udgifter til  

 færdselssikkerhedsmæssige foranstaltninger og kontrol.
Ordningen forventes at  

 blive udgiftsneutral for det offentlige.
 Prisen for en tredje nummerplade er endvidere fastsat under hensyn til, at  

 der er tale om en ekstra nummerplade, der kun kan anvendes efter, at der er  

 betalt for et sæt nummerplader.
 Kostprisen giver grundlag for, at brugen af tredje nummerplade fremmes  

 mest muligt.
Til nr. 40 Det foreslås, at betalingen for syn, omstillingssyn, en tredje nummerplade  

 og grundprisen for historisk korrekte nummerplader satsreguleres i lighed med  

 andre betalinger fastsat i færdselsloven.
Til nr. 41 Efter den gældende bestemmelse i færdselslovens § 126, stk. 1, nr. 1, skal  

 retten til at føre motordrevet køretøj frakendes føreren af et sådant  

 køretøj, såfremt han »under tilsidesættelse af væsentlige hensyn til  

 færdselssikkerheden har voldt skade på person eller ting eller fremkaldt fare  

 herfor«.
Bestemmelsen svarer i det væsentlige ordret til den tidligere  

 færdselslovs § 70 a, stk. 1, nr. 1, som affattet ved lov nr. 270 af 26. juni  

 1975.
Fra praksis i forbindelse med overtrædelse af færdselslovens § 126, stk.  

 1, nr. 1, kan således nævnes tilsidesættelse af vigepligtsregler, højre- og  

 venstresvingssager, fremkørsel mod rødt lys, påkørsel af fodgænger i  

 fodgængerfelt, overhaling og overskridelse af spærrelinie,  

 hastighedsovertrædelser, mangler ved køretøj og forsætlig påkørsel.
Det skal  

 i den forbindelse bemærkes, at opremsningen ikke er udtømmende.
 Ved overtrædelse af færdselslovens § 126, stk. 1, nr. 1, frakendes  

 førerretten som udgangspunkt betinget, jf. § 126, stk. 2.
Efter retspraksis, der går tilbage til tiden før gennemførelsen af lov nr.  

 270 af 26. juni 1975, og som har været fulgt af begge landsretter, sker der  

 sædvanligvis førerretsfrakendelser ved hastighedsovertrædelser, når  

 hastigheden har været dobbelt så høj som tilladt eller højere.
Retstilstanden  

 er beskrevet i overensstemmelse hermed i bemærkningerne til den ved lov nr.  

 283 af 29. april 1992 gennemførte ændring af færdselsloven, jf.  

 Folketingstidende 1991/92 tillæg A sp. 4271.
 I retspraksis såvel forud for som efter gennemførelsen af lov nr. 270 af  

 26. juni 1975 har der - svarende til de gengivne bemærkninger i  

 Folketingstidende 1974/75 tillæg A sp. 1995-96 - ikke været stillet krav om,  

 at kørslen i det konkrete tilfælde har fremkaldt en farlig situation for  

 personer eller ting.
Højesteret har i 4 sager (II 340/1994, II 145/1994, II 146/1994 samt II  

 13/1994) alle afsagt den 20. december 1994 vedrørende fortolkningen af  

 færdselslovens § 126, stk. 1, nr. 1, udtalt, at anvendelsesområdet for  

 førerretsfrakendelse som følge af hastighedsovertrædelser fastlægges i  

 overensstemmelse med den nævnte praksis, herunder at frakendelsen ikke er  

 betinget af, at det godtgøres, at personer eller ting har været udsat for  

 konkret fare.
I forbindelse med sådanne hastighedsovertrædelser kan de  

 nærmere omstændigheder ved kørslen eller vejforholdenes beskaffenhed herefter  

 kun begrunde, at frakendelse undlades, hvis ganske særlige forhold gør sig  

 gældende.
 Som ovenfor nævnt vil førerretsfrakendelse efter den foreliggende  

 retspraksis sædvanligvis finde sted, når der har været tale om en  

 overtrædelse af den højst tilladte hastighed med 100%.
Ifølge retspraksis kan førerretsfrakendelse ligeledes ske, når hastigheden  

 ikke har været dobbelt så høj som den tilladte hastighed.
Det gælder udover i  

 gentagelsestilfælde navnlig i situationer, hvor forekomst af konkret fare,  

 ulempe samt vej- og oversigtsforhold spiller en rolle i vurderingen af  

 spørgsmålet om, hvorvidt førerretten skal frakendes ved en  

 hastighedsovertrædelse på mindre end 100%.
Sammenhængen mellem hastigheder og trafikulykker er veldokumenteret både  

 fra danske og udenlandske undersøgelser.
Det kan således med ret stor  

 sikkerhed beregnes, at en nedsættelse af gennemsnitshastigheden på det danske  

 vejnet til et niveau, der svarer til de nuværende hastighedsgrænser, vil  

 kunne reducere det årlige antal dræbte med mindst 100 og det årlige antal  

 tilskadekomne med ca. 1.500.
 For høj hastighed er således en af de hyppigste uheldsårsager - om ikke  

 den hyppigste - i Danmark.
 For at fastslå, at hastighedsovertrædelser er uacceptable, og da disse  

 overtrædelser fortsat er skyld i alt for mange alvorlige færdselsulykker, bør  

 bestemmelsen skærpes, således at førerretten frakendes ved  

 hastighedsovertrædelser på mere end 70%, hvilket er baggrunden for, at der  

 tilføjes et nyt nr. 2 i færdselslovens § 126, stk. 1.
 Bestemmelsen omfatter både overtrædelse af de generelle  

 hastighedsbestemmelser i lovens § 42, de køretøjsbestemte  

 hastighedsbestemmelser i lovens § 43 samt lokale hastighedsbestemmelser  

 fastsat af politiet i medfør af lovens § 92.
 Forslaget har ikke til hensigt at ændre den øvrige praksis for anvendelsen  

 af § 126, stk. 1, nr. 1, eller dennes anvendelsesområde.
 Førerretsfrakendelse bør således fortsat ske i en række tilfælde, selvom  

 hastigheden ikke har oversteget den tilladte hastighed med 70%. Det gælder  

 udover i gentagelsestilfælde bl.a. i situationer, hvor forekomst af konkret  

 fare, ulempe samt vej- og oversigtsforhold indgår i vurderingen af  

 spørgsmålet om, hvorvidt førerretten skal frakendes ved en  

 hastighedsovertrædelse på mindre end 70%.
Til nr. 43 Ændringen er en konsekvens af ændringen i nr. 41, hvor der indsættes et  

 nyt nr. 2 i § 126, stk. 1.
Til nr. 44 Ved forslaget lægges der op til, at den hidtidige forsøgsordning med  

 hensyn til generhvervelse af førerretten før frakendelsestidens udløb, hvor  

 spiritus- eller promillekørslen udspringer af et reelt alkoholmisbrug, gøres  

 permanent.
I de almindelige bemærkninger til lovforslaget er der nærmere  

 redegjort for baggrunden herfor.
 I den gældende udformning af generhvervelsesbestemmelsen er ordningen  

 forbeholdt førerretsfrakendelser på mindst 3 år og højst 10 år (ved  

 frakendelse for bestandig har generhvervelsesspørgsmålet skullet bedømmes  

 efter den generelle regel for generhvervelse efter lovens § 132, stk. 1).
 Det indebærer, at det typiske anvendelsesområde for ordningen har været  

 frakendelser for anden- og trediegangskørsler, idet førstegangstilfældene  

 sjældent vil give anledning til 3 års frakendelse, og fra og med  

 fjerdegangstilfældene vil frakendelsen normalt ske for bestandig.
 Ved forslaget lempes det tidsmæssige mindstekrav på 3 år med henblik på at  

 muliggøre, at eksempelvis en førstegangsfrakendelse på 21/2 år, hvor  

 spirituskørslen må antages at have rod i et reelt alkoholmisbrug, omfattes af  

 generhvervelsesordningen.
Endvidere lempes den nuværende begrænsning af ordningens anvendelsesområde  

 til frakendelser af højst 10 års varighed, således at en frakendelse af  

 førerretten for bestandig efter forslaget også vil blive omfattet af  

 ordningen.
En frakendelse af førerretten for bestandig vil efter forslaget  

 således kunne indbringes for retten, såfremt de øvrige betingelser herfor er  

 opfyldt, når 5 år af frakendelsestiden er forløbet.
 Baggrunden for den foreslåede udvidelse af ordningen i nedadgående retning  

 skyldes den hidtidige negative forskelsbehandling af domfældte med  

 frakendelser mellem 2 og 3 år, som med rette har kunnet opfatte ordningen som  

 en favorisering af personer, som har kunnet undskylde deres  

 spirituspåvirkning med et alkoholmisbrug og derved i givet fald har kunnet  

 undgå dels strafafsoning, dels i væsentlig grad førerretsfrakendelse mod at  

 underkaste sig en afvænningsbehandling.
 Til støtte for forslaget om at lade frakendelser for bestandig omfatte af  

 ordningen taler, at der i de godt 5 år, hvor generhvervelsesordningen har  

 været i kraft, har vist sig et behov for også at kunne lade personer, hvis  

 førerret er frakendt for bestandig som følge af spiritus- eller  

 promillekørsel, omfatte af ordningen.
 Det er dog i begge tilfælde som hidtil fortsat en betingelse, at mindst  

 11/2 år af frakendelsestiden skal være forløbet, ligesom den pågældende i  

 mindst 1 år skal have overholdt en kontrolleret behandling mod alkoholmisbrug  

 forud for sagens indbringelse for retten.
 Forslaget om at lempe kravet til afvænningsbehandlingens længde fra 11/2  

 år til 1 år, således at behandlingsperioden koordineres med  

 Kriminalforsorgens benådningsordning for domfældte førere med et egentligt,  

 behandlingskrævende alkoholmisbrug, vil efter Kriminalforsorgens opfattelse  

 kunne motivere en større del af målgruppen til at gå i behandling.  

 Fortabelsen af førerretten opfattes af mange som en betydelig mere  

 indgribende reaktion på en spirituskørsel end en udmålt frihedsstraf, og  

 muligheden for udover at undgå strafafsoning at kunne generhverve førerretten  

 vil efter Kriminalforsorgens opfattelse for mange være den  

 »gulerod«, som bevirker, at de indleder en afvænningsbehandling.
 Det er som hidtil endvidere en betingelse, at afvænningsbehandlingen nøje  

 er fulgt, ligesom det er en forudsætning, at der ikke har været ført  

 motorkøretøj, hvortil der kræves kørekort, i frakendelsesperioden.
Der bør normalt ikke stilles krav om, at en afvænningsbehandling skal  

 ligge umiddelbart forud for sagens indbringelse for retten.
Ved en  

 frakendelse for eksempelvis 5 år, må det anses for mere formålstjenligt, at  

 den pågældende hurtigst muligt indleder et behandlingsforløb i stedet for at  

 vente hermed i 11/2 år og dermed først påbegynde behandling kort før, at der  

 udestår 1 år af de 21/2 år, som i dette tilfælde vil være betingelsen for en  

 generhvervelse efter bestemmelsen i § 132, stk. 2. Derved vil den pågældende  

 efter dommen have al mulig grund til hurtigt at underkaste sig en  

 afvænningsbehandling med henblik dels på muligheden for udsættelse og  

 efterfølgende betinget benådning for frihedsstraffen, dels på muligheden for  

 generhvervelse af førerretten før tiden.
Til nr. 45 Efter færdselslovens § 134, stk. 2, kan overtrædelse af visse bestemmelser  

 i de øvrige nordiske landes færdselslovgivning begået i de pågældende lande  

 straffes i Danmark, selvom der ikke foreligger en overtrædelse af dansk  

 lovgivning.
 Efter stk. 3 kan justitsministeren - nu trafikministeren - bestemme, at  

 denne regel også skal gælde i forhold til andre lande.
 Da bestemmelsen er begrænset af bestemmelserne i straffelovens §§ 7, 10,  

 10 a og 10 b, og da straffeloven henhører under justitsministerens område,  

 bør beslutning herom kun ske efter forhandling med justitsministeren.
 Til § 2 Loven foreslås at træde i kraft den 1. juli 1997.
 Det foreslås, at bestemmelsen i § 1, nr. 39, om årlig satsregulering får  

 virkning fra 1. januar 1999.
 Om tidspunktet for ikrafttrædelsen af nr. 18 (nedsættelse af alder for  

 styrthjelmsbrug) henvises til bemærkningerne til § 1, nr. 18.
 Bestemmelsen i § 1, nr. 10, om brug af håndholdte mobiltelefoner foreslås  

 dog at skulle træde i kraft den 1. juli 1998, således at ejerne af disse  

 mobiltelefoner får en passende lang periode til at købe og installere en  

 anordning, der muliggør håndfri betjening.
 Ikrafttrædelsen af bestemmelsen i § 1, nr. 3, om, at trafikministeren kan  

 fastsætte særlige regler om transport af personer på cykel og i  

 cykelanhænger, foreslås overladt til trafikministerens nærmere bestemmelse,  

 for derved at sikre, at bestemmelsen først træder i kraft samtidig med, at de  

 af trafikministeren i en ny bekendtgørelse fastsatte regler herom kan træde i  

 kraft.
 Bestemmelsen i § 1, nr. 12 og 13, om fornyet køreundervisning i tilfælde  

 af ubetinget frakendelse af kørekortet som følge af spiritus- eller  

 promillekørsel, herunder undervisning om forholdet mellem alkohol og trafik,  

 foreslås at skulle træde i kraft på et senere tidspunkt af hensyn til  

 Færdselsstyrelsens udarbejdelse af rettelsesblade til undervisningsplanerne.
 § 1, nr. 4-6, 22 og 42 om nedsættelsen af promillegrænsen foreslås sat i  

 kraft, når politiet råder over det nødvendige udstyr.
Ikrafttrædelsen af den beskrevne ordning om anskaffelse og anvendelse af  

 historisk korrekte emaljenummerplader og om en tredje nummerplade - § 1, nr.  

 17, 37, 38 og 39 - beror på indgåelse af aftale om fremstilling og levering  

 af sådanne nummerplader.
Rigspolitiet skønner, at ordningen vil kunne træde i  

 kraft i løbet af 1997. Det foreslås derfor, at ikrafttrædelsen af § 124 j  

 afventer, at leveringen af de særlige historisk korrekte nummerplader kan  

 begynde.
Skriftlig fremsættelse Trafikministeren (Bjørn Westh):
 Hermed tillader jeg mig for Folketinget at fremsætte:
 Forslag til lov om ændring af færdselsloven. (Spiritus- og  

 promillekørsel, mobiltelefoner m.v.).
(Lovforslag nr.
L 176).
 Forslaget indeholder en række skærpelser af lovens bestemmelser for at  

 bedre færdselssikkerheden og nedbringe antallet af færdselsuheld, der dræber  

 og kvæster mennesker.
 Det er regeringens opfattelse, at alkohol og bilkørsel ikke hører sammen.  

 Forslaget følger derfor op på den handlingsplan om "Spiritus -  

 Spritdrab", som er udarbejdet af en arbejdsgruppe, jeg som  

 justitsminister nedsatte i 1995 sammen med den daværende trafikminister.
 Forslaget følger således arbejdsgruppens anbefalinger om skærpet straf for  

 spiritus- og promillekørsel i brugsstjålet køretøj, skærpet straf for kørsel  

 uden at have erhvervet eller generhvervet kørekort, og om indførelse af krav  

 om fornyet køreundervisning, når kørekortet er frakendt ubetinget som følge  

 af spirituskørsel.
Endvidere skærpes sanktionerne for promillekørsel, således at også en  

 betinget frakendelse af kørekortet medfører, at der skal aflægges en  

 kontrollerende køreprøve.
Det er således min opfattelse, at trafikanter, der  

 har kørt promillekørsel med en alkoholkoncentration over 0,8, har udvist en  

 adfærd, der gør det berettiget, at det ved en kontrollerende køreprøve  

 sikres, at den pågældende trafikant er i besiddelse af tilstrækkeligt  

 kendskab til færdselslovens regler.
Hermed gives der et klart signal om, at  

 kørsel med alkoholpromille over 0,8 er helt uacceptabelt.
 Da udenlandske undersøgelser har vist, at for en gennemsnitsbilist med en  

 promille på 0,5 er risikoen for færdselsuheld dobbelt så stor som for en  

 bilist uden alkohol i blodet, og da forsøg har vist, at mange af menneskets  

 færdigheder, særligt evnen til at reagere på uforudsete hændelser, reduceres  

 væsentligt ved en promille på 0,5, foreslås promillegrænsen nedsat fra 0,8  

 til 0,5.
I tilknytning hertil indføres der regler om, at promillen kan bestemmes  

 ved måling af alkoholkoncentrationer i udåndingsluften.
Disse målinger skal i  

 vidt omfang erstatte blodprøver som middel til at bestemme, om de i loven  

 fastsatte alkoholkoncentrationer er overskredet.
 Sammenhængen mellem hastigheder og trafikulykker er veldokumenteret, og  

 det kan med ret stor sikkerhed beregnes, at en nedsættelse af  

 gennemsnitshastigheden på det danske vejnet til et niveau, der svarer til de  

 gældende hastighedsgrænser, vil kunne reducere antallet af dræbte og  

 tilskadekomne ganske betydeligt.
Det er derfor regeringens opfattelse, at det ikke alene er spiritus- og  

 promillekørsel, der er et alvorligt problem for færdselssikkerheden.
Også  

 hastighedsovertrædelser - især meget store hastighedsovertrædelser - er helt  

 uacceptable.
For at understrege dette indføres en bestemmelse om, at  

 hastighedsovertrædelser på mere end 70 % af de fastsatte hastighedsgrænser  

 skal medføre en betinget frakendelse af kørekortet, der følges op med  

 efterfølgende kontrollerende køreprøve.
 Herudover indeholder forslaget en række bestemmelser, der følger op på den  

 tidligere trafikministers tilkendegivelser i Folketinget i forbindelse med  

 Tingets behandling af forslag fra medlemmer af Tinget om brug af  

 mobiltelefoner og kørsel med hyrevogne i busbaner.
 Lovforslaget indeholder således et forslag om, at føreres brug af  

 håndholdte mobiltelefoner forbydes, og et forslag om, at kompetencen til at  

 tillade hyrevogne at benytte de for busser særlig anlagte baner flyttes fra  

 trafikministeren til de lokale vej- og politimyndigheder.
Endelig indeholder forslaget en række ændringer, der vil gøre forholdene  

 lettere for enkelte trafikanter.
Reglerne om transport af børn på cykler  

 smidiggøres, således at den gældende aldersgrænse på 6 år ophæves og vil  

 blive afløst af regler, der i højere grad lægger vægt på barnets højde og  

 vægt.
 Samtidig indføres der er særlig tredje nummerplade, der især vil kunne  

 bruges ved transport af cykler på en bil, hvilket gør det lettere lovligt at  

 transportere cykler på almindelige personbiler.
 Endelig imødekommer forslaget et ønske fra veteranbilklubberne om, at det  

 bliver muligt for ejere af biler og motorcykler indregistreret før 1. april  

 1958 at anskaffe og benytte historisk korrekte emaljenummerplader.
 Idet jeg i øvrigt henviser til bemærkningerne til lovforslaget, skal jeg  

 anbefale det til Tingets velvillige behandling.
Bilag I dette bilag er (med mindre skrift) indsat den gældende formulering af de bestemmelser, der berøres af lovforslaget I færdselsloven, jf. lovbekendtgørelse nr. 735 af 24. august 1992, som  

 ændret bl.a. ved lov nr. 98 af 9. februar 1994, lov nr. 382 af 18. maj 1994,  

 lov nr. 317 af 17. maj 1995 og senest ved lov nr. 1123 af 20. december 1995,  

 foretages følgende ændringer:
 § 1 1. § 14, stk. 6, ophæves.
§ 14. - - - Stk. 6. Justitsministeren kan fastsætte bestemmelser om hyrevognes  

 adgang til at benytte de for busser særligt anlagte baner.
 2. § 37, stk. 5, affattes således:
 » Stk. 5. Trafikministeren kan efter forhandling med  

 justitsministeren fastsætte bestemmelser om betaling for eventuel  

 politimæssig assistance, der efter politiets skøn er påkrævet under  

 afviklingen af de i stk. 1-3 nævnte løb.«.
§ 37. - - - Stk. 5. Justitsministeren kan fastsætte bestemmelser om betaling  

 for eventuel politimæssig assistance, der efter politiets skøn er påkrævet  

 under afviklingen af de i stk. 1-3 nævnte løb.
 3. § 50, stk. 2, affattes således:
» Stk. 2. På en cykel må ikke befordres flere personer, end  

 den er beregnet til.
Trafikministeren kan fastsætte regler om transport af  

 børn på cykel og personer i påhængsvogn (cykelanhænger) eller sidevogn,  

 herunder regler om indretning af passagerers siddeplads og om cyklistens  

 alder.« § 50. - - - Stk. 2. På en cykel må ikke befordres flere personer, end den er  

 beregnet til.
Dog må to børn under 6 år medtages på cyklen, når der er  

 indrettet særlig siddeplads med beskyttelse mod hjulegerne, og cyklisten er  

 fyldt 15 år.
 4. I § 53, stk. 1, tilføjes efter »1,20  

 promille«: »eller tilsvarende alkoholkoncentration i  

 udåndingsluften«.
 § 53. For spirituskørsel straffes den, som fører eller forsøger at  

 føre et motordrevet køretøj efter at have indtaget spiritus i et sådant  

 omfang, at alkoholkoncentrationen i blodet under eller efter kørslen  

 overstiger 1,20 promille.
 5. I § 53, stk. 3 , ændres »0,80 promille« til:  

 »0,50 promille«.
 6. I § 53, stk. 3, indsættes efter »0,50  

 promille«: »eller tilsvarende alkoholkoncentration i  

 udåndingsluften«.
§ 53. - - - Stk. 3. For promillekørsel straffes den, som uden at være skyldig  

 i spirituskørsel fører eller forsøger at føre et motordrevet køretøj efter at  

 have indtaget spiritus i et sådant omfang, at alkoholkoncentrationen i blodet  

 under eller efter kørslen overstiger 0,80 promille.
 7. I § 53 indsættes som stykke 4:
 » Stk. 4. Trafikministeren fastsætter efter forhandling med  

 justitsministeren bestemmelser om, hvilke alkoholkoncentrationer i  

 udåndingsluften, der svarer til alkoholkoncentrationen i blodet.«.
 8. I § 55 indsættes efter stk. 2 som nyt stykke:
 » Stk. 3. Trafikministeren fastsætter efter forhandling med  

 justitsministeren bestemmelser om anvendelse af udstyr til måling af  

 udåndingsluften.«.
 Stk. 3 bliver herefter stk. 4.
 9. § 55, stk. 3, der bliver stk. 4, affattes  

 således:
 » Stk. 4. Justitsministeren fastsætter bestemmelser om de i  

 stk. 1 og 2 nævnte prøver og undersøgelser.«.
§ 55. - - - Stk. 2. Politiet kan fremstille en person til udtagelse af blod-  

 og urinprøve, hvis der er grund til at antage, at han har overtrådt § 53  

 eller § 54, stk. 1 eller 2, eller han nægter eller ikke er i stand til at  

 medvirke til en udåndingsprøve.
Angår mistanken andre forhold end  

 spirituspåvirkning, kan politiet tillige fremstille den pågældende til  

 undersøgelse af en læge.
Det samme gælder ved mistanke om spirituspåvirkning,  

 når særlige omstændigheder taler derfor.
§ 55. - - - Stk. 3. Justitsministeren fastsætter bestemmelser om de i stk. 1  

 og 2 nævnte prøver og undersøgelser.
 10. Efter § 55 indsættes:
 » Brug af mobiltelefon og andet teleudstyr § 55 a.  

 Førere af køretøjer må under kørsel ikke benytte sig af håndholdte  

 mobiltelefoner.
 Stk. 2. Trafikministeren kan fastsætte nærmere regler om brug af  

 andet teleudstyr og lignende under kørsel.«.
 11. I § 60, stk. 2, ændres 2 steder  

 »orienterende« til: »kontrollerende«.
 12. I § 60, stk. 2, indsættes efter 1. pkt. :
 »Har førerretten været frakendt ubetinget som følge af spiritus-  

 eller promillekørsel, kan retten efter frakendelsestidens udløb kun  

 generhverves, såfremt ansøgeren forinden har modtaget fornyet  

 køreundervisning og har bestået en kontrollerende køreprøve.«.
 13. I § 60, stk. 2, indsættes efter »Har  

 domfældte«: »i andre tilfælde end de i 2. pkt. nævnte«.
§ 60. - - - Stk. 2. Har førerretten været frakendt ubetinget, kan retten efter  

 frakendelsestidens udløb kun generhverves, såfremt en orienterende køreprøve  

 bestås.
Køreprøven kan aflægges før frakendelsestidens udløb.
Den praktiske  

 prøve kan dog tidligst aflægges 1 måned før frakendelsestidens udløb.
Har  

 domfældte bestået en køreprøve efter det forhold, der gav anledning til  

 tiltalen, skal orienterende prøve ikke aflægges, såfremt prøven er bestået  

 inden for det sidste år før frakendelsestidens udløb og inden for det sidste  

 år før ansøgningen om generhvervelse af kørekort.
 14. I § 60, stk. 3, ændres 2 steder »orienterende  

 køreprøve« til: »kontrollerende køreprøve«, og 3. pkt.  

 ophæves.
 15. I § 60, stk. 3, 4. pkt., der bliver 3. pkt.,  

 ændres »heller« til: »dog«.
§ 60. - - - Stk. 3. Er førerretten blevet frakendt betinget, skal føreren  

 inden for en frist, der fastsættes af politiet, aflægge en orienterende  

 køreprøve.
Førerretten inddrages, såfremt prøven ikke bestås, eller  

 vedkommende undlader at medvirke til den.
Orienterende køreprøve skal dog  

 ikke aflægges, hvis frakendelsen er sket i medfør af § 125, stk. 2, 2. pkt.,  

 eller § 126, stk. 1, nr. 2. Orienterende køreprøve skal heller ikke aflægges,  

 såfremt domfældte har bestået en køreprøve efter det forhold, der gav  

 anledning til frakendelsen.
 16. § 60, stk. 4, affattes således:
 » Stk. 4. Trafikministeren fastsætter bestemmelser om  

 indholdet af køreundervisningen i forbindelse med generhvervelse af  

 førerretten efter en ubetinget frakendelse, jf. stk. 2, 2. pkt., og om  

 kontrollerende køreprøve, herunder om inddragelse af førerretten i medfør af  

 stk. 3.«.
§ 60. - - - Stk. 4. Justitsministeren kan fastsætte bestemmelser om  

 orienterende køreprøve, herunder om inddragelse af førerretten i medfør af  

 stk. 3.
 17. Efter § 73 a indsættes:
» § 73 b.
Trafikministeren kan fastsætte regler om  

 køretøjsejeres adgang til at anvende historisk korrekte emaljenummerplader.
 Stk. 2. Trafikministeren kan bestemme, at den endelige  

 administrative afgørelse vedrørende anmodninger om historisk korrekte  

 emaljenummerplader træffes af Rigspolitichefen.«.
 18. I § 81, stk. 3, ændres »12 år« til: »8  

 år«.
§ 81. - - - Stk. 3. Føreren skal påse, at passagerer, der er fyldt 12 år, men  

 endnu ikke 15 år, anvender fastspændt styrthjelm.
 19. § 85, stk. 3, affattes således:
 » Stk. 3. Trafikministeren kan efter forhandling med  

 justitsministeren fastsætte bestemmelser om betaling for politimæssig  

 assistance, der efter politiets skøn er påkrævet ved gennemførelse af  

 transporter, der kræver tilladelse efter stk. 2.«.
§ 85. - - - Stk. 3. Justitsministeren kan fastsætte bestemmelser om betaling  

 af gebyr for politimæssig assistance, der efter politiets skøn er påkrævet  

 ved gennemførelse af transporter, der kræver tilladelse efter stk. 2.
 20. § 86, stk. 2, affattes således:
 » Stk. 2. Trafikministeren fastsætter bestemmelser om  

 blokvognskørsel og kan efter forhandling med justitsministeren fastsætte  

 bestemmelser om betaling for politimæssig assistance, der efter politiets  

 skøn er påkrævet ved gennemførelse af sådanne transporter.«.
§ 86. - - - Stk. 2. Justitsministeren fastsætter bestemmelser om  

 blokvognskørsel og kan fastsætte bestemmelser om betaling af gebyr for  

 politimæssig assistance, der efter politiets skøn er påkrævet ved  

 gennemførelse af sådanne transporter.
 21. I § 88 a indsættes som stk. 2 :
» Stk. 2. Trafikministeren kan henlægge administrationen af de  

 efter stk. 1 fastsatte regler om fritagelse af visse personer med handicap  

 for at efterkomme bestemmelser om parkering og standsning til en privat  

 organisation og i forbindelse hermed fastsætte nærmere regler om klageadgang,  

 betaling for organisationens udstedelse af tilladelser, samt i øvrigt  

 fastsætte regler for organisationens virksomhed i forbindelse med  

 administrationen af opgaverne.« § 88 a.
Trafikministeren kan for at imødekomme særlige behov for  

 personer med handicap dispensere fra reglerne i denne lovs kapitel 1-14, når  

 det findes færdselssikkerhedsmæssigt forsvarligt.
Trafikministeren kan  

 endvidere fastsætte regler, der helt eller delvis fritager personer med  

 handicap for at efterkomme bestemmelser om parkering og standsning fastsat i  

 medfør af § 92, stk. 1, nr. 1, og fritager visse personer med handicap for  

 betaling for køreprøver, nummerplader samt syn i medfør af kapitel 17 a.
22. I § 117, stk. 1, indsættes efter »2,00  

 promille«: »eller tilsvarende alkoholkoncentration i  

 udåndingsluften,» § 117. Spirituskørsel med motorkøretøj, registreringspligtig  

 knallert, traktor eller motorredskab straffes med bøde.
Har  

 alkoholkoncentrationen i blodet under eller efter kørslen oversteget 2,00  

 promille, er straffen hæfte eller fængsel indtil 1 år.
 23. I § 117 indsættes efter stk. 3 som nyt stykke:
 » Stk. 4. Spiritus- og promillekørsel, der foregår ved  

 uberettiget brug af et motorkøretøj, en registreringspligtig knallert, en  

 traktor eller et motorredskab, jf. straffelovens § 293, stk. 1, straffes med  

 bøde eller under skærpende omstændigheder med hæfte eller fængsel indtil 1  

 år.«.
 Stk. 4 og 5 bliver herefter stk. 5 og 6.
 24. I § 117, stk. 4, der bliver stk. 5, indsættes  

 som 2. pkt. :
 »Ved udmåling af bøde for overtrædelse af § 56, stk. 1, og § 63 a  

 tages særligt hensyn til størrelsen af en opnået eller tilsigtet økonomisk  

 fordel.«.
§ 117. - - - Stk. 3. Promillekørsel straffes med bøde.
Det samme gælder  

 spirituskørsel med ikke registreringspligtig knallert.
Er den skyldige  

 tidligere dømt for spiritus- eller promillekørsel, kan straffen dog stige til  

 hæfte eller fængsel indtil 1 år.
 Stk. 4. Overtrædelse af § 9, stk. 1, § 54, stk. 1, § 56, stk. 1, §  

 62, stk. 1 og § 63 a, straffes med bøde eller under skærpende omstændigheder  

 med hæfte eller fængsel indtil 1 år.
Stk. 5. Den, som fører motordrevet køretøj, hvortil der kræves  

 kørekort, til trods for at retten til at være eller blive fører af sådant  

 køretøj er frakendt den pågældende ubetinget, straffes med bøde.
I  

 gentagelsestilfælde kan straffen stige til hæfte eller fængsel indtil 1 år.
25. I § 118, stk. 1, nr. 1, indsættes efter »§ 54,  

 stk. 2-4,»: » § 55 a, stk. 1,» § 118. Med bøde straffes den, der:
1) overtræder § 3, stk. 1 og 2, §§ 4-8, § 9, stk. 2, § 10, § 12, §§ 14-52,  

 § 54, stk. 2-4, § 60, stk. 5, § 62, stk. 2 og 3, §§ 63-65, § 67, § 70, stk. 1  

 og 2, § 72, §§ 74-75, §§ 80-82, § 83 a, § 84, stk. 2, §§ 86-88, § 97-99 og §  

 105 26. § 118, stk. 3, 3. pkt., affattes således:
 »Ved hastighedsovertrædelser begået ved kørsel med lastbiler, hvis  

 tilladte totalvægt overstiger 3.500 kg, vogntog bestående af sådanne  

 lastbiler og registreringspligtige påhængskøretøjer, busser, hvis tilladte  

 totalvægt overstiger 3.500 kg, ledbusser eller biler med tilladt totalvægt på  

 ikke over 3.500 kg med tilkoblet påhængsvogn, sættevogn eller  

 registreringspligtigt påhængsredskab, herunder campingvogn, udmåles ligeledes  

 en skærpet bøde.«.
§ 118. - - - Stk. 3. Ved fastsættelsen af bøder for overtrædelse af §§ 42 og 43  

 skal der tages hensyn til den generelle risikoforøgelse, som den pågældende  

 hastighedsovertrædelse medfører.
Ved hastighedsovertrædelser på motorveje med  

 en hastighedsgrænse på 100 km i timen eller derover udmåles en skærpet bøde.  

 Ved hastighedsovertrædelser begået ved kørsel med lastbiler, hvis tilladte  

 totalvægt overstiger 3.500 kg, eller vogntog bestående af sådanne lastbiler  

 og registreringspligtige påhængskøretøjer udmåles ligeledes en skærpet bøde.
 27. § 118, stk. 7, affattes således:
 » Stk. 7. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.«.
§ 118. - - - Stk. 7. Er en overtrædelse begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen eller det kommunale fællesskab  

 bødeansvar.
 28. I § 119 a, stk. 1, indsættes efter  

 »promillekørsel«: »eller en sag om overskridelse af de  

 tilladte hastighedsbestemmelser efter § 126, stk. 1, nr. 2«.
§ 119 a.
Såfremt en sag om spiritus- eller promillekørsel ikke  

 skønnes at ville medføre højere straf end bøde, kan anklagemyndigheden i  

 stedet for at indlevere anklageskrift til retten tilkendegive sigtede, at  

 sagen kan afgøres uden retslig forfølgning, såfremt han erkender sig skyldig  

 i overtrædelsen og erklærer sig rede til inden for en nærmere angivet frist,  

 der efter begæring kan forlænges, at betale en i tilkendegivelsen angivet  

 bøde samt vedtager betinget eller ubetinget frakendelse af førerretten i et i  

 tilkendegivelsen nærmere angivet tidsrum.
 29. § 119 b, 2. pkt., affattes således:
 »Justitsministeren fastsætter efter forhandling med Advokatrådet  

 takster for forsvareres vederlag i de pågældende sager.«.
§ 119 b.
I forbindelse med tilkendegivelser efter § 119 a, stk. 1,  

 skal politiet vejlede den sigtede om, at han, inden han tager stilling til  

 spørgsmålet om vedtagelse, kan få bistand af en offentlig forsvarer, jfr. §  

 733, stk. 1, i lov om rettens pleje.
Justitsministeren fastsætter efter  

 forhandling med Advokatrådet takster for forsvarerens vederlag i de  

 pågældende sager.
 30. § 122, 1. pkt., affattes således:
 »Trafikministeren kan efter forhandling med justitsministeren  

 bestemme, at det inden for bestemte områder overdrages særlige  

 parkeringskontrollører, der ansættes under politiet, helt eller delvis at  

 varetage kontrollen med overholdelse af de bestemmelser, der nævnes i § 121,  

 stk. 1.«.
 § 122. Justitsministeren kan bestemme, at det inden for bestemte  

 områder overdrages særlige parkeringskontrollører, der ansættes under  

 politiet, helt eller delvis at varetage kontrollen med overholdelse af de  

 bestemmelser, der nævnes i § 121, stk. 1. Justitsministeren fastsætter  

 nærmere regler om parkeringskontrollørernes virksomhed.
 31. § 124 a, stk. 1, 2. pkt., affattes således:
 »Afholdes køreprøve til erhvervsmæssig personbefordring samtidig med  

 køreprøve til bus, betales 490 kr. for hver af prøverne.«.
§ 124 a.
For afholdelse af køreprøve betales 490 kr.
Afholdes  

 teoriprøve til erhvervsmæssig personbefordring samtidig med teoriprøve til  

 stor lastbil og bus, betales 490 kr. for hver af prøverne.
 32. I § 124 a, stk. 2 , ændres »køreprøver« til:  

 »praktiske prøver«.
§ 124 a. - - - Stk. 2. For køreprøver til stor motorcykel og almindelig bil med  

 stort påhængskøretøj betales 220 kr.
 33. § 124 a, stk. 3, affattes således:
» Stk. 3. For kontrollerende køreprøve betales 750 kr.
For  

 første kontrollerende køreprøve betales dog ikke, medmindre prøven aflægges i  

 medfør af § 60, stk. 2 eller stk. 3.«.
§ 124 a. - - Stk. 3. For orienterende køreprøver betales 490 kr.
For første  

 orienterende køreprøve betales dog ikke, medmindre prøven aflægges i medfør  

 af § 60, stk. 2 eller stk. 3.
 34. § 124 c, stk. 1, nr. 2, affattes således:
»2) for udstedelse af duplikatkørekort,» 35. § 124 c, stk. 1, nr. 3, ophæves.
 Nr. 4 og 5 bliver herefter nr. 3 og 4.
§ 124 c.
I følgende tilfælde betales 220 kr.:
1) - - - 2) for udstedelse af duplikatkørekort i anledning af, at det oprindelige  

 kørekort er bortkommet eller beskadiget, 3) for udstedelse af duplikatkørekort i anledning af, at  

 kørekortindehaveren ønsker ændringer anført i kørekort, 4) for fornyelse af kørekort med kørelærergodkendelse og 5) for fornyelse af kørekort til erhvervsmæssig personbefordring, jf. dog  

 stk. 5.
 36. I § 124 i, 1. pkt., ændres »eller  

 EF-direktiver« til: », EF-direktiver eller EF-forordninger«.
§ 124 i.
For udstedelse af godkendelse af køretøjers indretning og  

 udstyr i henhold til ECE-regulativer eller EF-direktiver (E- eller  

 e-godkendelse) betales 2.500 kr.
For samtidig udstedelse af E- og  

 e-godkendelse betales 3.500 kr.
For udstedelse af tillæg til E- eller  

 e-godkendelse betales 1.000 kr.
 37. I § 124 j, stk. 1, 1. pkt ., indsættes efter  

 »herunder«: »historisk korrekte emaljenummerplader,».
 38. I § 124 j, stk. 1, indsættes efter 1. pkt. :
 »For en tredje nummerplade, der kan anvendes ved transport af gods  

 bag på personbiler og varebiler, betales 100 kr.«.
§ 124 j.
For nummerplader, herunder grænsenummerplader,  

 ønskenummerplader samt prøveskilte, betales 1.000 for et sæt og 500 kr. for  

 en enkelt plade.
Nummerpladen udleveres dog uden betaling til politiets  

 køretøjer.
 39. Efter § 124 k, stk. 2, indsættes som nyt stykke:
 » Stk. 3. For en historisk korrekt emaljenummerplade betales  

 ud over det i § 124 j anførte beløb 900 kr., og for et sæt 1.800 kr.«.
§ 124 k.
For retten til ønskenummerplader betales ud over det i §  

 124 j anførte beløb 6.200 kr., jf. § 73 a, stk. 2.
 Stk. 2. For registrering af overførsel af ønskenummerplader fra et  

 køretøj til et andet i medfør af de i henhold til § 73 a fastsatte  

 forskrifter betales 300 kr.
 40. I § 124 r, 1. pkt., indsættes efter »§ 124 e, stk.  

 1, 1. pkt.,»: »§ 124 g, stk. 1 og 2, » og »§ 124 j, stk.  

 1, 1. pkt.« ændres til: »§ 124 j, stk. 1, 1. og 2. pkt.«.
§ 124 r.
De i § 121, stk. 5, § 124 a, stk. 1-3, § 124 c, stk. 1, §  

 124 e, stk. 1, 1. pkt., § 124 j, stk. 1, 1. pkt., § 124 m, stk. 1, § 124 o,  

 stk. 1, og § 124 p, 1. pkt., nævnte beløb reguleres en gang årligt den 1.  

 januar med 2 pct. tillagt tilpasningsprocenten for det pågældende finansår,  

 jf. lov om en satsreguleringsprocent.
De herefter fremkomne beløb afrundes  

 til nærmeste med 10 delelige kronebeløb, dog afrundes beløbet i § 124 p til  

 nærmeste med 5 delelige beløb.
Trafikministeren bekendtgør hvert år, hvilke  

 reguleringer der skal finde sted.
 41. I § 126, stk. 1, indsættes efter nr. 1 som nyt  

 nummer:
 »2) har overskredet de tilladte hastigheder efter§§ 42 og 43 med mere  

 end 70%,».
 42. § 126, stk. 1, nr. 2, der bliver nr. 3,  

 affattes således:
 »3) har gjort sig skyldig i promillekørsel med en  

 alkoholkoncentration i blodet under eller efter kørslen over 0,80 promille  

 eller tilsvarende alkoholkoncentration i udåndingsluften,».
 43. I § 126, stk. 2, nr. 2, ændres: »eller 2«  

 til: »eller 3«.
 § 126. Retten til at føre de i § 125 nævnte køretøjer skal  

 endvidere frakendes føreren af et sådant køretøj, såfremt han:
1) under tilsidesættelse af væsentlige hensyn til færdselssikkerheden har  

 voldt skade på person eller ting eller fremkaldt fare herfor, 2) har gjort sig skyldig i promillekørsel, eller 3) frakendelse findes begrundet ved beskaffenheden af den begåede  

 forseelse, og hvad der i øvrigt foreligger oplyst om tiltaltes forhold som  

 fører af motordrevet køretøj.
 44. § 132, stk. 2, affattes således:
» Stk. 2. Er førerretten frakendt som følge af spiritus- eller  

 promillekørsel, kan spørgsmålet om generhvervelse dog indbringes for  

 domstolene, når halvdelen af frakendelsestiden, dog mindst 11/2 år, er  

 forløbet.
Såfremt førerretten i sådanne tilfælde er frakendt for bestandig,  

 kan spørgsmålet om generhvervelse tidligst indbringes for domstolene, når 5  

 år af frakendelsestiden er forløbet.
Generhvervelse af førerretten kan kun  

 ske, såfremt den pågældende i mindst 1 år forud for sagens indbringelse for  

 retten har overholdt en kontrolleret behandling mod misbrug af  

 alkohol.«.
§ 132. - - - Stk. 2. Er førerretten som følge af spiritus- eller promillekørsel  

 frakendt for 3 år eller derover, kan spørgsmålet om generhvervelse dog  

 indbringes for domstolene, når halvdelen af frakendelsestiden er forløbet.
I  

 disse tilfælde kan førerretten gengives, såfremt den pågældende i mindst 11/2  

 år forud for sagens indbringelse for retten har overholdt en kontrolleret  

 behandling mod misbrug af alkohol.
 46. § 134, stk. 3, affattes således:
 » Stk. 3. Trafikministeren kan efter forhandling med  

 justitsministeren bestemme, at stk. 2 skal finde anvendelse med hensyn til  

 overtrædelser begået i andre stater end de nævnte.«.
§ 134. - - - Stk. 3. Justitsministeren kan bestemme, at stk. 2 skal finde  

 anvendelse med hensyn til overtrædelser begået i andre stater end de nævnte.
 § 2 Stk. 1. Loven træder i kraft den 1. juli 1997, jf. dog  

 stk. 2 og 3.
 Stk. 2. § 1, nr. 18, træder i kraft den 1. januar 1998, § 1, nr.  

 10, træder i kraft den 1. juli 1998, og § 1, nr. 40, træder i kraft den 1.  

 januar 1999.
 Stk. 3. Trafikministeren fastsætter tidspunktet for ikrafttræden  

 af § 1, nr. 3, 4, 5, 6, 12, 13, 16, 17, 22, 37, 38, 39 og 42.
