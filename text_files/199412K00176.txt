Nr LSF 176 Forslag til Lov om forældremyndighed og samvær Fremsat af justitsministeren (Bjørn Westh) den 22. februar 1995 Vedtaget ved tredjebehandling den 2. juni 1995 Lov nr. 387 af 14/06/1995 Kapitel 1 Forældremyndighed § 1. Børn og unge under 18 år er under forældremyndighed,  

 medmindre de har indgået ægteskab.
Indhold § 2. Forældremyndighedens indehaver skal drage omsorg for barnet  

 og kan træffe afgørelse om dets personlige forhold ud fra barnets interesse  

 og behov.
 Stk. 2. Forældremyndigheden medfører pligt til at beskytte barnet  

 mod fysisk og psykisk vold og anden krænkende behandling.
 Stk. 3. Forældrene kan anvende barnets indtægter til dets  

 underhold i passende omfang og under hensyntagen til deres og barnets  

 stilling.
 § 3. Har forældrene fælles forældremyndighed, og er de uenige om,  

 hvem af dem der skal have forældremyndigheden alene, skal begge give samtykke  

 til, at barnet forlader landet.
Indehavere § 4. Er forældrene gift med hinanden ved barnets fødsel, eller  

 indgår de senere ægteskab, har de fælles forældremyndighed.
Er forældrene  

 separeret ved barnets fødsel, har moderen dog forældremyndigheden alene,  

 medmindre samlivet mellem ægtefællerne genoptages eller forældrene har  

 indgået aftale om fælles forældremyndighed efter § 6.
 § 5. Er forældrene ikke gift med hinanden, har moderen  

 forældremyndigheden alene, medmindre forældrene har indgået aftale om fælles  

 forældremyndighed efter § 6.
Aftale om fælles forældremyndighed § 6. Forældrene kan aftale, at de skal have fælles  

 forældremyndighed.
Aftalen er kun gyldig, når den er anmeldt til statsamtet.  

 Er en sag om forældremyndighed indbragt for retten, kan anmeldelse ske  

 hertil.
Separation og skilsmisse § 7. Ved separation eller skilsmisse skal der tages stilling til  

 forældremyndigheden, medmindre der tidligere er truffet aftale eller  

 afgørelse herom.
Stk. 2. Forældrene kan aftale, at de fortsat skal have fælles  

 forældremyndighed.
Aftalen er kun gyldig, når den er anmeldt til statsamtet.  

 Er separations- eller skilsmissesagen indbragt for retten, kan anmeldelse ske  

 hertil.
 Stk. 3. Skal den fælles forældremyndighed ophøre, gælder § 9.
Samlivsophævelse § 8. Lever forældrene ikke sammen, eller agter en af dem at ophæve  

 samlivet, kan hver af dem kræve, at den fælles forældremyndighed skal ophøre.
Ophør af fælles forældremyndighed § 9. Skal den fælles forældremyndighed ophøre, kan forældrene med  

 statsamtets godkendelse aftale, hvem af dem der skal have forældremyndigheden  

 alene.
Aftalen godkendes, medmindre den strider mod, hvad der er bedst for  

 barnet.
Er en sag om forældremyndighed indbragt for retten, kan aftalen  

 godkendes af retten.
 Stk. 2. Er forældrene uenige, eller nægtes godkendelse af deres  

 aftale, afgør retten under særligt hensyn til, hvad der er bedst for barnet,  

 hvem af forældrene der skal have forældremyndigheden alene.
Genoptagelse af samlivet § 10. Er der truffet aftale eller afgørelse efter § 9 om, at en af  

 forældrene skal have forældremyndigheden alene, genindtræder den fælles  

 forældremyndighed, hvis gifte, herunder separerede, forældre genoptager eller  

 fortsætter samlivet.
Er forældrene ugifte eller fraskilte, får de ikke på ny  

 fælles forældremyndighed, medmindre de indgår aftale herom efter § 6.
Overførsel ved aftale § 11. Forældremyndigheden kan ved aftale godkendt af statsamtet  

 overføres til den af forældrene, der ikke har forældremyndigheden, eller til  

 andre.
Forældremyndigheden kan overføres til et ægtepar i forening, herunder  

 den ene af forældrene og dennes ægtefælle.
Aftalen godkendes, medmindre den  

 strider mod, hvad der er bedst for barnet.
Er en sag om forældremyndighed  

 indbragt for retten, kan aftalen godkendes af retten.
Overførsel til faderen ved dom § 12. Har forældre, der ikke er gift med hinanden, levet sammen i  

 længere tid, uden at de har fælles forældremyndighed, og kræver faderen  

 forældremyndigheden ved samlivets ophør, afgør retten under særligt hensyn  

 til, hvad der er bedst for barnet, hvem af forældrene der skal have  

 forældremyndigheden alene.
Stk. 2. I andre tilfælde kan retten overføre forældremyndigheden  

 fra moderen til faderen alene, hvis ændringen er bedst for barnet.
Ved  

 afgørelsen skal det tillægges vægt, om indehaveren af forældremyndigheden  

 uden rimelig grund hindrer gennemførelsen af samvær.
Ændring ved dom § 13. Er forældremyndigheden ved aftale eller dom tillagt en af  

 forældrene alene, kan retten, når særlige grunde taler derfor, overføre  

 forældremyndigheden til den anden, hvis det er bedst for barnet, navnlig på  

 grund af væsentligt forandrede forhold.
Ved afgørelsen skal det tillægges  

 vægt, om indehaveren af forældremyndigheden uden rimelig grund hindrer  

 gennemførelsen af samvær.
 Stk. 2. Stk. 1 gælder også, hvis faderen ikke har fået  

 forældremyndigheden under en sag efter § 12.
 Stk. 3. Aftale efter § 11 eller afgørelse efter § 14 kan ændres af  

 retten under samme betingelser som nævnt i stk. 1.
Dødsfald § 14. Har forældrene fælles forældremyndighed, og dør den ene,  

 forbliver forældremyndigheden hos den anden.
Bor barnet ved dødsfaldet ikke  

 hos den efterlevende, kan en anden i forbindelse med dødsfaldet anmode om at  

 få tillagt forældremyndigheden.
Anmodningen kan kun imødekommes, hvis  

 hensynet til, hvad der er bedst for barnet, taler imod, at  

 forældremyndigheden forbliver hos den efterlevende.
Bor barnet ved dødsfaldet  

 hos den efterlevende, og har denne forvoldt den anden  

 forældremyndighedsindehavers død, kan en anden anmode om at få tillagt  

 forældremyndigheden.
Anmodningen kan kun imødekommes, hvis det er af  

 afgørende betydning af hensyn til barnet, at forældremyndigheden ikke  

 forbliver hos den efterlevende.
Stk. 2. Har en af forældrene forældremyndigheden alene, og dør  

 denne, eller bevirker et dødsfald i øvrigt, at ingen har forældremyndigheden,  

 bestemmes under hensyn til, hvad der er bedst for barnet, hvem der skal have  

 forældremyndigheden.
Anmoder den efterlevende af forældrene om  

 forældremyndigheden, imødekommes anmodningen, medmindre hensynet til, hvad  

 der er bedst for barnet, taler imod det.
Stk. 3. Har en af forældrene forældremyndigheden alene, og har  

 denne forvoldt den anden af forældrenes død, kan en anden anmode om at få  

 tillagt forældremyndigheden.
Anmodningen kan kun imødekommes, hvis det er af  

 afgørende betydning af hensyn til barnet, at forældremyndigheden ikke  

 forbliver hos den efterlevende.
 Stk. 4. Forældremyndigheden kan tillægges et ægtepar i forening,  

 herunder den efterlevende af forældrene og dennes ægtefælle.
 Stk. 5. Afgørelser efter stk. 1-4 træffes af statsamtet og kan  

 ikke indbringes for højere administrativ myndighed.
 Stk. 6. Statsamtets afgørelse kan inden 8 uger efter, at  

 afgørelsen er meddelt den pågældende, indbringes for retten under en sag mod  

 den, som statsamtet har tillagt forældremyndigheden.
§ 15. Indehavere af forældremyndigheden kan tilkendegive, hvem der  

 efter deres død bør have tillagt forældremyndigheden.
Tilkendegivelsen  

 følges, medmindre hensynet til, hvad der er bedst for barnet, taler derimod.  

 Den efterlevendes fortrinsstilling efter § 14 gælder dog uanset en modsat  

 tilkendegivelse.
Kapitel 2 Samvær m.v.
 § 16. Barnets forbindelse med begge forældre søges bevaret ved, at  

 den, der ikke har barnet boende, har ret til samvær.
§ 17. Statsamtet træffer efter anmodning afgørelse om omfanget og  

 udøvelsen af samværet og kan fastsætte de nødvendige bestemmelser i  

 forbindelse hermed.
Afgørelsen træffes efter, hvad der er bedst for barnet.
 Stk. 2. Statsamtet kan ændre en aftale eller afgørelse om samvær,  

 hvis ændringen er bedst for barnet, navnlig på grund af forandrede forhold.
 Stk. 3. Statsamtet kan afslå at fastsætte samvær eller ophæve en  

 aftale eller afgørelse herom, hvis det er påkrævet af hensyn til barnet.
 Stk. 4. Justitsministeren kan fastsætte regler om overvåget  

 samvær.
Anden kontakt § 18. Statsamtet kan i særlige tilfælde træffe bestemmelse om  

 anden kontakt med barnet for den af forældrene, der ikke har barnet boende, i  

 form af telefonsamtaler, brevveksling og lignende.
Orientering om barnet § 19. Den af forældrene, som ikke har forældremyndigheden, har ret  

 til efter anmodning at få orientering om barnets forhold fra skoler,  

 børneinstitutioner samt social- og sundhedsvæsenet.
Myndigheden eller  

 institutionen kan nægte at give oplysninger, hvis det er til skade for  

 barnet.
Der må ikke gives fortrolige oplysninger om  

 forældremyndighedsindehaverens forhold.
 Stk. 2. Statsamtet kan i særlige tilfælde efter anmodning fra  

 indehaveren af forældremyndigheden eller en af de i stk. 1 nævnte  

 institutioner fratage den af forældrene, der ikke har forældremyndigheden,  

 adgangen til at få orientering efter stk. 1. En afgørelse efter 1. pkt. har  

 virkning fra det tidspunkt, hvor institutionen modtager meddelelse om  

 afgørelsen.
Kapitel 3 Arbejdsaftaler § 20. Har et barn eller en ung, der er under forældremyndighed,  

 jf. § 1, med tilladelse af forældremyndighedens indehaver på egen hånd  

 påtaget sig tjeneste eller andet personligt arbejde, hvorved denne er blevet  

 i stand til selv at sørge for sit underhold, kan den pågældende, hvis denne  

 er fyldt 15 år, selv ophæve aftalen og påtage sig arbejde af lignende art,  

 medmindre andet bestemmes af forældremyndighedens indehaver.
§ 21. Aftale om tjeneste eller andet personligt arbejde, som et  

 barn eller en ung på egen hånd har truffet, kan forældremyndighedens  

 indehaver ophæve, såfremt hensynet til barnets eller den unges opdragelse  

 eller velfærd kræver det.
Ophævelsen skal dog så vidt muligt ske med passende  

 varsel, og hvor det findes rimeligt, kan der tillægges den anden part en  

 passende erstatning.
Kapitel 4 Midlertidige afgørelser Forældremyndighed § 22. Er der anlagt retssag om forældremyndigheden, kan retten  

 efter anmodning ved kendelse bestemme, hvem forældremyndigheden midlertidigt  

 skal tilkomme.
Afgørelsen træffes under hensyn til, hvad der er bedst for  

 barnet under sagen.
Afgørelsen gælder, indtil der foreligger en dom, der kan  

 fuldbyrdes, og bortfalder, hvis sagen hæves eller afvises.
 § 23. Har forældrene fælles forældremyndighed, og er der risiko  

 for, at den ene af dem vil bringe barnet ud af landet og derved foregribe en  

 afgørelse om forældremyndigheden, kan justitsministeren eller den, der  

 bemyndiges hertil, midlertidigt tillægge den anden af forældrene  

 forældremyndigheden alene.
Dødsfald § 24. Under en sag ved statsamtet om forældremyndighed efter en  

 indehavers død, jf. § 14, kan statsamtet bestemme, hvem forældremyndigheden  

 midlertidigt skal tilkomme.
Afgørelsen gælder, indtil der foreligger en  

 afgørelse om forældremyndigheden, der kan fuldbyrdes.
Forhindring § 25. Er indehaveren, den ene af to indehavere eller begge  

 indehavere af forældremyndigheden forhindret i at træffe bestemmelse om  

 barnets personlige forhold, kan statsamtet afgøre, hvem forældremyndigheden  

 skal tilkomme, så længe forhindringen varer.
Samvær § 26. Under en sag om forældremyndighed eller samvær kan  

 statsamtet efter anmodning træffe afgørelse om midlertidigt samvær.  

 Afgørelsen træffes under hensyn til, hvad der er bedst for barnet under  

 sagen.
Ændring § 27. En midlertidig afgørelse efter §§ 22-26 kan ændres, hvis det  

 er bedst for barnet.
Er retssag anlagt, træffes afgørelsen om  

 forældremyndighed af retten.
Kapitel 5 Børnesagkyndig rådgivning § 28. Statsamtet skal tilbyde forældre og børn børnesagkyndig  

 rådgivning ved uenighed om forældremyndighed og samvær.
Formålet er at hjælpe  

 parterne til at løse konflikten under hensyn til, hvad der er bedst for  

 barnet.
 Stk. 2. Statsamtet kan i andre tilfælde tilbyde børnesagkyndig  

 rådgivning om forældremyndighed og samvær, hvis der skønnes at være et  

 særligt behov herfor.
 Stk. 3. Statsamtet kan undlade at tilbyde rådgivning efter stk. 1,  

 hvis det i det enkelte tilfælde findes unødvendigt eller uhensigtsmæssigt.
Kapitel 6 Sagsbehandling § 29. Er et barn fyldt 12 år, skal der, før der træffes afgørelse  

 i en sag om forældremyndighed eller samvær, finde en samtale sted med barnet  

 herom.
Samtalen kan dog undlades, hvis det må antages at være til skade for  

 barnet eller uden nogen betydning for sagen.
 § 30. Statsamtet skal indhente erklæring fra den af forældrene,  

 der ikke har del i forældremyndigheden, inden der træffes afgørelse efter §  

 11 eller § 14, stk. 2, medmindre dette kan være til væsentlig skade for  

 barnet eller medføre uforholdsmæssig forsinkelse af sagen.
 § 31. Justitsministeren kan fastsætte regler om statsamternes og  

 domstolenes behandling af sager efter denne lov, herunder nærmere regler om  

 betingelserne for anmeldelse af aftaler om fælles forældremyndighed.
Kapitel 7 Internationale aftaler § 32. Regeringen kan indgå overenskomst med andre stater om  

 forholdet mellem dansk rets og fremmed rets regler om forældremyndighed og  

 samvær.
Overenskomsten finder anvendelse her i landet efter bekendtgørelse i  

 Lovtidende.
 Stk. 2. Justitsministeren kan endvidere fastsætte regler om  

 forholdet mellem danske og andre nordiske landes regler om forældremyndighed  

 og samvær.
Kapitel 8 Ikrafttræden m.v.
 § 33. Loven træder i kraft den 1. januar 1996. § 35, nr. 1 og 2,  

 træder dog i kraft dagen efter bekendtgørelsen i Lovtidende.
 Stk. 2. Den 1. januar 1996 ophæves kapitel 2 og § 35, §  

 36 og § 37 i lov om umyndighed og værgemål, jf. lovbekendtgørelse  

 nr. 443 af 3. oktober 1985. I lovens § 72, stk. 1 og 2, udgår  

 »forældremyndighed og samværsret«.
 Stk. 3. Er der ikke før den 1. januar 1996 afsagt endelig dom i en  

 sag efter den hidtil gældende bestemmelse i myndighedslovens § 14 eller § 17,  

 anvendes denne lovs § 12 eller § 13.
 Stk. 4. Bestemmelserne i lovens § 13 og § 17, stk. 2 og 3,  

 anvendes også på aftaler eller afgørelser om forældremyndighed og samvær, der  

 er truffet før den 1. januar 1996.
 Stk. 5. Bestemmelserne i lovens § 14 anvendes også, hvis  

 dødsfaldet er indtrådt inden lovens ikrafttræden.
 § 34. I lov om rettens pleje, jf. lovbekendtgørelse nr. 905 af 10.  

 november 1992, som ændret senest ved § 1 i lov nr. 209 af 29. marts 1995,  

 foretages følgende ændring:
 I § 450 a, 1. pkt. , ændres »myndighedslovens § 26« til:  

 »§ 29 i lov om forældremyndighed og samvær«.
 § 35. I lov om ægteskabs indgåelse og opløsning, jf.  

 lovbekendtgørelse nr. 148 af 8. marts 1991, som ændret ved § 4 i lov nr. 386  

 af 20. maj 1992, foretages følgende ændringer:
 1. I § 13 indsættes som stk. 4 :
»Stk. 4. Justitsministeren kan fastsætte regler om betaling  

 af udgifter til oversættelse af dokumenter, der er nødvendige i forbindelse  

 med prøvelse af ægteskabsbetingelserne.
Justitsministeren kan endvidere  

 fastsætte regler om betaling af udgifter ved medvirken af tolk i forbindelse  

 med prøvelse af ægteskabsbetingelserne i tilfælde, hvor ingen af parterne har  

 bopæl her i landet.« 2. I § 20 indsættes som stk. 4 :
»Stk. 4. Justitsministeren kan fastsætte regler om betaling  

 af udgifter ved medvirken af tolk under vielsen i tilfælde, hvor ingen af  

 parterne har bopæl her i landet.« 3. I § 46 ændres »myndighedslovens regler« til:  

 »reglerne i lov om forældremyndighed og samvær«.
 § 36. I lov nr. 372 af 7. juni 1989 om registreret partnerskab,  

 som ændret ved lov nr. 821 af 19. december 1989, foretages følgende ændring:
 § 4, stk. 2, affattes således:
»Stk. 2. § 11, 2. pkt., og § 14, stk. 4, i lov om  

 forældremyndighed og samvær finder ikke anvendelse på det registrerede  

 partnerskab.« § 37. Loven gælder ikke for Færøerne og Grønland, men kan dog med  

 undtagelse af § 34 ved kongelig anordning sættes i kraft for disse landsdele  

 med de afvigelser, som de særlige færøske og grønlandske forhold tilsiger.
Oprindeligt fremsat forslag Kapitel 1 Forældremyndighed § 1. Børn og unge under 18 år er under forældremyndighed,  

 medmindre de har indgået ægteskab.
Indhold § 2. Forældremyndighedens indehaver skal drage omsorg for barnet  

 og kan træffe afgørelse om dets personlige forhold ud fra barnets interesse  

 og behov.
 Stk. 2. Forældremyndigheden medfører pligt til at beskytte barnet  

 mod fysisk og psykisk vold og anden krænkende behandling.
 Stk. 3. Forældrene kan anvende barnets indtægter til dets  

 underhold i passende omfang og under hensyntagen til deres og barnets  

 stilling.
 § 3. Har forældrene fælles forældremyndighed, og er de uenige om,  

 hvem af dem der skal have forældremyndigheden alene, skal begge give samtykke  

 til, at barnet forlader landet.
Indehavere § 4. Er forældrene gift med hinanden ved barnets fødsel, eller  

 indgår de senere ægteskab, har de fælles forældremyndighed.
Er forældrene  

 separeret ved barnets fødsel, har moderen dog forældremyndigheden alene,  

 medmindre samlivet mellem ægtefællerne genoptages, eller forældrene har  

 indgået aftale om fælles forældremyndighed efter § 6.
 § 5. Er forældrene ikke gift med hinanden, har moderen  

 forældremyndigheden alene, medmindre forældrene har indgået aftale om fælles  

 forældremyndighed efter § 6.
Aftale om fælles forældremyndighed § 6. Forældrene kan aftale, at de skal have fælles  

 forældremyndighed.
Aftalen er kun gyldig, når den er anmeldt til statsamtet.  

 Er en sag om forældremyndighed indbragt for retten, kan anmeldelse ske  

 hertil.
Separation og skilsmisse § 7. Ved separation eller skilsmisse skal der tages stilling til  

 forældremyndigheden, medmindre der tidligere er truffet aftale eller  

 afgørelse herom.
Stk. 2. Forældrene kan aftale, at de fortsat skal have fælles  

 forældremyndighed.
Aftalen er kun gyldig, når den er anmeldt til statsamtet.  

 Er separations- eller skilsmissesagen indbragt for retten, kan anmeldelse ske  

 hertil.
 Stk. 3. Skal den fælles forældremyndighed ophøre, gælder § 9.
Samlivsophævelse § 8. Lever forældrene ikke sammen, eller agter en af dem at ophæve  

 samlivet, kan hver af dem kræve, at den fælles forældremyndighed skal ophøre.
Ophør af fælles forældremyndighed § 9. Skal den fælles forældremyndighed ophøre, kan forældrene med  

 statsamtets godkendelse aftale, hvem af dem der skal have forældremyndigheden  

 alene.
Aftalen godkendes, medmindre den strider mod, hvad der er bedst for  

 barnet.
Er en sag om forældremyndighed indbragt for retten, kan aftalen  

 godkendes af retten.
 Stk. 2. Er forældrene uenige, eller nægtes godkendelse af deres  

 aftale, afgør retten under særligt hensyn til, hvad der er bedst for barnet,  

 hvem af forældrene der skal have forældremyndigheden alene.
Genoptagelse af samlivet § 10. Er der truffet aftale eller afgørelse efter § 9 om, at en af  

 forældrene skal have forældremyndigheden alene, genindtræder den fælles  

 forældremyndighed, hvis gifte, herunder separerede, forældre genoptager eller  

 fortsætter samlivet.
Er forældrene ugifte eller fraskilte, får de ikke på ny  

 fælles forældremyndighed, medmindre de indgår aftale herom efter § 6.
Overførsel ved aftale § 11. Forældremyndigheden kan ved aftale, godkendt af statsamtet,  

 overføres til den af forældrene, der ikke har forældremyndigheden, eller til  

 andre.
Forældremyndigheden kan overføres til et ægtepar i forening, herunder  

 den ene af forældrene og dennes ægtefælle.
Aftalen godkendes, medmindre den  

 strider mod, hvad der er bedst for barnet.
Er en sag om forældremyndighed  

 indbragt for retten, kan aftalen godkendes af retten.
Overførsel til faderen ved dom § 12. Har forældre, der ikke er gift med hinanden, levet sammen i  

 længere tid, uden at de har fælles forældremyndighed, og kræver faderen  

 forældremyndigheden ved samlivets ophør, afgør retten under særligt hensyn  

 til, hvad der er bedst for barnet, hvem af forældrene der skal have  

 forældremyndigheden alene.
 Stk. 2. I andre tilfælde kan retten overføre forældremyndigheden  

 fra moderen til faderen alene, hvis ændringen er bedst for barnet.
Ændring ved dom § 13. Er forældremyndigheden ved aftale eller dom tillagt en af  

 forældrene alene, kan retten, når særlige grunde taler derfor, overføre  

 forældremyndigheden til den anden, hvis det er bedst for barnet, navnlig på  

 grund af væsentligt forandrede forhold.
 Stk. 2. Stk. 1 gælder også, hvis faderen ikke har fået  

 forældremyndigheden under en sag efter § 12.
 Stk. 3. Aftale efter § 11 eller afgørelse efter § 14 kan ændres af  

 retten under samme betingelser som nævnt i stk. 1.
Dødsfald § 14. Har forældrene fælles forældremyndighed, og dør den ene,  

 forbliver forældremyndigheden hos den anden.
Bor barnet ved dødsfaldet ikke  

 hos den efterlevende, kan en anden i forbindelse med dødsfaldet anmode om at  

 få tillagt forældremyndigheden.
Anmodningen kan kun imødekommes, hvis  

 hensynet til, hvad der er bedst for barnet, taler imod, at  

 forældremyndigheden forbliver hos den efterlevende.
Stk. 2. Har en af forældrene forældremyndigheden alene, og dør  

 denne, eller bevirker et dødsfald i øvrigt, at ingen har forældremyndigheden,  

 bestemmes under hensyn til, hvad der er bedst for barnet, hvem der skal have  

 forældremyndigheden.
Anmoder den efterlevende af forældrene om  

 forældremyndigheden, imødekommes anmodningen, medmindre hensynet til, hvad  

 der er bedst for barnet, taler imod det.
 Stk. 3. Forældremyndigheden kan tillægges et ægtepar i forening,  

 herunder den efterlevende af forældrene og dennes ægtefælle.
 Stk. 4. Afgørelser efter stk. 1-3 træffes af statsamtet og kan  

 ikke indbringes for højere administrativ myndighed.
 Stk. 5. Statsamtets afgørelse kan inden 8 uger efter, at  

 afgørelsen er meddelt den pågældende, indbringes for retten under en sag mod  

 den, som statsamtet har tillagt forældremyndigheden.
§ 15. Indehavere af forældremyndigheden kan tilkendegive, hvem der  

 efter deres død bør have tillagt forældremyndigheden.
Tilkendegivelsen  

 følges, medmindre hensynet til, hvad der er bedst for barnet, taler derimod.  

 Den efterlevendes fortrinsstilling efter § 14 gælder dog uanset en modsat  

 tilkendegivelse.
Kapitel 2 Samvær m.v.
 § 16. Barnets forbindelse med begge forældre søges bevaret ved, at  

 den, der ikke har barnet boende, har ret til samvær.
§ 17. Statsamtet træffer efter anmodning afgørelse om omfanget og  

 udøvelsen af samværet og kan fastsætte de nødvendige bestemmelser i  

 forbindelse hermed.
Afgørelsen træffes efter, hvad der er bedst for barnet.
 Stk. 2. Statsamtet kan ændre en aftale eller afgørelse om samvær,  

 hvis ændringen er bedst for barnet, navnlig på grund af forandrede forhold.
 Stk. 3. Statsamtet kan afslå at fastsætte samvær eller ophæve en  

 aftale eller afgørelse herom, hvis det er påkrævet af hensyn til barnet.
 Stk. 4. Justitsministeren kan fastsætte regler om overvåget  

 samvær.
Anden kontakt § 18. Statsamtet kan i særlige tilfælde træffe bestemmelse om  

 anden kontakt med barnet for den af forældrene, der ikke har barnet boende, i  

 form af telefonsamtaler, brevveksling og lignende.
Orientering om barnet § 19. Den af forældrene, som ikke har forældremyndigheden, har ret  

 til efter anmodning at få orientering om barnets forhold fra skoler,  

 børneinstitutioner samt social- og sundhedsvæsenet.
Myndigheden eller  

 institutionen kan nægte at give oplysninger, hvis det er til skade for  

 barnet.
Der må ikke gives fortrolige oplysninger om  

 forældremyndighedsindehaverens forhold.
 Stk. 2. Statsamtet kan i særlige tilfælde efter anmodning fra  

 indehaveren af forældremyndigheden eller en af de i stk. 1 nævnte  

 institutioner fratage den af forældrene, der ikke har forældremyndigheden,  

 adgangen til at få orientering efter stk. 1. En afgørelse efter 1. pkt. har  

 virkning fra det tidspunkt, hvor institutionen modtager meddelelse om  

 afgørelsen.
Kapitel 3 Arbejdsaftaler § 20. Har et barn eller en ung, der er under forældremyndighed,  

 jf. § 1, med tilladelse af forældremyndighedens indehaver på egen hånd  

 påtaget sig tjeneste eller andet personligt arbejde, hvorved denne er blevet  

 i stand til selv at sørge for sit underhold, kan den pågældende, hvis denne  

 er fyldt 15 år, selv ophæve aftalen og påtage sig arbejde af lignende art,  

 medmindre andet bestemmes af forældremyndighedens indehaver.
§ 21. Aftale om tjeneste eller andet personligt arbejde, som et  

 barn eller en ung på egen hånd har truffet, kan forældremyndighedens  

 indehaver ophæve, såfremt hensynet til barnet eller den unges opdragelse  

 eller velfærd kræver det.
Ophævelsen skal dog så vidt muligt ske med passende  

 varsel, og hvor det findes rimeligt, kan der tillægges den anden part en  

 passende erstatning.
Kapitel 4 Midlertidige afgørelser Forældremyndighed § 22. Er der anlagt retssag om forældremyndigheden, kan retten  

 efter anmodning ved kendelse bestemme, hvem forældremyndigheden midlertidigt  

 skal tilkomme.
Afgørelsen træffes under hensyn til, hvad der er bedst for  

 barnet under sagen.
Afgørelsen gælder, indtil der foreligger en dom, der kan  

 fuldbyrdes, og bortfalder, hvis sagen hæves eller afvises.
 § 23. Har forældrene fælles forældremyndighed, og er der risiko  

 for, at den ene af dem vil bringe barnet ud af landet og derved foregribe en  

 afgørelse om forældremyndigheden, kan justitsministeren, eller den, der  

 bemyndiges hertil, midlertidigt tillægge den anden af forældrene  

 forældremyndigheden alene.
Dødsfald § 24. Under en sag ved statsamtet om forældremyndighed efter en  

 indehavers død, jf. § 14, kan statsamtet bestemme, hvem forældremyndigheden  

 midlertidigt skal tilkomme.
Afgørelsen gælder, indtil der foreligger en  

 afgørelse om forældremyndigheden, der kan fuldbyrdes.
Forhindring § 25. Er indehaveren, den ene af to indehavere eller begge  

 indehavere af forældremyndigheden forhindret i at træffe bestemmelse om  

 barnets personlige forhold, kan statsamtet afgøre, hvem forældremyndigheden  

 skal tilkomme, så længe forhindringen varer.
Samvær § 26. Under en sag om forældremyndighed eller samvær kan  

 statsamtet efter anmodning træffe afgørelse om midlertidigt samvær.  

 Afgørelsen træffes under hensyn til, hvad der er bedst for barnet under  

 sagen.
Ændring § 27. En midlertidig afgørelse efter §§ 22 - 26 kan ændres, hvis  

 det er bedst for barnet.
Er retssag anlagt, træffes afgørelsen om  

 forældremyndighed af retten.
Kapitel 5 Børnesagkyndig rådgivning § 28. Statsamtet skal tilbyde forældre og børn børnesagkyndig  

 rådgivning ved uenighed om forældremyndighed og samvær.
Formålet er at hjælpe  

 parterne til at løse konflikten under hensyn til, hvad der er bedst for  

 barnet.
 Stk. 2. Statsamtet kan i andre tilfælde tilbyde børnesagkyndig  

 rådgivning om forældremyndighed og samvær, hvis der skønnes at være et  

 særligt behov herfor.
 Stk. 3. Statsamtet kan undlade at tilbyde rådgivning efter stk. 1,  

 hvis det i det enkelte tilfælde findes unødvendigt eller uhensigtsmæssigt.
Kapitel 6 Sagsbehandling § 29. Er et barn fyldt 12 år, skal der, før der træffes afgørelse  

 i en sag om forældremyndighed eller samvær, finde en samtale sted med barnet  

 herom.
Samtalen kan dog undlades, hvis det må antages at være til skade for  

 barnet eller uden nogen betydning for sagen.
 § 30. Statsamtet skal indhente erklæring fra den af forældrene,  

 der ikke har del i forældremyndigheden, inden der træffes afgørelse efter §  

 11 eller § 14, stk. 2, medmindre dette kan være til væsentlig skade for  

 barnet eller medføre uforholdsmæssig forsinkelse af sagen.
 § 31. Justitsministeren kan fastsætte regler om statsamternes og  

 domstolenes behandling af sager efter denne lov, herunder nærmere regler om  

 betingelserne for anmeldelse af aftaler om fælles forældremyndighed.
Kapitel 7 Internationale aftaler § 32. Regeringen kan indgå overenskomst med andre stater om  

 forholdet mellem dansk rets og fremmed rets regler om forældremyndighed og  

 samvær.
Overenskomsten finder anvendelse her i landet efter bekendtgørelse i  

 Lovtidende.
 Stk. 2. Justitsministeren kan endvidere fastsætte regler om  

 forholdet mellem danske og andre nordiske landes regler om forældremyndighed  

 og samvær.
Kapitel 8 Ikrafttræden m.v.
 § 33. Loven træder i kraft den 1. januar 1996. § 35, nr. 1 og 2,  

 træder dog i kraft dagen efter bekendtgørelsen i Lovtidende.
 Stk. 2. Den 1. januar 1996 ophæves kapitel 2 og § 35, § 36 og § 37  

 i lov om umyndighed og værgemål, jf. lovbekendtgørelse nr. 443 af 3. oktober  

 1985. I lovens § 72, stk. 1 og 2, udgår: »,forældremyndighed og  

 samværsret«.
 Stk. 3. Er der ikke før den 1. januar 1996 afsagt endelig dom i en  

 sag efter den hidtil gældende bestemmelse i myndighedslovens § 14 eller § 17,  

 anvendes denne lovs § 12 eller § 13.
 Stk. 4. Bestemmelserne i lovens § 13 og § 17, stk. 2 og 3,  

 anvendes også på aftaler eller afgørelser om forældremyndighed og samvær, der  

 er truffet før den 1. januar 1996.
 § 34. I lov om rettens pleje, jf. lovbekendtgørelse nr. 905 af 10.  

 november 1992, som ændret ved lov nr. 469 af 30. juni 1993, lov nr. 366 af  

 18. maj 1994 og lov nr. 369 af 18. maj 1994, foretages følgende ændring:
 1. I § 450 a, 1. pkt. , ændres »myndighedslovens §  

 26« til: »§ 29 i lov om forældremyndighed og samvær«.
 § 35. I lov om ægteskabs indgåelse og opløsning, jf.  

 lovbekendtgørelse nr. 148 af 8. marts 1991, som ændret ved § 4 i lov nr. 386  

 af 20. maj 1992, foretages følgende ændringer:
 1. I § 13 indsættes som stk. 4 :
»Stk. 4. Justitsministeren kan fastsætte regler om betaling  

 af udgifter til oversættelse af dokumenter, der er nødvendige i forbindelse  

 med prøvelse af ægteskabsbetingelserne.
Justitsministeren kan endvidere  

 fastsætte regler om betaling af udgifter ved medvirken af tolk i forbindelse  

 med prøvelse af ægteskabsbetingelserne i tilfælde, hvor ingen af parterne har  

 bopæl her i landet.« 2. I § 20 indsættes som stk. 4 :
»Stk. 4. Justitsministeren kan fastsætte regler om betaling  

 af udgifter ved medvirken af tolk under vielsen i tilfælde, hvor ingen af  

 parterne har bopæl her i landet.« 3. I § 46 ændres »myndighedslovens regler« til:  

 »reglerne i lov om forældremyndighed og samvær«.
 § 36. I lov nr. 372 af 7. juni 1989 om registreret partnerskab,  

 som ændret ved ved lov nr. 821 af 19. december 1989, foretages følgende  

 ændring:
 1. § 4, stk. 2, affattes således:
»Stk. 2. § 11, 2. pkt., og § 14, stk. 3, i lov om  

 forældremyndighed og samvær finder ikke anvendelse på det registrerede  

 partnerskab.« § 37. Loven gælder ikke for Færøerne og Grønland, men kan dog med  

 undtagelse af § 34 ved kongelig anordning sættes i kraft for disse landsdele  

 med de afvigelser, som de særlige færøske og grønlandske forhold tilsiger.
Bemærkninger til lovforslaget Almindelige bemærkninger 1. Indledning Hensigten med lovforslaget er en revision af de gældende regler i  

 myndighedsloven om forældremyndighed, samværsret og børnesagkyndig  

 rådgivning.
Ved lovforslaget udskilles myndighedslovens regler om  

 forældremyndighed og samværsret endvidere til en særlig lov om  

 forældremyndighed og samvær.
 Endvidere foreslås en ændring af ægteskabsloven, der har til hensigt at  

 give mulighed for at opkræve betaling hos et brudepar med bopæl i udlandet,  

 hvis det er nødvendigt, at der medvirker tolk i forbindelse med vielsen eller  

 under prøvelsen af, at betingelserne for vielse er opfyldt.
 Lovforslaget bygger for så vidt angår forældremyndighed og samvær på  

 betænkning nr. 1279/1994 om fælles forældremyndighed, samværsvanskeligheder  

 og børnesagkyndig rådgivning, der er afgivet af et udvalg under  

 Justitsministeriet - Forældremyndighedsudvalget - og lovforslaget svarer i  

 alt væsentligt til det lovudkast, som Forældremyndighedsudvalget i enighed  

 har udarbejdet i betænkningen.
Forældremyndighedsudvalget blev nedsat i juni 1993 på grundlag af en  

 beretning fra Folketingets Retsudvalg af 23. februar 1993 om et forslag til  

 folketingsbeslutning om revision af myndighedsloven, jf.
Folketingstidende  

 1992-93, Tillæg B, sp. 785. I beretningen blev justitsministeren opfordret  

 til at nedsætte et sagkyndigt udvalg, der skulle have til opgave at analysere  

 og eventuelt fremsætte forslag til ændring af myndighedslovens regler  

 vedrørende fælles forældremyndighed, familiesagkyndig rådgivning og udøvelse  

 af samværsret.
Om forslaget til folketingsbeslutning henvises til  

 Folketingstidende 1992-93, Tillæg A, sp. 3285 ff.
Udvalgets kommissorium blev udformet i overensstemmelse med  

 tilkendegivelsen i Retsudvalgets beretning.
Udvalget fik således til opgave  

 at gennemgå den gældende retstilstand vedrørende fælles forældremyndighed,  

 familiesagkyndig rådgivning og udøvelse af samværsret, navnlig set i lyset af  

 de ændringer, der fandt sted med virkning fra den 1. januar 1986. I  

 forbindelse med denne gennemgang skulle udvalget tillige - og på baggrund af  

 erfaringer i de øvrige nordiske lande - overveje, om adgangen til fælles  

 forældremyndighed bør forandres, og om der er behov for ændring af reglerne  

 vedrørende ophævelse af fælles forældremyndighed.
Udvalget fik endvidere til  

 opgave at vurdere, om de danske regler for fælles forældremyndighed er i  

 overensstemmelse med FN's Konvention om Barnets Rettigheder.
Endelig skulle  

 udvalget vurdere, hvorvidt og hvorledes familiesagkyndig rådgivning i sager  

 vedrørende forældremyndighed og samværsret kan finde større udbredelse, og om  

 der er behov for ændringer af reglerne om overførsel af forældremyndighed i  

 de tilfælde, hvor forældremyndighedens indehaver saboterer samværsretten.
 Udvalget har med henblik på en gennemgang af den gældende retstilstand  

 anmodet statsamterne om at udarbejde statistikker over  

 forældremyndighedssager for oktober kvartal 1993 samt anmodet byretterne om  

 at indsende forældremyndighedsdomme afsagt i halvåret fra den 1. oktober 1993  

 til den 31. marts 1994. Derudover har udvalget foretaget en gennemgang af  

 statsamternes sager i januar kvartal 1994 om afslag på og ophævelse af  

 samværsret samt anmodet statsamterne om at besvare en række spørgsmål om den  

 børnesagkyndige rådgivning.
Endvidere har udvalget haft kontakt med en række myndigheder og  

 institutioner, ligesom en række interesseorganisationer og foreninger, der  

 beskæftiger sig med de spørgsmål, udvalget har behandlet, har haft foretræde  

 for udvalget med henblik på, at deres synspunkter kunne indgå i udvalgets  

 overvejelser.
Om disse synspunkter henvises til betænkningens bilag 1- 6, s.  

 207 ff, og om udvalgets arbejde i øvrigt henvises til betænkningen s.  

 179-182.
 I det følgende redegøres der for hovedpunkterne i lovforslaget med en  

 omtale af de gældende regler, idet der i øvrigt henvises til betænkningens  

 mere fyldige gennemgang.
Det tilføjes, at de gældende regler om forældremyndighed og samværsret  

 findes i myndighedslovens kapitel 2, jf. lovbekendtgørelse nr. 443 af 3.  

 oktober 1985 med senere ændringer.
Ved lov nr. 230 af 20. juni 1985, der  

 trådte i kraft den 1. januar 1986, jf.
Folketingstidende 1984-85, Tillæg A,  

 sp. 563-604, blev der gennemført en samlet revision af myndighedslovens  

 kapitel 2 om forældremyndighed og samværsret, der bl.a. som den væsentligste  

 ændring indebar indførsel af en adgang for forældre, der ikke er gift med  

 hinanden, og forældre, der bliver separeret eller skilt, til at aftale fælles  

 forældremyndighed.
 Endelig bemærkes, at de gældende regler i myndighedsloven om  

 forældremyndighed og samvær m.v. er optrykt som et bilag til lovforslaget.  

 Her gengives også de regler i retsplejeloven, ægteskabsloven og loven om  

 registreret partnerskab, der foreslås ændret.
2. Fælles forældremyndighed 2.1. Ugifte forældre Efter den gældende regel i myndighedslovens § 8, stk. 1, har forældre, der  

 er gift med hinanden ved barnets fødsel eller senere indgår ægteskab, fælles  

 forældremyndighed.
Er forældrene ikke gift med hinanden, har moderen efter §  

 8, stk. 2, forældremyndigheden alene, men forældrene kan med statsamtets  

 godkendelse aftale, at de skal have fælles forældremyndighed, jf.  

 myndighedslovens § 9.
 Forældremyndighedsudvalget har overvejet, om den legale  

 forældremyndighedsordning skal udvides, således at også forældre, der ikke er  

 gift med hinanden, automatisk har fælles forældremyndighed fra barnets  

 fødsel.
 Børn født af ugifte forældre udgør i dag næsten halvdelen af alle nyfødte  

 eller godt 30.000 årligt, hvoraf ca. 90 pct. bor sammen med begge forældre.  

 Aftale om fælles forældremyndighed indgås i dag af 40-50 pct. af de ugifte  

 forældre i forbindelse med barnets fødsel.
Udvalget er på den baggrund meget positiv over for at give reelt  

 samboende forældre med en vis stabilitet i forholdet automatisk fælles  

 forældremyndighed fra barnets fødsel.
Den tilbageholdenhed, der kan være med  

 at lovgive om retsvirkningerne af samlivsforhold og i stedet henvise parterne  

 til at indgå ægteskab, bør efter udvalgets opfattelse ikke være afgørende i  

 denne situation, hvor hensynet til, hvad der er bedst for barnet, vejer  

 tungest.
Derimod finder udvalget det ikke hensigtsmæssigt at inddrage forældre, der  

ikke ved barnets fødsel har så tætte indbyrdes relationer, at de  

bor fast sammen , under en ordning, der giver automatisk fælles  

 forældremyndighed.
Baggrunden herfor er bl.a., at disse forældre ikke har  

 noget faktisk fællesskab, der kan danne grundlag for lovregulering.
Omkring  

 3.000 børn fødes hvert år af mødre, der ikke bor sammen med barnets far.
Da samboforhold ikke er registreret, kan gruppen af samboende forældre  

 imidlertid ikke afgrænses i forhold til gruppen af enlige forældre.
Udvalget  

 finder ikke, at fælles folkeregisteradresse er velegnet til at foretage en  

 sådan afgrænsning, idet en del reelt samboende forældre ud fra en række  

 forskelligartede motiver og hensyn formelt vælger at have hver sin adresse.  

 Endvidere anfører udvalget, at der ved anvendelse af folkeregisteradressen  

 som afgørende for, om der er fælles forældremyndighed, er mulighed for at  

 ændre adresse i folkeregisteret op til barnets fødsel og dermed ensidigt  

 gennemtvinge et formelt fællesskab, der ikke er realiteter bag.
Hertil  

 kommer, at fælles forældremyndighed forudsætter, at faderskabet ligger fast.  

 Udvalget afstår på denne baggrund fra at foreslå en ændring af den gældende  

 ordning.
Udvalget finder dog, at spørgsmålet om automatisk fælles forældremyndighed  

 for ugifte samboende kan tages op i forbindelse med en eventuel ændring af  

 faderskabsreglerne, der for tiden overvejes i Justitsministeriets  

 Børnelovsudvalg.
Forud for Børnelovsudvalgets nedsættelse har der således  

 været fremsat tanker om en ny regel, hvorefter faderskabet anses for  

 fastslået ved, at forældrene erklærer, at barnet er deres fælles barn, og at  

 de har boet sammen i en vis periode.
Automatisk fælles forældremyndighed  

 kunne herefter knyttes som retsvirkning til denne erklæring.
 Om udvalgets overvejelser henvises til betænkningen s. 78-84.
Forældremyndighedsudvalget foreslår dog, at ugifte forældres adgang til at  

 aftale fælles forældremyndighed forenkles, således at den gældende ordning,  

 hvorefter en aftale om fælles forældremyndighed skal godkendes af statsamtet,  

 erstattes af en anmeldelsesordning, som samtidig eventuelt knyttes sammen med  

 den ugifte faders anerkendelse af faderskabet.
Der henvises herom til pkt.  

 3.3.
 Om udvalgets forslag til ændringer i retstilstanden for den ugifte fader,  

 der ikke har del i forældremyndigheden, henvises til pkt. 3.1.
 Forældremyndighedsudvalget har endvidere i overensstemmelse med  

 kommissoriet vurderet, om de gældende og foreslåede regler om ugifte  

 forældres forældremyndighed er i overensstemmelse med FN's Konvention om  

 Barnets Rettigheder, herunder særligt konventionens artikel 18. Udvalget  

 finder, at det med stor sikkerhed kan udelukkes, at de gældende danske regler  

 skulle være konventionsstridige, jf. betænkningen s. 84-85.
Justitsministeriet er enig med udvalget i, at der kan være gode grunde til  

 på længere sigt at overveje en ændring af retstilstanden, således at  

 samboende forældre automatisk får fælles forældremyndighed fra barnets  

 fødsel.
Justitsministeriet kan imidlertid tilslutte sig, at det på det  

 nuværende grundlag vil være vanskeligt at udskille denne gruppe af forældre.
Justitsministeriet er endvidere enig med udvalget i, at det ikke vil være  

 hensigtsmæssigt at foreslå regler, som indebærer, at der er automatisk fælles  

 forældremyndighed, når forældrene ikke lever sammen.
Baggrunden herfor er  

 bl.a., at disse forældre formentlig kun meget sjældent har en tættere  

 kontakt, som kan danne grundlag for samarbejde om barnet.
En sådan regel vil  

 derfor formentlig i vidt omfang give anledning til konflikter mellem  

 forældrene og derfor medvirke til uro omkring barnet.
Endvidere vil tvungen  

 fælles forældremyndighed kunne medføre, at mødrene i videre omfang end i dag  

 under en faderskabssag nægter at oplyse faderens navn eller søger om  

 fritagelse herfor, ligesom der formentlig vil være mange enlige mødre, som  

 anmoder om ophævelse af en sådan ufrivillig ordning med fælles  

 forældremyndighed.
I øvrigt foreslås det, jf. nedenfor under pkt. 3.3., at aftaler om fælles  

 forældremyndighed fremover blot skal anmeldes til statsamtet, og at der  

 tilrettelægges en ordning ved samtlige statsamter, således at der normalt er  

 mulighed for at aftale fælles forældremyndighed samtidig med anerkendelse af  

 faderskabet over for statsamtet.
Det er Justitsministeriets opfattelse, at  

 disse ændringer vil medføre, at aftaler om fælles forældremyndighed udbredes  

 væsentligt mere, end det er tilfældet i dag.
 Hertil kommer, at lovforslaget også indeholder regler om en styrkelse af  

 retsstillingen for den ugifte fader, der ikke har del i forældremyndigheden,  

 jf. nedenfor pkt. 3.1.
 Justitsministeriet foreslår derfor, at den gældende ordning bevares,  

 således at moderen har forældremyndigheden alene, når forældrene ikke er gift  

 og ikke indgår aftale om fælles forældremyndighed, jf. lovforslagets § 5.
 Det må herefter - når Børnelovsudvalget har afsluttet sit arbejde med  

 revision af reglerne om faderskab - vurderes, om der er mulighed for at  

 indføre en ordning, hvorefter fælles forældremyndighed bliver en hovedregel  

 for alle samlevende ugifte forældre.
2.2. Aftalt fælles forældremyndighed Ifølge myndighedslovens § 9 kan ugifte eller separerede forældre med  

 statsamtets godkendelse aftale fælles forældremyndighed.
Forældre, der bliver  

 separeret eller skilt, kan efter lovens § 11, stk. 2, under separations-  

 eller skilsmissesagen med statsamtets godkendelse indgå aftale om at  

 fortsætte den legale fælles forældremyndighed.
Efter gældende ret forudsættes det ved aftale om fælles forældremyndighed,  

 at forældrene er eller kan blive enige om alle væsentlige spørgsmål om  

 barnet.
Der er således ikke adgang for myndighederne til at træffe afgørelse  

 i tvister mellem forældrene, f.eks. om, hvor barnet skal bo, eller om  

 omfanget af forældrenes samvær med barnet.
Det er også udelukket, at en  

 myndighed, hvis forældrene ikke er enige, kan træffe afgørelse om fælles  

 forældremyndighed eller nægte at opløse den, selv om vedkommende myndighed  

 måtte skønne, at fælles forældremyndighed var den bedste løsning på  

 uenigheden mellem forældrene.
 Forældremyndighedsudvalget har overvejet, om dette grundlæggende princip  

 om enighed mellem forældrene om alle væsentlige spørgsmål om barnet fortsat  

 bør være udgangspunktet for aftaler om fælles forældremyndighed.
Det er udvalgets opfattelse, at en ordning med fælles forældremyndighed,  

 som forældrene ikke er enige om, ville kræve grundlæggende ændringer i lovens  

 opbygning og myndighedernes rolle.
Således måtte man overveje at indføre  

 regler om adgang for myndighederne til at træffe afgørelser i tvister om  

 enkeltspørgsmål om f.eks. barnets skolegang, religiøse forhold og  

 fritidsaktiviteter.
Udvalget kan ikke gå ind for en sådan ordning.
Udvalget finder endvidere ikke, at der mod den ene af forældrenes klare  

 ønske skal kunne træffes afgørelse om fælles forældremyndighed.
Det  

 altoverskyggende er, hvad der er bedst for barnet, og det kan efter udvalgets  

 opfattelse næppe opnås ved at gennemtvinge et samarbejde mellem forældrene.
 Udvalget finder derfor, at grundprincippet i den gældende ordning bør  

 bevares, således at fælles forældremyndighed er et frivilligt alternativ for  

 forældre, der kan samarbejde om barnet.
 Udvalget har særlig overvejet, om der - som i Norge - skal være mulighed  

 for under fælles forældremyndighed at få løst tvister om, hvor barnet skal  

 bo, og hvordan samværsretten skal udøves.
Udvalget kan ikke gå ind for en ordning, hvorefter tvister om barnets  

 bopæl skal kunne indbringes for myndighederne, idet forældrenes fælles  

 forældremyndighed i denne skikkelse snarere bliver en  

 »programerklæring« end en ordning med et reelt retligt indhold.  

 Omvendt finder udvalget ikke, at uenighed om samværet har samme  

 fundamentale karakter som tvister om, hvor barnet skal have bopæl.
Udvalget  

 foreslår derfor, at den af forældrene, der ikke har barnet boende, skal have  

 ret til samvær, også selv om forældrene har fælles forældremyndighed.  

 Forældrene skal således kunne anmode statsamtet om at fastsætte samværet med  

 barnet, hvis de ikke selv kan blive enige om dette.
 Om udvalgets overvejelser henvises til betænkningen s. 69-75.
Justitsministeriet er af de grunde, der er anført af udvalget, enig i, at  

 grundholdningen i den gældende ordning bør bevares, således at fælles  

 forældremyndighed fortsat er et frivilligt alternativ for forældre, der kan  

 samarbejde om barnet.
Justitsministeriet finder ikke, at der bør indføres en  

 ordning, hvorefter tvister om helt konkrete spørgsmål om barnets forhold skal  

 kunne indbringes for myndighederne.
Den gældende ordning, hvorefter fælles forældremyndighed forudsætter en  

 aftale mellem forældrene, foreslås derfor bevaret, jf. lovforslagets § 6 om  

 ugifte forældres aftaler om fælles forældremyndighed og § 7, stk. 2, der  

 gælder ved separation og skilsmisse.
Den gældende regel om, at hver af  

 forældrene ved samlivsophævelse kan kræve, at den fælles forældremyndighed  

 skal ophøre, foreslås ligeledes bevaret, jf. lovforslagets § 8.
Udvalgets forslag om, at der også i tilfælde, hvor forældrene har aftalt  

 fælles forældremyndighed, skal være adgang for myndighederne til at træffe  

 afgørelse om samværet, hvis forældrene ikke selv kan blive enige, har givet  

 anledning til bemærkninger i høringssvarene vedrørende betænkningen.
Nogle  

 statsamter er således af den opfattelse, at det er betænkeligt på denne måde  

 at fravige forudsætningen om, at fælles forældremyndighed kræver enighed og  

 samarbejdsevne og -vilje til i fællesskab at skabe rammerne for barnets  

 opvækst.
Advokatrådet er derimod af den opfattelse, at der i praksis er et  

 åbenbart behov for en regel, der giver mulighed for at fastsætte omfanget af  

 samværet, selv om der er fælles forældremyndighed.
Justitsministeriet kan tilslutte sig, at der i praksis er et behov for en  

 regel, som foreslået af udvalget, og finder ikke, at forudsætningerne for den  

 fælles forældremyndighed afgørende forrykkes herved.
Det foreslås derfor i  

 overensstemmelse med forslaget i betænkningen, at adgangen til at fastsatte  

 samvær udvides, således at den af forældrene, der ikke har barnet boende, har  

 ret til samvær, jf. lovforslagets § 16. Med den foreslåede udvidelse af  

 retten til samvær vil det formentlig i en række tilfælde kunne undgås, at  

 forældre, der har aftalt fælles forældremyndighed, må anmode om ophævelse af  

 den fælles forældremyndighed, såfremt de ikke kan blive enige om omfanget af  

 barnets samvær med den af forældrene, der ikke har barnet boende.
3. Andre forældremyndighedsspørgsmål 3.1. Den ugifte fader Som anført under pkt. 2.1., foreslås der ikke på nuværende tidspunkt  

 ændringer i ordningen, hvorefter fælles forældremyndighed for ugifte  

 samboende forudsætter en aftale mellem forældrene, jf. lovforslagets § 5 - §  

 6.
 Forældremyndighedsudvalget har på den baggrund overvejet retsstillingen  

 for den ugifte fader, der ikke har del i forældremyndigheden.
En ugift fader uden del i forældremyndigheden kan efter den gældende regel  

 i myndighedslovens § 14 få overført forældremyndigheden fra moderen ved dom,  

 hvis ændringen er bedst for barnet.
I en sådan retssag har faderen  

 bevisbyrden, idet han skal kunne sandsynliggøre, at en overførsel af  

 forældremyndigheden vil være bedst for barnet.
Efter bestemmelsen bevarer  

 moderen således som hovedregel forældremyndigheden, hvis forældrene er lige  

 egnede til at tage sig af barnet.
Forældremyndighedsudvalget foreslår en styrkelse af den ugifte faders  

 retsstilling ved ophør af et længerevarende samliv.
Udvalget foreslår, at  

 kriterierne for fordeling af forældremyndigheden i tilfælde, hvor faderen  

 anlægger sag om overførsel af forældremyndigheden umiddelbart efter ophøret  

 af et længerevarende samliv med moderen, bliver de samme som ved ophør af  

 fælles forældremyndighed.
Faderen bliver dermed ligestillet med moderen med  

 hensyn til muligheden for at få forældremyndigheden, selv om der ikke er  

 indgået aftale om fælles forældremyndighed.
Om der foreligger et længerevarende samliv afhænger bl.a. af, i hvor stor  

 en del af barnets levetid forældrene har boet sammen.
Et længerevarende  

 samliv kan således foreligge i tilfælde, hvor forældrene har boet sammen  

 siden barnets fødsel, og barnet ved samlivsophævelsen ikke er helt spædt.
 I de tilfælde, hvor forældrene ikke har boet sammen, eller hvor der ikke  

 er tale om et længerevarende samliv, foreslår udvalget, at den gældende  

 ordning opretholdes.
 Om udvalgets overvejelser se betænkningen s. 91-95.
Justitsministeriet er enig i, at der er behov for en styrkelse af den  

 ugifte faders retsstilling i de tilfælde, hvor forældrene har boet sammen i  

 længere tid, og hvor det kan bero på tilfældigheder, at forældrene ikke har  

 indgået en aftale om fælles forældremyndighed.
Hensynet til barnet taler også  

 for, at forældrene i denne situation stilles lige med hensyn til muligheden  

 for at få forældremyndigheden.
 Justitsministeriet foreslår derfor i overensstemmelse med  

 Forældremyndighedsudvalgets overvejelser, at adgangen til overførsel af  

 forældremyndigheden til den ugifte fader ved ophør af et længerevarende  

 samliv med moderen lempes, således at retten i disse tilfælde fremover skal  

 tage stilling til, hvem af forældrene der skal have forældremyndigheden  

 alene, under særligt hensyn til, hvad der er bedst for barnet, jf. herved  

 lovforslagets § 12, stk. 1. Det skal således ikke tillægges betydning, at  

 faderen ikke hidtil har haft del i forældremyndigheden.
 I de tilfælde, hvor forældrene ikke har boet sammen, eller hvor der ikke  

 er tale om et længerevarende samliv, foreslås det, at forældremyndigheden som  

 efter de gældende regler kan overføres fra moderen til faderen, hvis  

 ændringen er bedst for barnet, jf. § 12, stk. 2.
3.2. Ændring af forældremyndigheden ved dom Ifølge den gældende regel i myndighedslovens § 17 kan retten, når  

 forældremyndigheden tidligere ved aftale eller dom er tillagt en af  

 forældrene alene, overføre forældremyndigheden til den anden, hvis det er  

 påkrævet under hensyn til, hvad der er bedst for barnet, navnlig på grund af  

 væsentligt forandrede forhold.
Der skal således efter gældende ret være  

 stærke grunde til at gennemføre en forandring ved overførsel af  

 forældremyndigheden fra den ene af forældrene til den anden, hvis barnet  

 tidligere har været udsat for forandring som følge af, at der er truffet  

 afgørelse eller aftale om forældremyndigheden.
Baggrunden herfor er, at der  

 skal være ro om børns opvækst, og at de ikke skal gøres til  

 »kastebolde« mellem stridende forældre.
Forældremyndighedsudvalget har overvejet, om der er behov for at lempe  

 kriterierne for overførsel af forældremyndigheden ved dom.
Udvalget har  

 desuden særligt overvejet reglens betydning i tilfælde af samværssabotage,  

 herunder om der er anledning til særligt i lovteksten at fremhæve den største  

 samlede forældrekontakt som et kriterium, der har betydning for afgørelsen  

 af, hvem af forældrene forældremyndigheden skal tilkomme.
Udvalget finder, at der er behov for en ændring af kriterierne for  

 overførsel.
Udvalget henviser herved til, at omfanget af samværet med den af  

 forældrene, der ikke har forældremyndigheden, i de senere år er udvidet,  

 således at der normalt er en tættere kontakt mellem denne af forældrene og  

 barnet.
Overførsel af forældremyndigheden vil på den baggrund i de fleste  

 tilfælde indebære en mindre gennemgribende forandring for barnet end  

 tidligere.
Udvalget anfører, at man under overvejelserne har været opmærksom på, at  

 reglen om overførsel af forældremyndigheden har et dobbelt sigte, og at de to  

 formål kan være vanskelige at forene.
Det strenge kriterium i  

 myndighedslovens § 17 skal på den ene side tilkendegive over for forældrene  

 og deres rådgivere, hvor vanskeligt det er at få medhold i et krav om  

 overførsel af forældremyndigheden.
Det er i denne sammenhæng, at synspunktet  

 om, at barnet ikke må blive en »kastebold«, har betydning.  

 Kriterierne skal imidlertid også anvendes, når retten skal afgøre den enkelte  

 sag.
I den situation er den primære opgave at vurdere, hvad der er bedst for  

 barnet.
Såfremt det efter bevisførelsen står klart, hvad der er bedst for  

 barnet, kan det efter udvalgets opfattelse af den enkelte dommer opleves  

 forkert at skulle undlade at afsige dom i overensstemmelse hermed ud fra en  

 vanskelig afvejning af, om overførslen også må anses for at være »  

påkrævet ».
De nugældende kriterier kan derfor efter udvalgets  

 opfattelse virke som en hæmsko ved de konkrete afgørelser og føre til domme,  

 som er mindre hensigtsmæssige set med barnets øjne, eller som er vanskelige  

 at forstå.
Udvalget foreslår på den baggrund, at kriterierne for overførsel af  

 forældremyndigheden ved dom lempes, således at udtrykket »  

påkrævet » erstattes af » når særlige grunde taler  

 derfor ».
Efter udvalgets opfattelse kommer det grundlæggende  

 princip - hvad der bedst for barnet - herved også mere i forgrunden, end  

 tilfældet er i dag.
Udvalget har desuden som nævnt særligt overvejet overførsel af  

 forældremyndigheden i forbindelse med samværssabotage.
På baggrund af en  

 analyse af den eksisterende retspraksis vedrørende overførsel af  

 forældremyndigheden konkluderer udvalget, at spørgsmålet om samværets  

 gennemførelse eller modarbejdelse indgår som et væsentligt element blandt  

 dem, der er afgørende for resultatet i de domme, der afsiges i disse sager.
Udvalget anfører, at spørgsmålet om, hvorvidt samværsretten vil blive  

 modarbejdet, er et overordnet hensyn i alle forældremyndighedssager.
Det er  

 imidlertid udvalgets holdning, at lovteksten ikke bør fremhæve enkelte af de  

 mange hensyn, der skal tillægges vægt.
En særlig fremhævelse af betydningen  

 af den samlede forældrekontakt vil efter udvalgets opfattelse give slagside.  

 Betydningen af den samlede forældrekontakt er ikke eneafgørende men må indgå  

 med vægt i afvejningen.
Udvalget finder således, at betydningen af  

 samværssabotage er tilgodeset ved den samlede lempelse af kriterierne for  

 overførsel af forældremyndigheden, og foreslår derfor ikke yderligere  

 ændringer.
 Om udvalgets overvejelser se betænkningen s. 95-98 og særligt om  

 betydningen af samværssabotage s. 138-145.
Justitsministeriet er enig i, at selv om kriterierne for overførsel af  

 forældremyndigheden på den ene side bør udformes på en sådan måde, at barnet  

 ikke gøres til »kastebold« mellem forældrene, bør betingelserne dog  

 på den anden side ikke være så strenge, at de fører til afgørelser, der  

 opleves som urimelige eller mindre retfærdige.
Justitsministeriet kan derfor  

 tilslutte sig udvalgets forslag om en lempelse af kriterierne for overførsel  

 af forældremyndigheden, jf. lovforslagets § 13.
Justitsministeriet kan endvidere tiltræde, at der ikke i lovteksten bør  

 ske en fremhævelse af enkelte af de mange hensyn, der skal tillægges vægt ved  

 afgørelsen.
Justitsministeriet er imidlertid også enig med udvalget i, at  

 spørgsmålet om, hvorvidt samværsretten vil blive modarbejdet, er et  

 overordnet hensyn i alle forældremyndighedssager.
Muligheden for, at barnet  

 kan have en stabil kontakt med den af forældrene, der ikke har del i  

 forældremyndigheden, må derfor efter Justitsministeriets opfattelse indgå med  

 meget betydelig vægt, når der skal træffes afgørelse i en sag om overførsel  

 af forældremyndigheden fra den ene af forældrene til den anden.
Der bør  

 derfor i retsanvendelsen være øget opmærksomhed om dette spørgsmål.
3.3. Anmeldelse af aftaler om fælles forældremyndighed Efter de gældende regler i myndighedsloven skal alle aftaler om fælles  

 forældremyndighed, herunder om ophør af fælles forældremyndighed, godkendes  

 af statsamtet.
Baggrunden for kravet om statsamtets godkendelse var ved indførelsen af  

 reglerne om aftaler om fælles forældremyndighed i 1986 et ønske om kontrol  

 med, at der ved aftalens indgåelse foreligger en virkelig og reel enighed  

 mellem forældrene.
I de administrative regler, der blev udarbejdet i  

 forbindelse med gennemførelsen af reglerne, blev det derfor bestemt, at  

 forældrene i forbindelse med godkendelse af en aftale skulle indkaldes til et  

 møde i statsamtet.
I 1989 blev de administrative regler imidlertid ændret.
Ifølge de gældende  

 regler i bekendtgørelse nr. 649 af 18. september 1990 om forældremyndighed og  

 samværsret kan en aftale om fælles forældremyndighed således godkendes af  

 statsamtet på skriftligt grundlag og uden, at der forinden afholdes et møde  

 med forældrene.
Ved aftaler om ophør af den fælles forældremyndighed eller  

 overførsel af forældremyndigheden fra den ene af forældrene til den anden  

 skal forældrene dog fortsat indkaldes til et møde i statsamtet.
Forældremyndighedsudvalget foreslår som nævnt under pkt. 2.1., at aftaler  

 om fælles forældremyndighed, der indgås af ugifte forældre eller separerede  

 og skilte forældre, fremover ikke skal godkendes, men blot anmeldes til  

 statsamtet.
Udvalget henviser som baggrund for forslaget til den gældende  

 administrative praksis med skriftlig godkendelse og til, at antallet af  

 afslag på godkendelser af aftaler om fælles forældremyndighed er minimalt,  

 ca. 0,1 pct.
Udvalget foreslår desuden, at de administrative procedurer, der i dag  

 varierer fra statsamt til statsamt, fastlægges ensartet for hele landet og  

 forenkles, eventuelt ved gennemførelse af en praksis, hvorefter der i højere  

 grad bliver mulighed for samtidig anerkendelse af faderskabet og indgåelse af  

 aftale om fælles forældremyndighed.
Desuden foreslår udvalget, at aftaler om  

 fælles forældremyndighed i modsætning til i dag skal kunne indgås inden  

 barnets fødsel.
 Derimod foreslår udvalget den gældende godkendelsesordning opretholdt,  

 hvis aftalen om fælles forældremyndighed indgås i forbindelse med en  

 separations- eller skilsmissesag.
 Efter de gældende regler i ægteskabsloven skal der ved separation og  

 skilsmisse tages stilling til en række vilkår, herunder spørgsmålet om  

 forældremyndigheden. Ønsker parterne separation eller skilsmisse ved  

 bevilling, skal de ifølge ægteskabslovens § 44 forinden møde til  

 vilkårsforhandling i statsamtet.
Forældremyndighedsudvalget har overvejet, om der var behov for en ændring  

 af reglerne om en sådan pligtmæssig stillingtagen til  

 forældremyndighedsspørgsmålet ved separation eller skilsmisse, således at der  

 kun skulle tages stilling hertil, hvis en af forældrene anmodede herom.  

 Virkningen af et sådant forslag ville være, at den legale fælles  

 forældremyndighed fortsatte, indtil en af forældrene ønskede den bragt til  

 ophør.
Udvalget har dog ikke fundet grundlag for at fremsætte forslag herom  

 og henviser i den forbindelse bl.a. til, at det er naturligt at drøfte  

 forældremyndighedsspørgsmålet under vilkårsforhandlingen i statsamtet, da  

 dette spørgsmål er mindst lige så vigtigt som f.eks. de økonomiske vilkår,  

 der skal tages stilling til i forbindelse med separation og skilsmisse.
 Udvalget anser på den baggrund den praktiske betydning af en ordning,  

 hvorefter en aftale om fælles forældremyndighed, der indgås i forbindelse med  

 en separations- eller skilsmissesag, blot skal anmeldes fremfor godkendes af  

 statsamtet, for yderst begrænset, idet forældrene som nævnt alligevel skal  

 møde på statsamtet til vilkårsforhandling, ligesom aftalen af ordensmæssige  

 grunde må optages i bevillingen til separation eller skilsmisse.
Udvalget finder heller ikke grundlag for at ændre godkendelsesproceduren  

 ved aftaler om ophør af fælles forældremyndighed.
Udvalget foreslår, at  

 sådanne aftaler også i fremtiden skal forelægges statsamtet, der kan nægte  

 godkendelse, hvis aftalen om, hvem forældremyndigheden fremover skal  

 tilkomme, strider mod, hvad der er bedst for barnet.
 Om udvalgets overvejelser se betænkningen s. 81-88 og om aftaler om ophør  

 af fælles forældremyndighed s. 98-100.
 Justitsministeriet kan tilslutte sig udvalgets forslag om en ændring af  

 reglerne om ugifte forældres aftaler om fælles forældremyndighed, således at  

 disse aftaler fremover blot skal anmeldes til statsamtet, jf. herved  

 lovforslagets § 6.
Med hensyn til aftaler om fælles forældremyndighed, der indgås i  

 forbindelse med separation eller skilsmisse, er det dog Justitsministeriets  

 opfattelse, at sådanne aftaler også bør være omfattet af en  

 anmeldelsesordning.
Justitsministeriet er for så vidt enig med udvalget i, at  

 den praktiske betydning af en anmeldelsesordning på dette område vil være  

 begrænset, men finder dog af principielle grunde, at alle aftaler om  

 indførelse eller videreførelse af fælles forældremyndighed bør ligestilles.  

 Dette skyldes, at det ikke forekommer rimeligt at stille strengere krav til  

 indgåelse af aftaler om fælles forældremyndighed i de tilfælde, hvor  

 forældrene har været knyttet sammen ved ægteskab, end i de tilfælde, hvor  

 forældrene ikke har været gift eller endda måske slet ikke har boet sammen.
 Justitsministeriet foreslår derfor, at aftaler om fælles  

 forældremyndighed, der indgås i forbindelse med separation eller skilsmisse,  

 fremover ligeledes blot skal anmeldes til statsamtet eller retten, jf.  

 lovforslaget § 7, stk. 2.
Justitsministeriet er enig med udvalget i, at en anmeldelsesordning bør  

 tilrettelægges ensartet for hele landet og forenkles.
I de administrative  

 regler, der skal udarbejdes i medfør af bemyndigelsesbestemmelsen i  

 lovforslagets § 31, er det således hensigten at fastsætte regler, hvorefter  

 en blanket til indgåelse af aftale om fælles forældremyndighed udsendes  

 sammen med blanketten til anerkendelse af faderskab, når forældrene efter de  

 oplysninger, som foreligger for statsamtet, bor sammen.
I andre tilfælde vil  

 ordningen blive udformet således, at en blanket til indgåelse af aftale om  

 fælles forældremyndighed i almindelighed skal udsendes, når erklæring om  

 anerkendelse af faderskabet er modtaget i statsamtet.
 De administrative regler vil endvidere blive udformet således, at aftalen  

 om fælles forældremyndighed kan indgås inden barnets fødsel, hvis faderskabet  

 anerkendes på dette tidlige tidspunkt.
 Justitsministeriet kan tilslutte sig, at der ved aftaler om ophør af  

 fælles forældremyndighed af hensyn til barnet kan være behov for, at en  

 aftale forelægges statsamtet, og det foreslås derfor, at den gældende ordning  

 om godkendelse opretholdes i disse tilfælde, jf. lovforslagets § 9, stk. 1.  

 Det samme gælder ved aftaler om overførsel af forældremyndigheden fra den ene  

 af forældrene til den anden ved aftale, jf. lovforslagets § 11.
3.4. Ligestilling Forældremyndighedsudvalget har mere generelt drøftet spørgsmålet om  

 ligestilling mellem forældrene, herunder om der af hensyn til forældrenes  

 lige muligheder for at få forældremyndigheden er grundlag for at foreslå  

 kriterierne for forældremyndighedsafgørelser ændret.
Udvalget understreger i den forbindelse, at de gældende regler om  

 opløsning af aftalt eller legal fælles forældremyndighed er helt neutrale i  

 deres formulering.
Efter disse bestemmelser skal retten således, hvis  

 forældrene er uenige, afgøre, hvem af forældrene der skal have  

 forældremyndigheden, under særligt hensyn til, hvad der er bedst for barnet.  

 Der er således ikke tillagt moderen eller faderen en bedre retsstilling end  

 den anden af forældrene.
Udvalget har endvidere foretaget en statistisk undersøgelse af fordelingen  

 af forældremyndigheden i sager, der blev behandlet ved statsamterne og  

 domstolene i oktober kvartal 1993. Det fremgår heraf, at der kun i ca. 3 pct.  

 af separations- og skilsmissesagerne var tvist om forældremyndigheden,  

 således at spørgsmålet måtte afgøres af domstolene.
Over halvdelen af  

 forældrene - 55 pct. - enedes om at aftale fælles forældremyndighed, og i  

 langt størstedelen af de øvrige tilfælde - omfattende ca. 90 pct. af de  

 resterende børn - var forældrene enige om, at moderen skulle have  

 forældremyndigheden alene.
Hvis spørgsmålet om forældremyndigheden blev  

 afgjort ved dom, fordi forældrene var uenige, fik fædrene forældremyndigheden  

 over 25 pct. af børnene, hvilket var langt hyppigere end i tilfælde, hvor  

 forældrene var enige.
Udvalget anfører endvidere, at samfundsudviklingen ikke mindst i de sidste  

 årtier har styrket faderens stilling.
Kvindernes betydelige erhvervsfrekvens  

 har bevirket, at valget ved uenighed om forældremyndigheden nu ofte står  

 mellem to udearbejdende forældre.
Samtidig tilbringer børnene meget tid i  

 institutioner, hvilket gør det mindre vanskeligt for den af forældrene, der  

 får forældremyndigheden, samtidig at varetage et heltidsarbejde.
Endelig  

 finder udvalget, at der er tendenser til, at fædre generelt tager sig mere af  

 deres børn end tidligere.
På den anden side er det efter udvalgets opfattelse  

 urealistisk at forestille sig, at forholdene vil ændre sig meget i nær  

 fremtid, når f.eks. henses til kønsfordelingen blandt forældre, der vælger at  

 gå på deltidsarbejde af hensyn til børnene, eller til antallet af fædre, der  

 tager forældreorlov.
 Udvalget afstår på den baggrund fra at foreslå kriterierne for  

 forældremyndighedsafgørelser ændret og henviser til, at ligestilling i  

 henseende til forældremyndighed ikke er et spørgsmål om udformningen af  

 lovregler, men derimod afhængig af familiestrukturen, som igen er socialt og  

 samfundsmæssigt bestemt.
 Justitsministeriet er enig i udvalgets synspunkter og finder således ikke  

 grundlag for af ligestillingshensyn at foreslå en ændring af kriterierne for  

 forældremyndighedsafgørelser, således at der f.eks. i visse tilfælde gives  

 faderen en fortrinsstilling i forhold til moderen.
4. Samvær 4.1. Retten til samvær Ifølge myndighedslovens § 23 skal barnets forbindelse med begge forældre  

 søges bevaret ved, at den, der ikke har del i forældremyndigheden, har ret  

 til samvær.
Kan forældrene ikke blive enige, træffer statsamtet efter  

 anmodning afgørelse om omfanget og udøvelsen af samværet og kan fastsætte de  

 nødvendige bestemmelser i forbindelse hermed, jf. herved myndighedslovens §  

 24, stk. 1. Statsamtet kan ifølge § 24, stk. 2, afslå at fastsætte samvær og  

 kan ændre eller ophæve en afgørelse eller aftale om samvær, hvis hensynet  

 til, hvad der er bedst for barnet, taler derfor.
Ved denne afgørelse skal der  

 navnlig tages hensyn til den pågældendes hidtidige forbindelse med barnet.
 Som nævnt under pkt. 2.2., foreslås det, at der ved fælles  

 forældremyndighed også bliver ret til samvær for den af forældrene, der ikke  

 har barnet boende, og således adgang til at få statsamtets afgørelse om  

 omfanget af samværet.
Forældremyndighedsudvalget har derudover overvejet, hvorvidt den gældende  

 regel i myndighedslovens § 24, stk. 2, 2. pkt., bør opretholdes.
Efter denne  

 bestemmelse skal statsamtet som nævnt ovenfor ved afgørelsen af, om  

 samværsret skal afslås, ændres eller ophæves, navnlig tage hensyn til den  

 pågældendes hidtidige forbindelse med barnet.
Efter udvalgets opfattelse har  

 reglen udspillet sin rolle, idet varigheden af barnets samvær eller samliv  

 med den af forældrene, der anmoder om fastsættelse af samvær, i praksis  

 spiller en stadig mindre rolle.
Bestemmelsen foreslås derfor ophævet.
Der  

 henvises i øvrigt til betænkningen s. 110-113.
Det har ligget uden for Forældremyndighedsudvalgets kommissorium at  

 overveje spørgsmålet om samvær for andre end biologiske forældre, f.eks. en  

 udvidelse af kredsen af samværsberettigede til bedsteforældre eller andre  

 personer, der gennem længere perioder har haft et nært forhold til barnet.
Om  

 dette spørgsmål henvises til betænkningen s. 125-127.
Justitsministeriet er enig i, at den gældende bestemmelse i  

 myndighedslovens § 24, stk. 2, 2. pkt., ikke bør videreføres.
Efter  

 lovforslagets § 16 har alle forældre, der ikke har barnet boende, ret til  

 samvær.
Statsamtet må således ved afgørelsen om samvær tage hensyn til  

 barnets interesse i at have kontakt til begge forældre.
Også selv om  

 forældrene ikke tidligere har levet sammen eller kun har levet sammen i kort  

 tid, må der i videre omfang end hidtil lægges vægt på, at der i takt med, at  

 barnets alder og udvikling taler for det, etableres en kontakt til den af  

 forældrene, der ikke har del i forældremyndigheden.
Myndighedslovens § 24,  

 stk. 2, 2. pkt., er derfor ikke gentaget i lovforslagets § 17, der erstatter  

 den gældende lovs § 24.
Statsamtet skal ved afgørelsen af, hvilket omfang et samvær bør have, tage  

 hensyn til, hvad der er bedst for barnet.
Hvis der f.eks. er tale om et lille  

 barn, vil samværet eventuelt kunne begrænses til nogle få timer ad gangen og  

 derefter forøges i takt med barnets alder.
Hvis den af forældrene, der har  

 forældremyndigheden, er betænkelig ved at udlevere et lille barn til samvær,  

 vil der eventuelt i en overgangsperiode kunne blive tale om samvær under  

 overvågning.
Om overvåget samvær henvises i øvrigt til pkt. 4.4.
4.2. Ændring og ophævelse af samvær samt afslag på samvær Som nævnt ovenfor under pkt. 4.1., er kriterierne i den gældende  

 bestemmelse i myndighedslovens § 24, stk. 2, for at afslå at fastsætte samvær  

 og ændre eller ophæve en afgørelse eller aftale om samvær de samme, nemlig at  

 hensynet til, hvad der er bedst for barnet, taler derfor.
Forældremyndighedsudvalget anfører, at dette kriterium giver forældrene  

 mulighed for at kræve, at statsamtet tager samværsspørgsmålet op til fornyet  

 behandling, selv om forholdene er uændrede siden sidste afgørelse om samvær.  

 Statsamtet skal i princippet gennemføre en fuldstændig sagsbehandling ved  

 hver ny henvendelse.
Dette har i praksis i nogle sager givet anledning til  

 gentagne henvendelser til statsamtet om forandringer af detaljer vedrørende  

 samværet eller om indskrænkninger og udvidelse af samvær, som for nylig har  

 været genstand for grundig sagsbehandling.
Det skaber i nogle tilfælde lange  

 perioder med uro og kan efter udvalgets opfattelse være ødelæggende for  

 samværet og dermed stride mod, hvad der er bedst for barnet.
Forældremyndighedsudvalget foreslår på den baggrund, at adgangen til  

 ændring af en samværsaftale eller -afgørelse reguleres i en særlig  

 bestemmelse, og at kriteriet for at træffe ny afgørelse strammes, således at  

 ændringen fremover skal være bedst for barnet, navnlig på grund af »  

forandrede » forhold.
Herved fremhæves det, at der som  

 udgangspunkt skal være tale om nye forhold, der kan begrunde en ændring af  

 samværet.
Dette kan medvirke til at mindske forældrenes interesse i hyppige  

 henvendelser til statsamtet for at få ændret samværets omfang og dermed skabe  

 mere ro om samværet.
Forældremyndighedsudvalget har endvidere overvejet spørgsmålet om  

 ophævelse af en eksisterende samværsret.
Udvalget anfører, at man anser  

 praksis for ophævelse for at være for tilbageholdende.
Udvalget har således  

 foretaget en undersøgelse af antallet af afslag på fastsættelse af samvær og  

 ophævelse af en eksisterende samværsret.
Tallene viser, at antallet af afslag  

 og ophævelser til sammen er omkring 400 om året.
I under 100 sager om året  

 ophæves en eksisterende samværsret.
For at ophævelse af en eksisterende samværsret efter gældende praksis kan  

 komme på tale, skal der være tale om alvorlige forstyrrelser og skade i  

 familiesituationen, om negative egenskaber hos den samværsberettigede udover  

 den normale variationsbredde eller om bestemt tilkendegivne ønsker fra  

 barnet.
Udvalget er enig i de synspunkter, der ligger til grund for den  

 gældende praksis for ophævelse, men finder dog, at der er behov for en vis  

 udvidelse af området for ophævelser.
Udvalget foreslår derfor, at statsamtet fremover skal kunne afslå at  

 fastsætte samvær eller ophæve en afgørelse eller aftale herom, hvis det er  

 » påkrævet » af hensyn til barnet.
Selv om ordvalget kunne  

 tyde på det modsatte, er det meningen, at praksis herved skal kunne lempes.  

 Udvalget har fundet, at kriteriet » påkrævet » er bedst  

 dækkende for intentionerne, idet der også i fremtiden skal meget til - dog  

 ikke helt så meget som tidligere - for at der kan træffes afgørelse om  

 ophævelse af samværet eller gives afslag på at fastsætte samvær.
 Udvalget foreslår endvidere, at der i sager om ophævelse af samværet i  

 videre omfang end i dag udarbejdes børnesagkyndige erklæringer, idet  

 grundlaget for statsamternes afgørelser i disse sager herved kan styrkes.
 Om udvalgets overvejelser se betænkningen s. 133-138.
 Justitsministeriet kan tilslutte sig udvalgets betragtninger om praksis  

 med hensyn til afgørelser om samvær.
 Justitsministeriet er således enig med udvalget i, at der kan være behov  

 for at begrænse adgangen til at søge en aftale eller afgørelse om samvær  

 ændret, og det foreslås derfor i overensstemmelse med udvalgets forslag, at  

 kriteriet herfor fremover skal være, at » ændringen er bedst for  

 barnet, navnlig på grund af forandrede forhold », jf. lovforslagets  

 § 17, stk. 2. Dette indebærer, at den af forældrene, der anmoder om ændring  

 af samværet, normalt vil skulle påvise, at der foreligger nye forhold, før  

 der kan blive tale om en ændring af den tidligere afgørelse.
 Også bestemmelserne om afslag på samvær og ophævelse af samvær er udformet  

 i overensstemmelse med udvalgets forslag, jf. lovforslagets § 17, stk. 3. Det  

 bemærkes i den forbindelse, at flere statsamter i forbindelse med høringen  

 vedrørende betænkningen har tilsluttet sig, at der er behov for den  

 foreslåede ændring.
4.3. Normalsamvær Der er ikke i den gældende myndighedslov regler om omfanget af samværet.  

 Administrativ praksis har dog udviklet sig således, at der i dag fastsættes  

 samvær i hveranden week-end i ca. 75 pct. af sagerne, ligesom der også i de  

 senere år er blevet fastsat samvær på hverdage som supplement til et fastsat  

 week-end samvær.
Antallet af anmodninger om hverdagssamvær er dog endnu ikke  

 særlig stort.
 Forældremyndighedsudvalget har overvejet, om der er behov for at indføre  

 en regel i loven om et minimal- eller mindstesamvær eller - efter norsk  

 forbillede - om et normalsamvær.
Udvalget fraråder en lovregel om minimalsamvær.
Udvalget anfører, at der  

 efter gældende ret ikke er nogen undergrænse for omfanget af den kontakt, der  

 kan fastsættes ved en samværsresolution.
Indførelse af et minimalsamvær måtte  

 således føre til overvejelser om muligheden for undtagelsesvis eller i  

 særlige tilfælde at gå under mindstekravet, og så er det ikke en  

 minimalregel.
Bliver der ikke fastsat undtagelser, måtte samværsretten  

 ophæves, hvis det var bedst for barnet, at der ikke var så megen kontakt, som  

 loven foreskrev.
Udvalget finder heller ikke grundlag for at foreslå en regel om  

 normalsamvær, idet en lovregel herom vil kunne modvirke muligheden for  

 individuelt tilpassede ordninger, der hidtil har været tillagt meget vægt i  

 dansk ret.
Udvalget foreslår i stedet, at der gøres mere for at informere om  

 den gældende administrative praksis om fastsættelse af samvær.
Information  

 om, hvorledes samværet fastlægges i de fleste resolutioner fra statsamterne,  

 vil efter udvalgets opfattelse være værdifuld for forældre, der i en  

 skilsmisse- eller opbrudssituation overvejer fremtiden, og sådan information  

 kan formentlig også mindske antallet af henvendelser til statsamtet om  

 fastsættelse af samvær.
 Om udvalgets overvejelser se betænkningen s. 114-116.
Justitsministeriet finder ligesom udvalget, at der ikke bør indføres et  

 lovfæstet minimal- eller normalsamvær.
Justitsministeriet kan endvidere  

 tilslutte sig udvalgets opfattelse af værdien af information om den gældende  

 praksis.
Justitsministeriet vil derfor tage initiativ til, at der udarbejdes  

 en pjece, hvori den gældende praksis i hovedtræk beskrives.
Pjecen vil bl.a.  

 kunne udleveres i forbindelse med sager om separation og skilsmisse og vil  

 formentlig i en del tilfælde kunne medvirke til, at forældrene kan nå til  

 enighed om omfanget af samværet uden inddragelse af statsamtet.
4.4. Overvåget samvær Forældremyndighedsudvalget har drøftet overvåget samvær bl.a. som en  

 mulighed for at modvirke samværssabotage.
Ved overvåget samvær gennemføres  

 den samværsberettigedes kontakt med barnet ved, at de ser hinanden på et  

 neutralt sted og under tilstedeværelse af andre personer.
Overvåget samvær er ikke udtrykkeligt reguleret i de gældende regler, men  

 statsamtet har mulighed for at fastsætte vilkår herom i samværsresolutionen,  

 jf. myndighedslovens § 24, stk. 1, hvorefter statsamtet kan fastsætte de  

 nødvendige bestemmelser i forbindelse med samværet.
De fleste statsamter har  

 i dag ikke noget generelt tilbud om overvåget samvær, men aftaler en ordning  

 med de sociale myndigheder eller private organisationer som f.eks.  

 Mødrehjælpen.
Et samvær, som overværes af en børnesagkyndig, kan efter udvalgets  

 opfattelse være en hensigtsmæssig foranstaltning, f.eks. hvis statsamtet har  

 behov for en sagkyndig vurdering til afgørelse af, om en anmodning om  

 ophævelse af samværet skal imødekommes.
Det kan være hensigtsmæssigt at se  

 den samværsberettigede og barnet sammen for at vurdere samspillet og barnets  

 reaktioner og for at få et indtryk af, om de grunde, der fremføres for, at  

 kontakten skal afbrydes, er berettigede.
Endnu et formål med, at en udenforstående medvirker ved samværets  

 gennemførelse, kan efter udvalgets opfattelse være at sikre, at samværet  

 iværksættes på en hensigtsmæssig måde.
I nogle tilfælde kan der være gået  

 lang tid, siden barnet har set den af forældrene, der ønsker samvær, og der  

 kan være ængstelse hos barnet og hos den, der skal udlevere barnet til  

 samvær, som kan afhjælpes ved tilstedeværelsen af andre personer under  

 samværet.
I nogle tilfælde kan overvågningen indskrænkes til bistand til  

 afhentning og tilbagelevering af barnet.
I andre tilfælde kan overvåget  

 samvær få karakter af en mere langvarig eller permanent ordning.
Efter Forældremyndighedsudvalgets opfattelse kan det være vanskeligt at  

 afgrænse de sager, hvor der kan være behov for overvåget samvær, idet  

 foranstaltningen beror på et skøn over, hvad der er bedst for barnet.
Som  

 eksempler nævner udvalget sager, hvor der er mistanke eller beskyldning om  

 incest eller en alvorlig konflikt mellem forældrene.
 Forældremyndighedsudvalget finder, at det bør være en offentlig opgave at  

 tilbyde overvåget samvær, såfremt det skønnes nødvendigt i det konkrete  

 tilfælde.
 Indførelse af overvåget samvær som et generelt tilbud kræver efter  

 udvalgets opfattelse ikke ændring af de gældende regler om fastsættelse af  

 samvær, jf. ovenfor om reglen i myndighedslovens § 24, stk. 1, der foreslås  

 overført til lovforslagets § 17, stk. 1.
Derimod kan det efter udvalgets opfattelse være nødvendigt med en  

 lovregulering for at få ordningen med overvåget samvær sat i værk som et  

 offentligt tilbud overalt i landet.
Udvalget peger på, at opgaven med at  

 etablere og organisere ordningen kan tilkomme statsamterne, kommunerne eller  

 private.
En nærmere udmøntning af en sådan ordning vil dog kræve  

 forhandlinger mellem Justitsministeriet, Indenrigsministeriet,  

 Socialministeriet og de kommunale organisationer.
 Om udvalgets overvejelser henvises i øvrigt til betænkningen s. 145-148.
Justitsministeriet er enig i, at der i nogle tilfælde kan være behov for,  

 at den samværsberettigedes kontakt med barnet gennemføres i form af et  

 overvåget samvær, således som det også sker i dag.
Justitsministeriet kan på  

 den baggrund tilslutte sig udvalgets forslag om, at overvåget samvær bør være  

 et generelt offentligt tilbud.
Justitsministeriet foreslår derfor, at der  

 allerede nu skabes den fornødne hjemmel til at iværksætte et overvåget samvær  

 i offentligt regi, jf. herved lovforslagets § 17, stk. 4, således at der  

 senere kan tages initiativ til at iværksætte en sådan landsdækkende ordning.
5. Anden forældrekontakt 5.1. Anden kontakt end samvær De gældende regler i myndighedsloven om samvær omhandler kun besøg.
 Forældremyndighedsudvalget har overvejet, om der er behov for en  

 lovregulering af anden kontakt end samvær.
Det er efter udvalgets opfattelse betydningsfuldt, hvis børn kan have  

 forbindelse med begge forældre også på anden måde end ved samvær.  

 Telefonopringninger m.v. kan være et værdifuldt supplement til besøg, ikke  

 mindst hvis afstande, arbejdsforhold eller andet er til hinder for så hyppige  

 direkte møder som ønskeligt.
Anden kontakt kan også i særlige tilfælde være  

 en erstatning for fastsættelse af samvær.
 På den baggrund foreslår udvalget en udtrykkelig bestemmelse om brev- og  

 telefonkontakt som supplement til samværsreglerne.
 Om udvalgets overvejelser henvises til betænkningen s. 116-119.
 Justitsministeriet kan tiltræde udvalgets synspunkter og foreslår derfor,  

 at der indføres en regel om, at statsamtet i særlige tilfælde kan træffe  

 bestemmelse om anden kontakt med barnet i form af telefonsamtaler,  

 brevveksling og lignende for den af forældrene, der ikke har barnet boende,  

 jf. lovforslagets § 18.
5.2. Orientering om barnet Der er ikke i den gældende myndighedslov regler, hvorefter den af  

 forældrene, der ikke har forældremyndigheden, kan få oplysninger om barnets  

 forhold.
Offentlighedslovens regler fører til, at forældre, der ikke har del i  

 forældremyndigheden, ikke har en almindelig adgang til aktindsigt i sager  

 vedrørende barnets personlige forhold.
Offentlige myndigheders videregivelse  

 af oplysninger om barnet på anden måde end ved aktindsigt til den af  

 forældrene, der ikke har forældremyndigheden, reguleres af forvaltningslovens  

 regler om tavshedspligt med hensyn til fortrolige oplysninger.
Der foreligger  

 ikke krænkelse af tavshedspligten, hvis videregivelse må anses for  

 berettiget.
En videregivelse af fortrolige oplysninger om barnet til den af  

 forældrene, der ikke har forældremyndigheden, vil dog næppe i almindelighed  

 kunne anses for at være berettiget.
Uden udtrykkelig hjemmel har den af  

 forældrene, der ikke har del i forældremyndigheden, således ikke krav på at  

 få de pågældende oplysninger.
Forældremyndighedsudvalget finder ikke denne retstilstand rimelig og  

 hensigtsmæssig for den af forældrene, der ikke har forældremyndigheden.
Det  

 er efter udvalgets opfattelse naturligt og anerkendelsesværdigt at  

 interessere sig for sit barn, at følge dets opvækst og fremskridt og at holde  

 sig orienteret, hvis der er problemer eller lignende.
Oplysningerne vil også  

 være af betydning for, at samværet kan forløbe meningsfuldt og konstruktivt.  

 Myndighederne må efter udvalgets opfattelse i nogen grad påtage sig opgaven  

 med at give oplysninger, hvis den, der har forældremyndigheden, nægter at  

 medvirke, eller hvis der er behov for direkte kontakt med myndighederne.
Udvalget foreslår derfor en regel, hvorefter den af forældrene, som ikke  

 har forældremyndigheden, har ret til efter anmodning at få oplysninger om  

 barnets forhold fra skoler, børneinstitutioner samt social- og  

 sundhedsvæsenet.
Reglen omfatter ikke aktindsigt og giver således ikke adgang  

 til at få dokumenter om barnets forhold udleveret i videre omfang, end dette  

 følger af reglerne i offentlighedsloven.
Pligten til at give oplysninger er  

 således en pligt til at give en orientering, typisk i form af mundtlige  

 oplysninger.
 Se om udvalgets overvejelser betænkningen s. 120-124.
 Justitsministeriet finder ligesom udvalget, at der kan være behov for en  

 udtrykkelig lovregulering af skolers, børneinstitutioners og social- og  

 sundhedsvæsenets ret og pligt til at videregive oplysninger om barnet til den  

 af forældrene, der ikke har del i forældremyndigheden.
Bestemmelsen i lovforslagets § 19 er udformet i overensstemmelse med  

 udvalgets forslag herom.
Justitsministeriet har dog for at understrege, at  

 der er tale om en ret til orientering, der ikke giver ret til aktindsigt,  

 fundet det rettest at anvende udtrykket » orientering »  

 fremfor » oplysninger » i lovteksten.
Justitsministeriet har endvidere fundet, at der bør være mulighed for, at  

 de institutioner, der er forpligtet til at give en orientering, skal kunne  

 anmode statsamtet om i særlige tilfælde at fratage den af forældrene, der  

 ikke har forældremyndigheden, adgangen til at få denne orientering.
Udvalget  

 har foreslået, at en sådan adgang til at anmode statsamtet herom alene skal  

 tilkomme forældremyndighedsindehaveren.
Baggrunden for Justitsministeriets  

 forslag er, at det kan være en alvorlig belastning for institutionen, hvis  

 den af forældrene, der ikke har del i forældremyndigheden, gentagne gange i  

 et urimeligt omfang retter henvendelse til institutionen om mindre væsentlige  

 spørgsmål vedrørende barnet.
Uden en udtrykkelig regulering heraf vil  

 institutionen i disse tilfælde ikke have mulighed for at nægte at imødekomme  

 anmodningen om en orientering.
6. Børnesagkyndig rådgivning Ifølge myndighedslovens § 27a skal statsamtet tilbyde forældrene og barnet  

 børne- og familiesagkyndig rådgivning og vejledning ved uenighed om  

 forældremyndighed og samvær.
De nærmere regler om rådgivningen er fastsat ved bekendtgørelse nr. 649 af  

 18. september 1990 om forældremyndighed og samværsret.
Ifølge § 13 i  

 bekendtgørelsen skal statsamtet under behandlingen af en sag, hvor der er  

 uenighed om forældremyndighed eller samvær, tilbyde parterne, at de og barnet  

 kan få en tværfaglig børne- og familiesagkyndig rådgivning.
Rådgivning kommer  

 navnlig på tale, hvis forældrene har henvendt sig til statsamtet om  

 separation eller skilsmisse eller om opløsning af fælles forældremyndighed.  

 Tilbud skal også fremsættes i anledning af en ansøgning til statsamtet om fri  

 proces til en forældremyndighedssag.
Er der indgivet ansøgning til statsamtet efter myndighedslovens § 24 om  

 fastsættelse, ændring eller ophævelse af samværet, skal statsamtet også  

 tilbyde rådgivning under behandling af samværstvisten.
Der skal tillige gives  

 tilbud om rådgivning, hvis der fremsættes anmodning om fastsættelse af  

 midlertidigt samvær efter myndighedslovens § 25 under en retssag, og der er  

 uenighed mellem forældrene om spørgsmålet.
 Ifølge bekendtgørelsens § 14 om den såkaldt åbne rådgivning kan forældre  

 og børn desuden anmode om rådgivning ved uenighed om forældremyndighed og  

 samvær, selv om statsamtet ikke i forvejen behandler en sag herom.
 Rådgivningen er i alle tilfælde frivillig og gennemføres i almindelighed  

 kun, såfremt begge forældre ønsker at deltage.
Udvalget finder, at rådgivningsreglen bør gives en mere fremtrædende  

 placering i loven, og foreslår derfor bestemmelsen udskilt til et særligt  

 kapitel med overskriften » Børnesagkyndig rådgivning ».  

 Udvalget foreslår desuden, at det angives direkte i lovteksten, at formålet  

 med den børnesagkyndige rådgivning er at hjælpe parterne til at løse  

 konflikten under hensyn til, hvad der er bedst for barnet.
I dag fremgår  

 dette kun af forældremyndighedsbekendtgørelsen.
Udvalget finder ikke grundlag for at foreslå en udvidelse af  

 rådgivningsordningen til at omfatte alle forældremyndigheds- og samværssager,  

 som myndighederne kommer i berøring med.
Det drejer sig på årsbasis om ca.  

 27.000-30.000 sager, herunder ca. 20.000 sager om indgåelse af aftale om  

 fælles forældremyndighed.
Kravet om, at der skal være uenighed mellem  

 forældrene som en betingelse for at tilbyde rådgivning, foreslås derfor som  

 udgangspunkt opretholdt.
 For at styrke rådgivningen foreslår udvalget dog en ny bestemmelse om, at  

 statsamtet skal kunne tilbyde rådgivning om forældremyndighed og samvær, selv  

 om der ikke er uenighed herom, hvis statsamtet skønner, at der er et særligt  

 behov herfor.
Gennem en ændring af de administrative regler foreslår udvalget yderligere  

 området for rådgivning udvidet.
Efter de gældende regler i  

 forældremyndighedsbekendtgørelsen er rådgivning i almindelighed betinget af,  

 at begge parter ønsker at deltage.
Udvalget foreslår, at dette princip  

 ændres, således at der indkaldes til rådgivningsmøde, blot en af forældrene  

 er positiv over for et tilbud herom.
Selv om kun den ene af forældrene møder  

 til en sådan rådgivning, forudsætter udvalget, at rådgiveren bruger den  

 afsatte tid til en samtale med denne.
Endelig foreslår udvalget, at der indføres en hjemmel i loven til, at  

 statsamtet kan undlade at tilbyde rådgivning, hvis det i det enkelte tilfælde  

 findes unødvendigt eller uhensigtsmæssigt.
Det kan f.eks. være tilfældet,  

 hvis der for nylig forgæves er gennemført rådgivning, eller hvis henvendelsen  

 drejer sig om rene detailspørgsmål vedrørende udøvelsen af samværsretten.
Forældremyndighedsudvalget har overvejet, om rådgivningen fremover skal  

 gøres obligatorisk, således at der indføres en pligt for forældrene til at  

 møde.
Forældremyndighedsudvalget kan dog ikke gå ind for et sådant forslag,  

 idet formålet med rådgivningen er at få forældrene til at løse deres  

 konflikter, og derfor forudsætter en vis positiv og åben indstilling.
Efter  

 udvalgets opfattelse kan ingen tvinges til at deltage aktivt i den dialog,  

 som er det grundlæggende i rådgivningsordningen.
Udvalget peger endvidere på,  

 at der - såfremt princippet om frivillighed forlades - er fare for  

 proforma-rådgivning, hvor den ene part møder med forudfattede, ufravigelige  

 opfattelser.
Endelig peger udvalget på, at det kan være vanskeligt at  

 sanktionere udeblivelse, bl.a. fordi udeblivelse ikke behøver at være et  

 udslag af manglende interesse for barnet, men kan skyldes andre forhold.  

 Efter udvalgets opfattelse kan tvungen rådgivning således have til følge, at  

 rådgivningsordningen bringes i miskredit, samtidig med at knappe ressourcer  

 optages af parter, der ikke har noget umiddelbart ønske om at medvirke til en  

 løsning af deres problemer.
Samtidig peger udvalget dog på, at det ikke kan udelukkes, at en parts  

 passivitet eller udvist modvilje over for et fremsat rådgivningstilbud efter  

 et konkret skøn vil blive tillagt processuel skadevirkning under en  

 efterfølgende retssag om forældremyndigheden.
En modvilje mod at være med i  

 rådgivningen kan, afhængig af de individuelle forhold og baggrunden herfor,  

 vise noget om den pågældendes samarbejdsevner og dermed om egnetheden til at  

 have eller få forældremyndigheden.
 Om udvalgets overvejelser henvises i øvrigt til betænkningen s. 151-174.
Justitsministeriet kan tilslutte sig udvalgets overvejelser om  

 obligatorisk rådgivning.
Justitsministeriet er således enig i, at  

 udgangspunktet for rådgivningsordningen fortsat må være parternes frivillige  

 deltagelse, og Justitsministeriet finder derfor ikke grundlag for at  

 fremsætte forslag om, at manglende deltagelse i rådgivning skal kunne  

 sanktioneres.
Justitsministeriet finder ligesom udvalget, at det ikke kan  

 udelukkes, at en parts passivitet eller udvist uvilje over for et fremsat  

 rådgivningstilbud efter et konkret skøn kan tillægges processuel  

 skadevirkning under en efterfølgende retssag om forældremyndigheden.
 Justitsministeriet kan endvidere tilslutte sig udvalgets forslag om en  

 styrkelse af rådgivningen, og lovforslagets § 28 er udformet i  

 overensstemmelse med udvalgets forslag herom.
 Justitsministeriet finder endvidere, at der bør skabes mulighed for at der  

 kan indkaldes til og afholdes rådgivningsmøde, hvis blot en af forældrene er  

 positiv over for et tilbud herom, og de administrative regler efter  

 lovforslagets § 31 vil derfor blive udformet, således som det er foreslået af  

 udvalget.
7. Tolkebistand i forbindelse med vielser Formålet med de foreslåede ændringer af ægteskabsloven er at give mulighed  

 for at opkræve betaling hos et brudepar med bopæl i udlandet, hvis det er  

 nødvendigt, at der medvirker tolk i forbindelse med vielsen eller under  

 prøvelsen af, at betingelserne for vielse er opfyldt.
Endvidere foreslås der  

 en regel om betaling af udgifter til oversættelse af dokumenter.
Baggrunden for forslaget er, at udenlandske pars indgåelse af ægteskab i  

 Danmark i den senere tid har givet anledning til debat.
Spørgsmålet har  

 særligt været drøftet i forhold til tyske mænd og thailandske kvinder, der  

 har giftet sig med henblik på, at kvinden kunne få opholdstilladelse i  

 Tyskland, og hvor det efter det oplyste i nogle tilfælde også har været  

 hensigten, at kvinden siden skulle virke som prostitueret i Tyskland.
Justitsministeriet har ved henvendelse til de tyske myndigheder undersøgt,  

 om der er mulighed for at nægte at foretage sådanne vielser i Danmark under  

 henvisning til, at et tilsvarende ægteskab ville være i strid med tysk  

 lovgivning.
Undersøgelsen har imidlertid vist, at tysk ret ikke indeholder  

 forbud mod sådanne ægteskaber.
Det er således ikke muligt at nægte at  

 gennemføre de pågældende vielser.
Derimod er det muligt at øge kontrollen med, at betingelserne for  

 indgåelse af ægteskab i disse tilfælde er opfyldt.
En øget kontrol kan  

 imidlertid være vanskelig, når det drejer sig om udenlandske par, der ikke  

 taler dansk, og det vil derfor i disse tilfælde ofte være nødvendigt at  

 tilkalde en tolk.
 Hvis der kan være tvivl om, hvorvidt en af parterne er udsat for et  

 utilbørligt pres med hensyn til indgåelsen af ægteskabet eller ikke fuldt ud  

 forstår situationen, er der også brug for bistand af en tolk, således at det  

 ved samtale med parterne - hver for sig - kan sikres, at de begge ønsker at  

 indgå ægteskabet.
Det foreslås derfor, at der indføres en ordning, som gør det muligt for  

 kommunerne at anvende tolk i forbindelse med prøvelse af  

 ægteskabsbetingelserne og i forbindelse med vielsen, således at udgifterne  

 hertil skal betales af brudeparret.
Nærmere regler herom fastsættes ved  

 bekendtgørelse.
En sådan ordning vil være et supplement til reglen i ægteskabslovens § 13,  

 stk. 3. Efter denne bestemmelse skal der ved indgivelsen af en anmodning om  

 prøvelse af ægteskabsbetingelserne betales 500 kr., hvis ingen af parterne  

 har bopæl her i landet.
Betalingen på 500 kr. tilsigter at modsvare de  

 udgifter, der er forbundet med prøvelsen af ægteskabsbetingelserne og  

 vielsen, men er ikke tilstrækkelig til også at dække udgifter til tolk.
Som det fremgår af forslaget til § 13, stk. 4, 2. pkt., og § 20, stk. 4,  

 skal ordningen ligesom betalingsordningen efter reglen i § 13, stk. 3,  

 omfatte par, hvor ingen af parterne har bopæl her i landet.
Det vil endvidere  

 være en forudsætning, at tolkebistand er nødvendig.
Er det muligt at  

 gennemføre sagsbehandlingen i kommunen på betryggende måde ved hjælp af et  

 fremmed sprog, f.eks. engelsk, vil det naturligvis ikke være nødvendigt at  

 tilkalde tolk.
Har en af parterne eller begge parter bopæl her i landet, skal ordningen  

 med betaling af tolkebistand ikke gælde, uanset at parret ikke taler eller  

 forstår dansk.
Det samme vil efter de administrative regler, der fastsættes,  

 blive tilfældet for så vidt angår asylansøgere, der opholder sig her i landet  

 under behandlingen af deres ansøgning om asyl.
I disse tilfælde må udgiften  

 til tolkebistand ved den mundtlige kontakt med parterne som hidtil afholdes  

 af myndighederne.
I § 13, stk. 4, 1. pkt., fastsættes en regel, der giver hjemmel til i  

 overensstemmelse med den nugældende praksis at fastsætte bestemmelser om, at  

 det påhviler parret at afholde udgiften til oversættelse af den nødvendige  

 dokumentation for, at ægteskabsbetingelserne er opfyldt, f.eks. en udenlandsk  

 skilsmissedom.
Denne bestemmelse gælder, som det fremgår af ordlyden, uanset  

 om parret har bopæl i Danmark eller andre lande.
 De regler, der fastsættes ved bekendtgørelsen, vil i øvrigt blive  

 udarbejdet i overensstemmelse med de forpligtelser Danmark har påtaget sig  

 ved tiltrædelsen af Den Nordiske Sprogkonvention.
Det tilføjes, at Justitsministeriet vil orientere kommunerne om de  

 situationer, hvor der kan være tvivl om, at betingelserne for vielse af  

 udenlandske par er opfyldt, og hvor det derfor er nødvendigt at få yderligere  

 dokumentation før ægteskabet indgås.
Denne orientering vil også kunne  

 medvirke til at sikre, at ægteskabet indgås under betryggende forhold.
8. Høring Forældremyndighedsudvalgets betænkning har været sendt til høring hos  

 præsidenterne for Østre og Vestre landsret, præsidenten for Københavns Byret,  

 præsidenterne for retterne i Århus, Odense, Ålborg og Roskilde, Den Danske  

 Dommerforening, Dommerfuldmægtigforeningen, samtlige statsamter, Foreningen  

 af Statsamtmænd, Foreningen af Statsamtsjurister, Advokatrådet, Børnerådet,  

 Landsforeningen Børns Vilkår, Dansk Kvindesamfund, Danske Kvinders  

 Nationalråd, Det Danske Center for Menneskerettigheder, Foreningen Far til  

 Støtte for Børn og Forældre, Ligestillingsrådet, Mødrehjælpen af 1983 og  

 Nævnet for Etnisk Ligestilling.
9. Administrative og økonomiske konsekvenser Lovforslaget indebærer ikke større administrative ændringer.
Der foreslås  

 således ikke pålagt myndighederne egentlige nye opgaver, og der er ikke  

 større forskydninger i forhold til de arbejdsopgaver, som myndighederne  

 varetager i dag.
Forslagene om ændring af reglerne om samvær og udvidelsen af  

 den børnesagkyndige rådgivning vil dog medføre en aktivitetsudvidelse for  

 statsamterne samtidig med, at forslaget om anmeldelse af fælles  

 forældremyndighed vil medføre en forenkling for statsamternes behandling af  

 disse sager.
Bedømmelsen af de samlede administrative og økonomiske konsekvenser af  

 forslaget for statsamterne er forbundet med en vis usikkerhed, idet det bl.a.  

 er vanskeligt at skønne over antallet af nye samværssager og konsekvenserne  

 af udvidelsen af den børnesagkyndige rådgivning.
Endvidere er det vanskeligt  

 at opgøre virkningen af den nævnte forenkling af reglerne om anmeldelse af  

 fælles forældremyndighed.
Samlet skønnes det, at de aktivitetsudvidelser, der er indeholdt i  

 lovforslaget, og som vedrører statsamterne, vil medføre merudgifter på i alt  

 ca. 2,5 mio. kr., herunder lønsum ca. 2,0 mio. kr., samt et øget forbrug på 3  

 årsværk.
Heraf finansieres 2,0 mio. kr., inden for Justitsministeriets  

 eksisterende bevillingsmæssige rammer, mens 0,5 mio. kr. afholdes inden for  

 Indenrigsministeriets økonomiske rammer til den nuværende § 27 a-rådgivning.
 For så vidt angår domstolene og Civilretsdirektoratet skønnes det, at de  

 begrænsede aktivitetsudvidelser vil kunne afholdes inden for de gældende  

 bevillingsmæssige rammer.
Det tilføjes, at lovforslagets § 17, stk. 4, giver adgang til ved  

 bekendtgørelse at fastsætte regler, der giver mulighed for at tilbyde  

 overvåget samvær over hele landet.
Som nævnt ovenfor, skal spørgsmålet om  

 etablering af en sådan ordning forhandles nærmere mellem en række myndigheder  

 og organisationer m.v., og det er derfor endnu uafklaret, om ordningen skal  

 etableres ved statsamterne, kommunerne eller private.
Det kan i den  

 forbindelse oplyses, at udgifterne til overvåget samvær i dag afholdes af de  

 sociale myndigheder.
Endvidere anvender Mødrehjælpen ca. 1 mio. kr. årligt  

 til dette formål.
Bemærkninger til de enkelte bestemmelser Det foreslås, at myndighedslovens bestemmelser om forældremyndighed og  

 samværsret udskilles til en ny lov.
Det foreslås endvidere at lovens titel  

 bliver » lov om forældremyndighed og samvær », som dækker de  

 to hovedområder for indholdet af reglerne i loven.
Til kapitel 1 Forældremyndighed Kapitel 1 indeholder reglerne om forældremyndighed, der i dag findes i  

 myndighedslovens § 6 - § 17.
Titlen på kapitlet - » Forældremyndighed » - er identisk  

 med titlen i myndighedslovens kapitel 2. Det bemærkes i den forbindelse, at  

 Forældremyndighedsudvalget har overvejet, om begrebet forældremyndighed bør  

 erstattes af udtrykket forældreansvar.
Udvalget har dog ikke fundet dette  

 hensigtsmæssigt, jf. betænkningen s. 184-185, og Justitsministeriet er enig  

 med udvalget i, at der ikke er grundlag for at stille forslag herom.
Til § 1 Bestemmelsen om, at børn og unge under 18 år er under forældremyndighed,  

 medmindre de har indgået ægteskab, svarer til den gældende regel i  

 myndighedslovens § 6.
Til § 2 Denne bestemmelse, der fastlægger indholdet af forældremyndigheden, svarer  

 til bestemmelsen i myndighedslovens § 7.
Til § 3 Bestemmelsen, der handler om forældrenes samtykke til barnets rejse til  

 udlandet, hvis der er fælles forældremyndighed, og forældrene er uenige om  

 forældremyndigheden, svarer til bestemmelsen i myndighedslovens § 10 a.
 Bestemmelsen suppleres af lovforslagets § 23, der svarer til den gældende  

 regel i myndighedslovens § 19. Efter denne bestemmelse kan  

 forældremyndigheden midlertidigt tillægges den ene af forældrene, hvis der er  

 risiko for, at den anden vil bringe barnet ud af landet og derved foregribe  

 en afgørelse om forældremyndighed.
Til § 4 Bestemmelsen, hvorefter gifte forældre automatisk har fælles  

 forældremyndighed, svarer til den gældende lovs § 8, stk. 1. Er forældrene  

 separeret ved barnets fødsel, har moderen dog forældremyndigheden alene,  

 medmindre samlivet mellem ægtefællerne genoptages.
Bestemmelsen er i forhold  

 til lovudkastet i betænkningen præciseret, således at det nu udtrykkeligt  

 fremgår, at der også er fælles forældremyndighed, hvis forældre, der var  

 separeret ved barnets fødsel, senere indgår aftale om fælles  

 forældremyndighed efter reglerne i § 6.
 Bestemmelsen i myndighedslovens § 8, stk. 2, om ugifte forældres  

 retsstilling er udskilt til en særlig bestemmelse i lovforslagets § 5.
 Retsstillingen ved forældrenes separation eller skilsmisse er reguleret i  

 § 7 og samlivsophævelse i § 8.
Til § 5 § 5 om ugifte forældres retsstilling svarer indholdsmæssigt til den  

 gældende regel i myndighedslovens § 8, stk. 2. Reglen indebærer, at moderen  

 efter loven har forældremyndigheden alene, hvis forældrene ikke er gift med  

 hinanden ved barnets fødsel eller senere indgår ægteskab.
Forældrene kan som  

 hidtil aftale, at de skal have fælles forældremyndighed.
For at fremhæve  

 denne mulighed henvises der i § 5 til bestemmelsen herom i § 6.
 Om overvejelserne om at udvide den legale forældremyndighedsordning til de  

 ugifte forældre henvises til de almindelige bemærkninger pkt. 2.1.
Til § 6 § 6 om forældres adgang til at aftale fælles forældremyndighed afløser den  

 gældende regel i myndighedslovens § 9.
 Som det fremgår af de almindelige bemærkninger pkt. 2.2., foreslås den  

 gældende ordning bevaret, hvorefter fælles forældremyndighed er et frivilligt  

 alternativ for forældre, der kan samarbejde om barnet.
Ifølge bestemmelsen kan forældrene aftale, at de skal have fælles  

 forældremyndighed.
Afgrænsningen af anvendelsesområdet i 1. pkt. er  

 den samme som i den gældende regel.
Den gælder således for separerede  

 forældre, jf. § 4, 2. pkt., og for ugifte forældre, jf. § 5. Derudover er der  

 efter 1. pkt. mulighed for, at forældre, hvoraf den ene som følge af aftale  

 eller dom i en periode har haft forældremyndigheden alene, på ny kan aftale  

 at få fælles forældremyndighed, hvad enten forældrene tidligere har været  

 gift eller ej.
Om aftale om fælles forældremyndighed ved separation eller  

 skilsmisse henvises til § 7, stk. 2.
Fremgangsmåden ved indgåelse af aftalen foreslås forenklet.
I dag skal  

 forældrenes aftaler om fælles forældremyndighed godkendes af statsamtet.  

 Ifølge bestemmelsen i 2. pkt. kan forældrene fremover nøjes med at  

 anmelde aftalen til statsamtet.
Anmeldelsen er efter bestemmelsen en  

 gyldighedsbetingelse for aftalen om fælles forældremyndighed.
Om baggrunden  

 for forslaget om indførelse af en anmeldelsesordning henvises til de  

 almindelige bemærkninger pkt. 3.3.
Der foreslås ikke indsat bestemmelser i loven om behandlingen af  

 anmeldelser.
Forskrifter herom vil blive fastsat i de administrative regler,  

 der bliver udstedt med hjemmel i bemyndigelsesbestemmelsen i § 31. Det er,  

 som nævnt i de almindelige bemærkninger pkt. 3.3., hensigten at forenkle  

 anmeldelsesordningen og tilrettelægge den ensartet for hele landet.
Endvidere  

 vil der blive fastsat regler, der gør det muligt at indgå en aftale om fælles  

 forældremyndighed inden barnets fødsel, ligesom der vil blive fastsat regler,  

 der giver mulighed for at anerkende faderskabet og anmelde en aftale om  

 fælles forældremyndigheden samtidig.
Der vil ligeledes kunne fastsættes  

 regler om, at aftaler skal være indgået kortere tid inden anmeldelsen.
Endvidere vil der i medfør af bestemmelsen i § 31 kunne fastsættes regler  

 om, hvorledes domstolene og statsamterne skal medvirke ved registrering af  

 aftaler om fælles forældremyndighed.
Der foretages i dag ikke nogen central  

 registrering af sådanne aftaler.
Oplysninger om, hvem der har  

 forældremyndigheden over et barn, indgår således ikke i det centrale  

 personregister.
Forældremyndighedsudvalget anfører, jf. betænkningen s. 84,  

 at myndigheder og institutioner som politi, hospitaler, skoler og  

 børneinstitutioner af den grund kan have vanskeligt ved at få oplyst, hvem  

 der har forældremyndigheden over et bestemt barn.
Endvidere har udvalget fra  

 Socialministeriet fået oplyst, at vanskelighederne ved at få oplyst, hvem der  

 har forældremyndigheden over et barn, kan føre til fejl i sagsbehandlingen.  

 De sociale myndigheder bliver således ofte ikke gjort bekendt med, at der er  

 fælles forældremyndighed, hvis forældrene ikke bor sammen, og det kan derfor  

 ske, at kun den ene af forældrene inddrages i sager om f.eks. iværksættelse  

 af foranstaltninger over for barnet.
 Det bemærkes i den forbindelse, at Indenrigsministeriet for tiden  

 overvejer, om der skal fastsættes regler om en central registrering af  

 oplysninger om forældremyndighed.
Ifølge bestemmelsen i 3. pkt. foreslås kompetencen til at modtage  

 en anmeldelse af en aftale om fælles forældremyndighed udvidet, således at  

 anmeldelse tillige vil kunne ske til retten, såfremt en forældremyndighedssag  

 behandles der.
I dag kan aftaler om fælles forældremyndighed uden for  

 separations- og skilsmissesituationer kun godkendes af statsamtet.
Dette har  

 i praksis under retssager været opfattet som en mangel.
Der findes ikke at  

 være nogen betænkeligheder ved at tillægge retten kompetence til at modtage  

 en anmeldelse under en verserende forældremyndighedssag.
Anmeldelse vil  

 således kunne ske til retten i tilfælde, hvor faderen efter § 12 har anlagt  

 sag om overførsel af forældremyndigheden til sig, eller i tilfælde, hvor en  

 af forældrene har anlagt sag om overførsel af forældremyndigheden i medfør af  

 § 13.
Selv om det særligt er fremhævet i forbindelse med statsamternes sager,  

 forudsættes anmeldelse også at være en gyldighedsbetingelse ved anmeldelse  

 til retten, således at gyldigheden er betinget af, at retten har modtaget  

 anmeldelsen.
Der vil i øvrigt med hjemmel i lovforslagets § 31 blive fastsat  

 regler om retternes behandling af sager om anmeldelse af fælles  

 forældremyndighed, herunder om, hvilke andre myndigheder retten skal give  

 meddelelse om aftalen.
Til § 7 § 7, stk. 1 , om pligtmæssig stillingtagen til  

 forældremyndighedsspørgsmålet ved separation eller skilsmisse svarer med en  

 sproglig forenkling til den gældende lovs § 11, stk. 1.
 Systematikken og opbygningen af reglerne om samlivsophævelse, separation  

 og skilsmisse, der i dag findes i myndighedslovens § 10 og § 11, er ændret.  

 Forældrenes aftale om fælles forældremyndighed ved separation eller  

 skilsmisse foreslås reguleret i § 7, stk. 2, mens kriterierne for og  

 fremgangsmåden ved ophør af fælles forældremyndighed i forbindelse med  

 samlivsophævelse eller separation eller skilsmisse, der i dag fremgår af  

 reglerne i § 10, stk. 2, og § 11, stk. 3, foreslås udskilt til en særskilt  

 bestemmelse i lovforslagets § 9.
Efter bestemmelsen i § 7, stk. 2, kan forældrene ved separation  

 eller skilsmisse ved anmeldelse til statsamtet aftale, at de fortsat skal  

 have fælles forældremyndighed.
Reglen er en specialregel i forhold til den  

 generelle bestemmelse i § 6. Anmeldelsen er en gyldighedsbetingelse.
Er  

 separations- eller skilsmissesagen indbragt for retten, kan anmeldelse ske  

 hertil.
Også i dette tilfælde forudsættes anmeldelse at være en  

 gyldighedsbetingelse.
Aftalen må i øvrigt fremgå af bevillingen eller dommen  

 til separation eller skilsmisse.
Bestemmelsen er ændret i forhold til lovudkastet i betænkningen, hvor det  

 foreslås, at statsamtet i disse tilfælde skal godkende aftalen om fælles  

 forældremyndighed.
Baggrunden for ændringen er, at det findes urimeligt at  

 stille krav om godkendelse i tilfælde, hvor forældrene har været gift, når  

 godkendelse ikke skal ske ved aftale mellem ugifte forældre, herunder i  

 tilfælde hvor forældrene aldrig har boet sammen.
Der henvises i øvrigt til de  

 almindelige bemærkninger pkt. 3.3.
 I § 7, stk. 3, er der af hensyn til overskueligheden indsat en  

 henvisning til § 9 om ophør af fælles forældremyndighed.
Til § 8 § 8, der omhandler ophør af fælles forældremyndighed ved samlivsophævelse,  

 svarer med sproglige forenklinger til den gældende regel i myndighedslovens §  

 10, stk. 1.
Efter § 8 kræves som hidtil, at der foreligger samlivsophævelse, eller at  

 der er truffet beslutning herom, før den fælles forældremyndighed kan ophøre.  

 Er denne betingelse opfyldt, kan hver af forældrene kræve, at den fælles  

 forældremyndighed skal ophøre.
Der er således ikke adgang til at påtvinge den  

 ene af forældrene fælles forældremyndighed mod dennes vilje, selv om det  

 måtte skønnes, at fælles forældremyndighed var det bedste for barnet.
Se  

 herom de almindelige bemærkninger pkt. 2.2.
Ophør af den fælles forældremyndighed kan gennemføres ved forældrenes  

 aftale eller i tilfælde af tvist ved dom.
Reglerne om ophøret, der findes i  

 myndighedslovens § 10, stk. 2-3, er nu udskilt til en særskilt bestemmelse i  

 § 9, der gælder for alle tilfælde af ophævelse af den fælles  

 forældremyndighed efter § 7 og § 8.
Det tilføjes, at fælles forældremyndighed ikke kan bringes til ophør, hvis  

 samlivet består, og der ikke er truffet beslutning om ophævelse.
Det gælder,  

 uanset om forældrene er gifte eller ugifte.
Til § 9 § 9 regulerer ophør af den fælles forældremyndighed.
Bestemmelsen svarer  

 til den gældende lovs § 10, stk. 2-3, og § 11, stk. 2-3, og knytter sig til §  

 7 om separation og skilsmisse samt til § 8 om samlivsophævelse.
 Ifølge § 9, stk. 1 , kan forældrene ved ophør af fælles  

 forældremyndighed aftale, hvem af dem der skal have forældremyndigheden  

 alene.
Der foreslås ingen ændringer i aftaleordningen.
Aftaler om ophør af fælles  

 forældremyndighed skal således fortsat godkendes af statsamtet.
En forenkling  

 i form af en anmeldelsesordning ligesom ved indgåelse af aftale om fælles  

 forældremyndighed findes ikke hensigtsmæssig i disse tilfælde.
Dette skyldes,  

 at der - når den ene af forældrene giver afkald på forældremyndigheden -  

 fortsat bør være kontrol med, at aftalen om, hvem der fremover skal være  

 indehaver af forældremyndigheden, er til barnets bedste, jf. de almindelige  

 bemærkninger pkt. 3.3. Kravet om godkendelse giver endvidere mulighed for at  

 vejlede forældrene om retsvirkningerne af aftalen og skaber sikkerhed for, at  

 der er reel enighed mellem forældrene om aftalen.
Nægtes godkendelse, må  

 parterne lade retten afgøre spørgsmålet, jf. stk. 2.
Rettens kompetence til at godkende en aftale om ophør af den fælles  

 forældremyndighed foreslås præciseret, således at det nu udtrykkeligt fremgår  

 af loven, at retten kan godkende disse aftaler.
Retten kan således godkende  

 aftalen om ophør af fælles forældremyndighed under en sag om  

 forældremyndighed efter lovforslagets § 12 eller § 13 eller under en  

 separations- eller skilsmissesag, hvor der ikke er tvist om  

 forældremyndigheden.
§ 9, stk. 2 , om afgørelse om forældremyndigheden i tilfælde af  

 tvist mellem forældrene er en videreførelse af de gældende regler i  

 myndighedslovens § 10, stk. 3, og § 11, stk. 3, hvorefter spørgsmålet om,  

 hvem af forældrene der skal have forældremyndigheden alene, afgøres af retten  

 under særligt hensyn til, hvad der er bedst for barnet.
Såfremt der under  

 sagen opnås enighed mellem forældrene om fordelingen af forældremyndigheden,  

 vil en aftale herom kunne godkendes af retten efter bestemmelsen i stk. 1.
Til § 10 Bestemmelsen svarer til myndighedslovens § 12. Bestemmelsen supplerer  

 ægteskabslovens § 30, hvorefter separationens virkninger bortfalder for  

 fremtiden, hvis ægtefællerne genoptager eller fortsætter samlivet.
Efter bestemmelsen genindtræder den fælles forældremyndighed, hvis gifte,  

 herunder separerede, forældre genoptager eller fortsætter samlivet.  

 Bestemmelsen gælder kun for gifte forældre.
Ugiftes genoptagelse af samlivet  

 får ikke tilsvarende retsvirkninger, ligesom fraskilte enten må gifte sig  

 igen eller indgå aftale om fælles forældremyndighed, hvis de i forbindelse  

 med genoptagelsen af samlivet på ny ønsker fælles forældremyndighed.
 Der henvises i bestemmelsen til § 9. Bestemmelsen i § 10 omfatter således  

 de tilfælde, hvor den fælles forældremyndighed for gifte forældre er ophørt  

 enten i forbindelse med en samlivsophævelse eller en separation.
Til § 11 § 11 vedrører overførsel af forældremyndigheden ved aftale.
Bestemmelsen  

 svarer med enkelte systematiske ændringer til den gældende lovs § 13. Dog er  

 det i 4. pkt. præciseret, at retten kan godkende en aftale om overførsel af  

 forældremyndigheden, såfremt der opnås enighed herom under en verserende  

 forældremyndighedssag efter § 12 eller § 13. Også på dette område bevares  

 godkendelsesordningen, jf. de almindelige bemærkninger pkt. 3.3.
Til § 12 § 12 vedrører overførsel af forældremyndigheden til en ugift fader ved  

 dom.
Bestemmelsen afløser myndighedslovens § 14.
Bestemmelsen forudsætter, at faderen ikke har del i forældremyndigheden,  

 det vil sige, at der ikke er indgået aftale efter § 6 om fælles  

 forældremyndighed.
Er der aftalt fælles forældremyndighed, gælder § 8, jf. §  

 9, hvis faderen ønsker at få forældremyndigheden alene.
Hvis forældrene er  

 enige om, at forældremyndigheden skal overføres til faderen, gælder § 11. §  

 12 forudsætter således, at der er en tvist mellem forældrene om  

 forældremyndigheden, og at der således skal træffes en afgørelse ved dom.
 § 12 er i modsætning til myndighedslovens § 14 opdelt i to stykker med  

 forskellige betingelser.
 I stk. 1 foreslås det, som det fremgår af de almindelige  

 bemærkninger pkt. 3.1., at styrke den ugifte faders retsstilling ved ophør af  

 et længerevarende samliv med moderen, således at kriterierne for fordeling af  

 forældremyndigheden i tilfælde, hvor faderen anlægger sag om overførsel af  

 forældremyndigheden umiddelbart efter ophør af samlivet, bliver de samme som  

 ved ophør af fælles forældremyndighed, jf. § 9, stk. 2.
Efter § 12, stk. 1, er det en betingelse, at forældrene har levet sammen i  

 længere tid.
Kerneområdet for bestemmelsen er forhold, hvor forældrene har  

 boet sammen siden barnets fødsel, og barnet ved samlivsophævelsen er over  

 spædbarnsalderen.
I disse tilfælde bør der ikke - set med barnets øjne - være  

 regler, der giver den ene af forældrene fortrin frem for den anden.
For denne  

 gruppe af forældre vil kravet om et længerevarende samliv typisk ikke give  

 anledning til problemer.
Ophæves et ellers stabilt samliv nogle måneder efter  

 barnets fødsel, vil betingelsen om et længerevarende samliv også kunne være  

 opfyldt, idet kravet må ses i relation til barnets levetid.
Flytter  

 forældrene først sammen nogen tid efter, at barnet er født, skal samme  

 afvejning foretages.
I disse tilfælde vil et samliv, som kun har varet i  

 nogle måneder, typisk ikke være tilstrækkeligt til at kunne begrunde, at  

 faderen og moderen ved en tvist om forældremyndigheden ligestilles.
Flytter  

 forældrene derimod sammen, når barnet er fem år, og ophæves samlivet igen  

 efter to år, når barnet er syv år, vil betingelsen om et længerevarende  

 samliv være opfyldt.
Ophæves samlivet mellem forældrene i dette tilfælde  

 efter seks måneder, vil betingelsen ikke være opfyldt.
Det er endvidere en betingelse efter stk. 1, at sagen anlægges i  

 tilknytning til samlivsophævelsen.
Retssagen må således anlægges inden for  

 nogle måneder efter samlivsophævelsen, medmindre udskydelsen skyldes særlige  

 forhold.
Den nærmere afgrænsning af bestemmelsens anvendelsesområde må i  

 øvrigt overlades til retspraksis.
 § 12, stk. 1, vil finde anvendelse, uanset om barnet er født før lovens  

 ikrafttræden, jf. herved § 33, stk. 1. Om reglens anvendelse i sager, der  

 verserer på dette tidspunkt, henvises til lovforslagets § 33, stk. 3.
Er betingelserne i stk. 1 ikke opfyldt, f.eks. fordi forældrene ikke har  

 boet sammen, eller fordi faderen venter med at anlægge sag til nogen tid  

 efter, at samlivet er ophørt, gælder reglen i stk. 2 , der svarer til  

 myndighedslovens § 14, 1. pkt.
Efter stk. 2 har faderen som efter gældende  

 ret bevisbyrden for, at en overførsel af forældremyndigheden til ham vil være  

 bedst for barnet.
Myndighedslovens § 14, 2. pkt., hvorefter der ved afgørelse af sagen skal  

 tages hensyn til faderens hidtidige forbindelse med barnet, er ikke gentaget  

 i § 12, stk. 2. Bestemmelsen synes ikke at have spillet nogen større rolle i  

 retspraksis.
Udeladelsen må også ses i lyset af forslaget i stk. 1, der  

 indebærer, at stk. 2 særligt skal dække tilfælde, hvor forældrene ikke har  

 boet fast sammen.
Faderens kontakt og relationer til barnet forud for sagen  

 vil også uden en udtrykkelig regel naturligt indgå som et blandt flere  

 momenter i rettens overvejelser og afvejning, når afgørelsen skal træffes.
Til § 13 § 13 om ændring af aftaler og afgørelser om forældremyndighed ved dom i  

 tilfælde af tvist svarer til den gældende lovs § 17, bortset fra, at  

 betingelsen for overførsel er blevet lempet.
Om baggrunden herfor henvises  

 til de almindelige bemærkninger pkt. 3.2.
Lempelsen er gennemført ved, at forældremyndigheden efter forslaget kan  

 overføres til den anden af forældrene, » når særlige grunde taler  

 derfor », hvis det er bedst for barnet, navnlig på grund af  

 væsentligt forandrede forhold.
Efter den gældende regel kan  

 forældremyndigheden overføres til den anden af forældrene, hvis det er »  

påkrævet », under hensyn til, hvad der er bedst for barnet,  

 navnlig på grund af væsentligt forandrede forhold.
Ændringen indebærer, at det grundlæggende princip - hvad der er bedst for  

 barnet - bliver fremhævet i bestemmelsen.
Spørgsmålet om, hvad der er bedst  

 for barnet, beror på en konkret vurdering af en lang række forhold.  

 Spørgsmålet om samværssabotage vil kunne indgå i denne vurdering.
Som nævnt i  

 de almindelige bemærkninger pkt. 3.2. er det Justitsministeriets opfattelse,  

 at muligheden for, at barnet kan have en stabil kontakt med den af  

 forældrene, der ikke har del i forældremyndigheden, må indgå med betydelig  

 vægt, når der skal træffes afgørelse i en sag om overførsel af  

 forældremyndigheden fra den ene af forældrene til den anden.
Der bør derfor  

 efter Justitsministeriets opfattelse i retsanvendelsen være øget opmærksomhed  

 om dette spørgsmål.
 Ifølge § 13, stk. 2, der svarer til myndighedslovens § 17, stk. 2,  

 gælder bestemmelsen også i tilfælde, hvor der anlægges ny sag, efter at  

 faderen ikke har fået medhold under en sag om overførsel af  

 forældremyndigheden efter § 12.
 Ifølge § 13, stk. 3, der svarer til myndighedslovens § 17, stk. 3,  

 kan en aftale efter lovforslagets § 11 eller afgørelse efter § 14 om  

 fordeling af forældremyndigheden i tilfælde af dødsfald kun ændres af retten  

 under samme betingelser som nævnt i § 13, stk. 1. Det vil sige, at  

 forældremyndigheden i disse tilfælde kan overføres, når særlige grunde taler  

 derfor, hvis det det er bedst for barnet, navnlig på grund af væsentligt  

 forandrede forhold.
 Om reglens anvendelse i sager, der verserer på tidspunktet for lovens  

 ikrafttræden, henvises til § 33, stk. 3.
Til § 14 § 14 om forældremyndigheden ved dødsfald svarer til myndighedslovens § 15.
Til § 15 § 15 om forældrenes mulighed for på forhånd at tilkendegive et ønske om,  

 hvem forældremyndigheden skal tilkomme ved dødsfald, svarer til  

 myndighedslovens § 16.
Til kapitel 2 Samvær m.v.
Det foreslås, at reglerne om samvær, der i myndighedsloven findes i samme  

 kapitel som reglerne om forældremyndighed, udskilles til et særligt kapitel  

 med titlen » Samvær m.v. ».
Udtrykket »  

samværsret » i den gældende lov foreslås erstattet med »  

samvær » for at nedtone rettigheder og pligter i forbindelse med  

 forældrekontakten og dermed fremhæve, at det centrale er, at bevare barnets  

 forbindelse med begge forældre.
Kapitel 2 indeholder desuden i § 18 og § 19  

 to nye bestemmelser, der vedrører anden kontakt med barnet end samvær og  

 adgangen til at få orientering om barnet fra skoler m.v.
 Myndighedslovens § 25 om midlertidigt samvær er flyttet til kapitel 4 om  

 midlertidige afgørelser, jf. lovforslagets § 26.
Til § 16 Reglen i § 16 om adgangen til samvær erstatter myndighedslovens § 23. Om  

 bistand fra myndighederne, hvis forældrene ikke kan blive enige om samværet,  

 henvises til § 17.
Den personkreds, der er omfattet af reglen om samvær, er udvidet i forhold  

 til den gældende lovs § 23. I dag omfatter bestemmelsen kun forældre, der  

 ikke har del i forældremyndigheden, og derfor ikke tilfælde, hvor der er  

 fælles forældremyndighed.
Efter bestemmelsen i lovforslagets § 16 er reglerne  

 om samvær løsrevet fra forældremyndigheden, således at den af forældrene, der  

 ikke har barnet boende, har ret til samvær, uanset om der er fælles  

 forældremyndighed eller ej.
Om baggrunden for denne udvidelse henvises til de  

 almindelige bemærkninger pkt. 2.2.
Den foreslåede udvidelse medfører, at der tillige vil blive mulighed for  

 at få behandlet tvister om samvær forud for og uafhængigt af en afgørelse om  

 fordeling af forældremyndigheden.
En anmodning om en samværsresolution vil  

 således kunne indgives til statsamtet, så snart det efter en samlivsophævelse  

 ligger fast, hos hvem barnet skal bo i en kortere eller længere tid, uden at  

 afvente separationen eller skilsmissen.
Spørgsmålet om barnets bopæl kan bero  

 på en aftale eller de faktiske forhold.
Skal der føres retssag om  

 forældremyndigheden, kan samværssagen behandles uafhængigt heraf i  

 statsamtet.
Bliver resultatet af retssagen, at barnet skal flytte bopæl, må  

 statsamtets resolution om samværet tages op på ny.
Der henvises i øvrigt til  

 lovforslagets § 26, hvorefter der er adgang til, at statsamtet kan træffe en  

 midlertidig afgørelse om samvær.
 Der henvises endvidere til de almindelige bemærkninger pkt. 2.2. og 4.1.
Til § 17 § 17 om statsamtets afgørelser om samvær afløser myndighedslovens § 24.  

 Det hidtidige stk. 2 om ændring og ophævelse af tidligere resolutioner samt  

 om afslag er i lovforslaget delt i to nye stykker, § 17, stk. 2 og 3.
Stk. 1 om fastsættelse af samvær og dermed om udfærdigelse af  

 samværsresolutioner svarer til den gældende lovs § 24, stk. 1. Statsamtet må  

 ved afgørelsen om samvær tage hensyn til barnets interesse i at have kontakt  

 til begge forældre.
Bestemmelsen i myndighedslovens § 24, stk. 2, 2. pkt., er  

 ikke gentaget i § 17. Dette indebærer, at der i tilfælde, hvor forældrene  

 aldrig har boet sammen eller kun har levet sammen i kort tid, i videre omfang  

 end hidtil må lægges vægt på, at der i takt med, at barnets alder og  

 udvikling taler for det, etableres en kontakt til den af forældrene, der ikke  

 har del i forældremyndigheden.
Der henvises i øvrigt til de almindelige  

 bemærkninger pkt. 4.1.
Stk. 2 fastlægger kriterierne for ændring af en aftale eller  

 afgørelse om samvær.
Som noget nyt kræves det, at ændringen er bedst for  

 barnet, navnlig på grund af forandrede forhold.
Dette indebærer, at den af  

 forældrene, der anmoder om ændring af samværet, normalt vil skulle påvise, at  

 der foreligger nye forhold, før der kan blive tale om en ændring af den  

 tidligere afgørelse.
Der henvises i øvrigt til de almindelige bemærkninger  

 pkt. 4.2.
Stk. 3 vedrører afslag på og ophævelse af en aftale eller  

 afgørelse om samvær.
Efter bestemmelsen kræves det, at afslaget eller  

 ophævelsen er påkrævet af hensyn til barnet.
Dette indebærer i forhold til  

 gældende ret en lempelse i adgangen til at træffe afgørelse om ophævelse af  

 samværet.
Om baggrunden for ændringen henvises til de almindelige  

 bemærkninger pkt. 4.2.
Det må bero på en konkret vurdering af samtlige momenter i sagen, om  

 afslag på fastsættelse af samvær i det enkelte tilfælde er påkrævet af hensyn  

 til barnet.
Det kan f.eks. være tilfældet, hvis samværet på grund af  

 forældrenes indbyrdes forhold vil blive meget konfliktfyldt.
Det må også  

 tillægges vægt, om den af forældrene, der ønsker samvær, hidtil har været  

 passiv i forhold til barnet og f.eks. gennem en årrække ikke har haft kontakt  

 til barnet.
Bestemmelsen i stk. 4 , som er ny i forhold til lovudkastet i  

 betænkningen, giver justitsministeren hjemmel til at fastsætte regler om  

 overvåget samvær.
Efter bestemmelsen i stk. 1 kan statsamtet ved en afgørelse  

 om samvær træffe de nødvendige bestemmelser i forbindelse hermed.
Der er  

 således adgang til i særlige tilfælde at fastsætte vilkår om, at samværet  

 skal udøves under overværelse af andre, eventuelt på et bestemt sted.
Efter  

 den foreslåede bestemmelse i stk. 4 er det hensigten at fastsætte nærmere  

 regler om etablering af overvåget samvær som et offentligt tilbud overalt i  

 landet.
Justitsministeriet vil senere efter drøftelser med de myndigheder,  

 der vil kunne berøres af reglerne om etablering af et overvåget samvær,  

 vurdere, om opgaven med at etablere tilbuddet bør tilkomme statsamterne,  

 kommunerne, private eller om der eventuelt bør være tale om en kombination af  

 disse muligheder.
Der henvises i øvrigt til de almindelige bemærkninger pkt.  

 4.4.
Til § 18 § 18, der er ny, vedrører anden kontakt end samvær i form af  

 telefonsamtaler, brevveksling og lignende.
Efter bestemmelsen kan statsamtet træffe afgørelse om anden kontakt end  

 samvær.
Bestemmelsen kan anvendes, også selv om der er fælles  

 forældremyndighed.
De former for kontakt, der er omfattet af bestemmelsen, er  

 begrænset til telefonsamtaler, brevveksling og lignende, herunder f.eks.  

 udveksling af indspillede bånd og videoer, telefaxer, elektronisk post samt  

 anden form for skriftlig meddelelse.
Behovet for statsamtets bistand til sådan anden kontakt end samvær kan  

 navnlig foreligge, hvis den af forældrene, der har barnet boende, griber ind  

 i barnets kontakt med den anden af forældrene uden rimelig grund.  

 Bestemmelsen kan alene anvendes i særlige tilfælde.
Herved er det  

 tilkendegivet, at der skal foreligge en speciel situation, før statsamtet kan  

 træffe beslutning om denne form for kontakt mod den ene af forældrenes ønske.  

 Det er således ikke hensigten, at det skal blive almindeligt, at der  

 fastsættes bestemmelse om anden kontakt med barnet i forbindelse med  

 statsamternes afgørelser om samvær.
Bestemmelsen vil kunne anvendes som et supplement til et samvær, som på  

 grund af afstanden mellem forældrenes bopæle er meget eller noget mere  

 begrænset end samvær i sædvanligt omfang.
Bor den samværsberettigede i en  

 anden verdensdel, og således at denne kun kan se barnet i ferier, f.eks. 2-3  

 uger samlet en gang om året, kan telefonsamtaler eller skriftlig kontakt være  

 et godt middel til at bevare forbindelsen og dermed en kontinuitet i  

 relationerne.
Det samme kan være tilfældet for børn af sømænd og  

 langturschauffører med længerevarende ophold uden for hjemmet.
Kontakten vil  

 måske undertiden kunne erstatte et fysisk samvær, hvor dette af praktiske  

 grunde ikke kan gennemføres.
Hvis det findes forsvarligt, vil det ikke være  

 udelukket at anvende § 18 i tilfælde, hvor samværet er nægtet eller ophævet  

 efter § 17, stk. 3, fordi fysisk, personlig kontakt vil være til skade for  

 barnet, eller fordi der er konkret fare for bortførelse af barnet.
 Bestemmelsen vil også kunne anvendes til at afstikke grænserne for  

 kontakten, f.eks. til at fastlægge de dage og tidspunkter, hvor opringninger  

 kan finde sted, hvis hyppige opringninger i tide og utide er forstyrrende for  

 familielivet.
 Afgrænsningen af bestemmelsens anvendelsesområde må i øvrigt fastlægges  

 gennem praksis.
Statsamtets afgørelser efter § 18 er skønsmæssige, og der er ikke i  

 bestemmelsen fastsat regler om ændring eller ophævelse af statsamtets  

 afgørelser.
De grundsætninger, der er opstillet i § 17, stk. 2 og 3, om  

 samvær, vil imidlertid kunne finde anvendelse ved statsamtets afgørelse om  

 ændring eller ophævelse af den fastsatte kontakt.
Statsamtets afgørelse efter  

 § 18 vil ikke kunne gennemtvinges eller sanktioneres, f.eks. gennem  

 fogedbistand eller tvangsbøder.
 Der henvises i øvrigt til de almindelige bemærkninger pkt. 5.1.
Til § 19 § 19, der er ny, vedrører adgangen for den af forældrene, der ikke har  

 forældremyndigheden, til at få en orientering om barnet.
Bestemmelsen regulerer skolers, børneinstitutioners og social- og  

 sundhedsvæsenets ret og pligt til at videregive oplysninger også til forældre  

 uden forældremyndighed uden at komme i strid med bestemmelser om  

 tavshedspligt og uden at kunne mødes med indsigelser fra  

 forældremyndighedsindehaveren.
Reglen omhandler ikke aktindsigt og giver  

 således ikke ret til at få udleveret kopier af sagsakter vedrørende barnet.  

 Bestemmelsen pålægger en pligt til at give en orientering, typisk i form af  

 mundtlige oplysninger.
Bestemmelsen er i forhold til lovudkastet i betænkningen præciseret,  

 således at udtrykket » orientering » nu fremgår direkte af  

 lovteksten.
Herved understreges det, at der alene er tale om en ret til en  

 orientering, der ikke giver adgang til aktindsigt i videre omfang end de  

 almindelige regler i offentlighedsloven.
Der er i øvrigt ikke tilsigtet nogen  

 ændring i adgangen til at få oplysninger i forhold til den beskrivelse, der  

 er givet heraf i betænkningen s. 120-124.
Der er efter § 19 kun tale om en ret til orientering.
Bestemmelsen giver  

 ikke beføjelser for den, der ikke har del i forældremyndigheden, til en aktiv  

 kontakt med myndigheden, f.eks. i form af deltagelse i forældremøder eller  

 forældrekonsultationer, heller ikke selv om den pågældende blot ønsker at  

 være til stede.
Orienteringen kan ikke danne grundlag for anmodninger eller  

 krav til myndighederne.
Der bliver således ikke tale om partsstatus for den  

 af forældrene, der har krav på orientering.
Reglen medfører heller ikke  

 adgang til at repræsentere barnet og f.eks. at være medlem af  

 skolebestyrelser eller forældrebestyrelser i daginstitutioner.
Ifølge stk. 1, 1. pkt. , tilkommer adgangen til at få en  

 orientering den af forældrene, der ikke har forældremyndigheden.
Reglen er  

 ikke begrænset til forældre, der har en samværsresolution fra statsamtet.  

 Baggrunden herfor er, at et sådant krav ville skabe  

 dokumentationsvanskeligheder for den pågældende af forældrene, idet samvær i  

 de fleste tilfælde aftales uden statsamtets bistand.
Der vil i disse tilfælde  

 ikke være en samværsresolution at forevise.
De myndigheder og institutioner, der er omfattet af bestemmelsen, er  

 skoler, børneinstitutioner og social- og sundhedsvæsenet.
Der kan således  

 både være tale om institutioner, der er en del af den offentlige forvaltning  

 og dermed omfattet af reglerne i forvaltningsloven og offentlighedsloven,  

 samt om private institutioner, for hvilke reglerne i forvaltningsloven og  

 offentlighedsloven ikke gælder.
De oplysninger, der er omfattet af  

 bestemmelsen, er sådanne oplysninger, som forældremyndighedens indehaver  

 ville kunne få fra de pågældende institutioner.
Disse oplysninger kan således  

 også gives til den af forældrene, der ikke har forældremyndigheden.
Skoler er alle institutioner, der giver undervisning.
Bestemmelsen  

 omfatter således både folkeskolerne og private skoler, der giver undervisning  

 på folkeskoleniveau.
Endvidere vil f.eks. gymnasier, handelsskoler og andre  

 ungdomsuddannelser være omfattet af reglen.
De nævnte skoler vil f.eks. kunne  

 orientere om barnets standpunkt og udvikling, dets faglige svagheder og  

 stærke sider samt om eventuelle problemer med barnet.
Ved børneinstitutioner tænkes på f.eks. vuggestuer, børnehaver og  

 fritidshjem, uanset om disse er private eller må anses for at være en del af  

 den offentlige forvaltning.
Der kan også være tale om en kommunal dagpleje.  

 Disse institutioner kan give oplysninger om barnets trivsel, udvikling eller  

 lignende.
De sociale myndigheder vil kunne informere om sociale  

 hjælpeforanstaltninger iværksat i forhold til barnet.
Hospitaler vil kunne  

 besvare forespørgsler om barnets helbredstilstand og f.eks. informere om,  

 hvad der måtte være årsagen til en indlæggelse, herunder hvad der er hændt  

 ved en ulykke, hvis dette er baggrunden for indlæggelsen.
Ifølge stk. 1, 1. pkt., skal der foreligge en anmodning til  

 institutionen om at få en orientering.
Hermed tilkendegives, at der skal være  

 tale om en individuel og konkret henvendelse om oplysninger.
En generel eller  

 stående opfordring om at blive holdt orienteret er således ikke tilstrækkelig  

 og skal ikke imødekommes.
Ifølge stk. 1, 2. pkt. , kan myndigheden eller institutionen nægte  

 at give oplysninger, hvis det er til skade for barnet.
En afgørelse herom vil  

 kunne påklages efter de regler om klageadgang, der gælder for vedkommende  

 institution, hvis der er tale om en offentlig myndighed, eller hvis der i  

 øvrigt er fastsat regler om klage vedrørende den pågældende institution.
Ifølge stk. 1, 3. pkt. , må der ikke gives fortrolige oplysninger  

 om forældremyndighedsindehaverens forhold, selv om dette kunne forekomme  

 naturligt i forbindelse med orienteringen om og beskrivelsen af barnets  

 situation.
Det gælder f.eks. oplysninger om forældremyndighedsindehaverens  

 fysiske eller psykiske helbredstilstand.
Såfremt forældremyndighedens indehaver som følge af de almindelige regler  

 om tavshedspligt efter en konkret vurdering er afskåret fra at få  

 oplysninger, f.eks. om en ungs private forhold, vil den anden af forældrene  

 heller ikke kunne få sådanne oplysninger.
Afgrænsningen af adgangen til  

 oplysninger bliver således den samme for begge forældre og omfatter kun  

 oplysninger om barnet.
 Efter bestemmelsen i § 19, stk. 2 , kan statsamtet i særlige  

 tilfælde fratage den af forældrene, der ikke har forældremyndigheden,  

 adgangen til at få en orientering efter stk. 1.
 Bestemmelsen er ændret i forhold til lovudkastet i betænkningen, således  

 at en anmodning om fratagelse af adgangen til at få en orientering kan  

 fremsættes både af forældremyndighedsindehaveren og af en af de i stk. 1  

 nævnte institutioner.
Baggrunden for forslaget om tillige at give institutionerne adgang til at  

 fremsætte anmodning efter stk. 2 er, at der vil kunne være sjældne tilfælde,  

 hvor den af forældrene, der ikke har del i forældremyndigheden, bruger  

 adgangen til at få orientering i et sådant omfang, at det bliver en urimelig  

 belastning for institutionen.
Det kan f.eks. være tilfældet, hvis den  

 pågældende gentagne gange - måske næsten dagligt - retter henvendelse til  

 institutionen om mindre vigtige spørgsmål vedrørende barnet.
Hvis indehaveren  

 af forældremyndigheden i sådanne tilfælde ikke fremsætter anmodning om  

 fratagelse af adgangen til at få en orientering, vil institutionen ikke have  

 mulighed for at nægte at give de pågældende oplysninger, hvilket kan være  

 uhensigtsmæssigt.
Der kan herved bl.a. tages hensyn til, om der er tale om en  

 lille skole eller børneinstitution med begrænsede ressourcer til at  

 imødekomme gentagne anmodninger om orientering om barnet.
 Fremsættes anmodningen om fratagelse af adgangen til oplysninger af  

 forældremyndighedens indehaver, kan de grunde, der kan føre til et afslag på  

 samvær eller en ophævelse heraf, også tale for at ophæve retten til at få  

 oplysninger.
Imødekommer statsamtet en anmodning fra forældremyndighedsindehaveren om  

 at fratage den anden af forældrene adgangen til at få en orientering, er det  

 op til ansøgeren selv at orientere de respektive myndigheder.
Det er på den  

 baggrund fundet hensigtsmæssigt i lovteksten at præcisere, at afgørelsen om  

 fratagelse af adgangen til at få en orientering har virkning fra det  

 tidspunkt, hvor institutionen modtager meddelelse om afgørelsen om  

 fratagelse.
 Der henvises i øvrigt til de almindelige bemærkninger pkt. 5.2.
Til kapitel 3 Arbejdsaftaler Til §§ 20 og 21 Bestemmelserne i § 20 og § 21 svarer til myndighedslovens § 35 - § 36 om  

 mindreåriges arbejdsaftaler.
Bestemmelserne er medtaget i lovforslaget, idet  

 reglerne om mindreåriges arbejdsaftaler, herunder  

 forældremyndighedsindehaverens beføjelser i forbindelse hermed, naturligt  

 hører hjemme sammen med reglerne om forældremyndighed i øvrigt.
Bestemmelserne er med nogle få sproglige ændringer uændret i forhold til  

 myndighedsloven bortset fra, at myndighedslovens § 35, stk. 1, ikke er  

 medtaget.
Ifølge myndighedslovens § 35, stk. 1, træffer en mindreårig, der  

 har indgået ægteskab, selv bestemmelse om indgåelse og ophævelse af aftale om  

 tjeneste eller andet personligt arbejde.
Da denne bestemmelse således kun  

 omfatter personer, der ikke er under forældremyndighed, jf. lovforslagets §  

 1, og derfor må anses for overflødig, foreslås det, at bestemmelsen ophæves,  

 jf. herved lovforslagets § 33, stk. 2.
Bestemmelserne i § 20 og § 21 omfatter således kun børn og unge, der er  

 under forældremyndighed.
Efter den almindelige bestemmelse i lovforslagets §  

 2 om forældremyndighedens indhold kan børn og unge kun indgå arbejdsaftaler  

 med tilladelse af forældremyndighedens indehaver.
Ifølge § 20 kan et barn  

 eller en ung, der med tilladelse af forældremyndighedsindehaveren på egen  

 hånd har påtaget sig et arbejde, hvorved denne er blevet i stand til selv at  

 sørge for sit underhold, hvis den pågældende er fyldt 15 år, selv ophæve  

 aftalen og påtage sig andet arbejde af lignende art, medmindre andet  

 bestemmes af forældremyndighedens indehaver.
Ifølge § 21 kan  

 forældremyndighedens indehaver ophæve en aftale om personligt arbejde, som et  

 barn eller en ung på egen har påtaget sig, hvis hensynet til barnet eller den  

 unges opdragelse eller velfærd kræver det.
Til kapitel 4 Midlertidige afgørelser De gældende regler i myndighedslovens § 18 - § 22 om midlertidige  

 afgørelser om forældremyndighed er tillige med den hidtil gældende  

 bestemmelse i myndighedslovens § 25 om midlertidig samværsret samlet i et  

 særligt kapitel om midlertidige afgørelser.
Til § 22 § 22 svarer til myndighedslovens § 18 om midlertidige afgørelser om  

 forældremyndighed.
Til § 23 Bestemmelsen om midlertidige afgørelser i tilfælde, hvor der er fælles  

 forældremyndighed, og der er risiko for at den ene af forældrene vil bringe  

 barnet ud af landet og derved foregribe en afgørelse om forældremyndighed,  

 svarer til myndighedslovens § 19.
Til § 24 § 24 om midlertidige afgørelser ved dødsfald svarer til myndighedslovens §  

 20.
Til § 25 § 25 afløser myndighedslovens § 21. Det fremgår nu udtrykkeligt af  

 bestemmelsen, at den også omfatter tilfælde, hvor den ene af to indehavere af  

 forældremyndigheden er forhindret i at træffe bestemmelse om barnets  

 personlige forhold.
Bestemmelsen forudsættes i øvrigt i praksis anvendt i  

 overensstemmelse med den gældende regel i myndighedslovens § 21.
Til § 26 § 26 om midlertidigt samvær afløser myndighedslovens § 25.
Med afgrænsningen af bestemmelsen i lovforslagets § 16 om samvær for den  

 af forældrene, der ikke har barnet boende, er behovet for midlertidige  

 samværsafgørelser blevet mindre.
Når barnet har fået bopæl hos den ene af  

 forældrene, kan den anden af forældrene rette henvendelse til statsamtet med  

 anmodning om at få fastsat samvær efter § 17. Dette gælder, selv om der er  

 fælles forældremyndighed, og også i de tilfælde, hvor der verserer en  

 forældremyndighedssag, jf. herved bemærkningerne til § 16.
Bestemmelsen om fastsættelse af midlertidigt samvær foreslås dog bevaret,  

 idet det ikke kan udelukkes, at en ansøgning efter § 17, stk. 1, af ansøgeren  

 kan opfattes som indeholdende en godkendelse af barnets faktiske  

 bopælsforhold eller af den anden af forældrene blive fortolket som et  

 svaghedstegn under en verserende tvist.
Den, der fremsætter anmodningen om  

 samvær, kan derfor have interesse i at anvende bestemmelsen i lovforslagets §  

 26 fremfor reglen i lovforslagets § 16 for at tilkendegive, at der ikke  

 (endnu) er enighed om, hvor barnet skal bo, eller hvem forældremyndigheden  

 skal tilkomme.
Det afgørende for anvendelsen af § 26 er, at der verserer en sag om  

 forældremyndighed eller samvær.
Det er ikke nødvendigt, at der er anlagt en  

 retssag om forældremyndighed.
Forberedende skridt, f.eks. i form af en  

 ansøgning om fri proces til statsamtet, er nok.
I myndighedsloven er der ikke regler om midlertidigt samvær under en  

 verserende samværssag, men kun om midlertidigt samvær, hvis der verserer en  

 sag om forældremyndighed.
Statsamtet kan være nødt til at udsætte  

 samværssagen på grund af forvaltningslovens regler om partshøring eller med  

 henblik på gennemførelsen af en børnesagkyndig undersøgelse.
Behandlingen af  

 en klage over statsamtets afgørelse vil også kunne bevirke en forsinkelse af  

 sagen.
Hvis der er tale om udfærdigelse af en samværsresolution for første  

 gang, har ansøgeren under sagens behandling ikke mulighed for at få  

 gennemtvunget et samvær.
Det foreslås derfor som noget nyt, at statsamtet  

 under en verserende samværssag skal kunne træffe afgørelse om midlertidigt  

 samvær.
Herved sker der en væsentlig udvidelse af området for midlertidige  

 samværsafgørelser.
Reglen om en midlertidig samværsafgørelse vil også kunne anvendes til at  

 begrænse, ændre eller suspendere et eksisterende samvær i tilfælde, hvor der  

 er indgivet anmodning til statsamtet om ophævelse af samværet.
I praksis  

 træffer statsamterne allerede i dag tidsbegrænsede afgørelser om samvær i  

 tilfælde, hvor der er indgivet ansøgning om ophævelse af samværet.
 Kriteriet for afgørelsen efter § 26 vil i alle tilfælde være, hvad der er  

 bedst for barnet under sagen.
Omfanget af et midlertidigt samvær under en verserende  

 forældremyndighedssag må fastlægges i lyset af, at det netop er meningen, at  

 barnet skal bevare kontakten med begge forældre, indtil  

 forældremyndighedstvisten er afklaret.
Det afgørende er som anført, hvad der  

 er bedst for barnet under sagen.
En manglende eller begrænset kontakt med  

 barnet i denne periode bør ikke kunne komme til at indgå som et argument, når  

 den endelige afgørelse om forældremyndighed skal træffes.
Der vil således  

 kunne fastsættes samvær ud over det, der i øvrigt ville være muligt inden for  

 rammerne af sædvanlig praksis for fastsættelse af samvær.
Den midlertidige afgørelse om samvær under en forældremyndighedssag vil  

 bortfalde, når der er truffet en aftale eller afgørelse om  

 forældremyndigheden, der kan fuldbyrdes.
I andre tilfælde vil en midlertidig  

 afgørelse om samvær blive afløst af en endelig afgørelse herom.
Falder  

 forældremyndigheds- eller samværssagen væk, vil det midlertidige samvær  

 ligeledes bortfalde.
Det er i modsætning til ved afgørelser om midlertidig  

 forældremyndighed, jf. § 22, 3. pkt., og § 24, 2. pkt., ikke fundet  

 nødvendigt at anføre i lovteksten, hvornår det midlertidige samvær ophører.
Til § 27 § 27 om ændring af midlertidige afgørelser svarer til myndighedslovens §  

 22, idet den dog også omfatter de midlertidige samværsafgørelser.
Det har  

 derfor været nødvendigt i 2. pkt. at begrænse rettens saglige kompetence til  

 alene at omfatte ændring af forældremyndighedsafgørelser.
Til kapitel 5 Børnesagkyndig rådgivning Til § 28 Kapitel 5 med overskriften »Børnesagkyndig rådgivning »  

 indeholder en enkelt bestemmelse, § 28, der afløser myndighedslovens § 27 a.
 Om børnesagkyndig rådgivning henvises til de almindelige bemærkninger pkt.  

 6, hvor der redegøres for de ændringer af ordningen, som vil blive gennemført  

 ved administrative forskrifter.
§ 28, stk. 1 , svarer til den gældende bestemmelse i § 27 a.
Dog er  

 der som 2. pkt. indsat en bestemmelse om, at formålet med rådgivningen er at  

 hjælpe parterne til at løse konflikten under hensyn til, hvad der er bedst  

 for barnet.
Herved tilkendegives det, at overvejelser om, hvad hensynet til  

 barnet tilsiger, bør indgå i rådgivningen.
En rådgivning, hvor det at opnå  

 enighed mellem forældrene er helt dominerende, vil måske kunne føre til  

 uheldige resultater.
Der bør ikke fokuseres så meget på en løsning af  

 konflikten, at et forlig eller et kompromis bliver et altoverskyggende mål.  

 Således kan en ordning med fælles forældremyndighed, hvis der er  

 konfliktfyldte relationer, i det konkrete tilfælde være til mere skade end  

 gavn for barnet.
En deleordning, som forældrene som et kompromis kan enes om,  

 vil måske heller ikke være den bedste løsning for barnet.
 Rådgivningstilbuddet efter stk. 1 omfatter fortsat både forældre og børn  

 og fortsat uden at angive nogen aldersgrænse for barnets deltagelse.
Som nævnt i de almindelige bemærkninger er udgangspunktet for rådgivningen  

 fortsat, at der skal være uenighed mellem parterne.
Dog er der efter § 28,  

stk. 2, som noget nyt mulighed for, at statsamtet kan tilbyde  

 rådgivning om forældremyndighed eller samvær, selv om der ikke er uenighed  

 herom, hvis statsamtet skønner, at der er et særligt behov herfor.
Ud over adgangen efter § 28, stk. 2, for statsamtet til at tilbyde  

 rådgivning om forældremyndighed og samvær, selv om der ikke er uenighed  

 herom, er det hensigten ved udarbejdelsen af de administrative regler efter §  

 31 at bevare adgangen til åben rådgivning.
Som nævnt i de almindelige  

 bemærkninger forudsætter åben rådgivning, at der er uenighed mellem  

 forældrene om forældremyndighed eller samvær.
Derimod kræves det ikke, at der  

 i forvejen verserer en sag herom ved statsamtet.
Initiativet til rådgivningen  

 kommer således i disse tilfælde fra forældrene.
Efter stk. 3 kan statsamtet undlade at tilbyde rådgivning efter  

 stk. 1, hvis det i det enkelte tilfælde findes unødvendigt eller  

 uhensigtsmæssigt.
Det kan f.eks. være tilfældet, hvis der for nylig - inden  

 for de sidste måneder - forgæves er gennemført en rådgivning, eller hvis  

 henvendelsen drejer sig om rene detailspørgsmål vedrørende udøvelsen af  

 samværsretten.
Nogle forældremyndighedssager kan også være uegnede til  

 rådgivning, bl.a. hvis det er oplagt, at sagen ender med en retssag.
Som  

 yderligere eksempler på situationer, hvor rådgivningen er overflødig eller  

 måske skadelig, kan nævnes, at forældrene kan være meget umodne og som følge  

 heraf ikke modtagelige for rådgivning, at den ene eller begge er helt uden  

 ressourcer, f.eks. p.g.a. alkohol- eller narkotikamisbrug, eller at der har  

 været vold i familien.
Der kan også være tilfælde, hvor den ene af forældrene  

 klart nægter at medvirke til en løsning, der går vedkommende imod, og hvor  

 rådgivning derfor vil være forgæves.
Endelig kan der være sager, der på  

 forhånd må anses for særligt vanskelige, og hvor rådgivningen ikke skønnes at  

 være noget middel til løsning af forældrenes konflikt.
Til kapitel 6 Sagsbehandling I kapitel 6 samles reglerne om behandling af sager om forældremyndighed og  

 samvær.
Mere udførlige regler om den administrative sagsbehandling findes i  

 dag i forældremyndighedsbekendtgørelsen, der er udfærdiget med hjemmel i  

 myndighedslovens § 28. Hjemlen til at udfærdige administrative regler fremgår  

 af lovforslagets § 31. Regler om domstolenes behandling af  

 forældremyndighedstvister findes i retsplejelovens kapitel 42. Disse regler  

 foreslås bortset fra en enkelt redaktionel ændring ikke ændret.
Til § 29 § 29 om samtaler med større børn, før der træffes afgørelse i sager om  

 forældremyndighed eller samvær, svarer til myndighedslovens § 26.
Denne bestemmelse gælder også ved domstolenes behandling af sager om  

 forældremyndighed.
Reglen suppleres i retssager af reglen i retsplejelovens §  

 450 a, hvorefter retten kan bestemme, at en eller begge parter ikke må  

 overvære den samtale, der skal finde sted efter myndighedslovens § 26. Inden  

 sagen afgøres, skal parterne dog ifølge bestemmelsen gøres bekendt med  

 indholdet af samtalen, medmindre dette vil stride mod de hensyn, der har ført  

 til udelukkelsen.
Som følge af, at myndighedslovens § 26 nu erstattes af § 29  

 i lovforslaget, foreslås det i § 34, at retsplejelovens § 450 a ændres i  

 overensstemmelse hermed.
Til § 30 § 30 om erklæring fra den af forældrene, der ikke har del i  

 forældremyndigheden, inden der træffes afgørelse om  

 forældremyndighedsspørgsmålet, svarer til myndighedslovens § 27.
Til § 31 Bestemmelsen i § 31 indeholder bemyndigelse for justitsministeren til at  

 udfærdige administrative regler og afløser bestemmelsen i myndighedslovens §  

 28.
 Den nugældende regel er benyttet til udstedelse af  

 forældremyndighedsbekendtgørelsen, bekendtgørelse nr. 649 af 18. september  

 1990 om forældremyndighed og samværsret.
Ifølge bestemmelsen kan justitsministeren fastsætte regler om  

 statsamternes og domstolenes behandling af sager efter loven, herunder  

 nærmere regler om betingelserne for anmeldelse af aftaler om fælles  

 forældremyndighed.
Bestemmelsen er således udbygget i forhold til lovudkastet  

 i betænkningen for at skabe sikker hjemmel for fastsættelse af regler for  

 domstolene og for regler om betingelserne for anmeldelse af aftaler om fælles  

 forældremyndighed.
 Det er for statsamternes vedkommende hensigten at fastsætte regler om  

 anmeldelse og godkendelse af forældremyndighedsaftaler, jf. herom  

 bemærkningerne til § 6 og de almindelige bemærkninger pkt. 3.3. § 31 skal  

 også anvendes til at fastsætte regler om den familie- og børnesagkyndige  

 rådgivning efter § 28. Der henvises herom til de almindelige bemærkninger  

 pkt. 6 samt bemærkningerne til § 28.
For så vidt angår domstolene vil det være muligt at fastsætte regler om,  

 at domstolene skal give andre myndigheder oplysninger om de anmeldelser af  

 aftaler om fælles forældremyndighed, der indgives til domstolene.
Der vil  

 endvidere kunne fastsættes regler om, at domstolene skal give oplysninger om  

 aftaler og afgørelser om forældremyndighed til brug for en central  

 registrering heraf.
Det er ikke hensigten i øvrigt at fastsætte regler om  

 domstolenes behandling af forældremyndighedssager, idet domstolsbehandlingen  

 er reguleret af bestemmelserne i retsplejeloven.
Til kapitel 7 Internationale aftaler Til § 32 § 32 om overenskomster med andre stater for så vidt angår  

 forældremyndighed og samvær svarer til den gældende myndighedslovs § 72.
Til kapitel 8 Ikrafttræden m.v.
 Kapitel 8 indeholder ikrafttrædelses- og overgangsregler m.v.
Til § 33 Der skal efter lovens vedtagelse udarbejdes en ny  

 forældremyndighedsbekendtgørelse.
For at give den fornødne tid hertil  

 foreslås det, at lovens ikrafttræden fastsættes til den 1. januar 1996, jf.  

stk. 1 . Dog foreslås det, at ændringen af reglerne i ægteskabsloven  

 om tolkebistand i forbindelse med vielse træder i kraft dagen efter  

 bekendtgørelse i Lovtidende.
Ifølge § 33, stk. 2 , ophæves de regler i myndighedsloven, som den  

 nye lov skal erstatte.
Det drejer sig om hele kapitel 2 (§ 6 - § 28) med  

 overskriften » Forældremyndighed ».
Som følge af det  

 foreslåede nye kapitel 3 om arbejdsaftaler skal også den gældende lovs § 35  

 og § 36 ophæves.
Myndighedslovens § 35, stk. 1, gentages ikke i lovforslagets  

 kapitel 3. Bestemmelsen foreslås ophævet, da en mindreårig, der har indgået  

 ægteskab, efter forslaget ikke er under forældremyndighed, og således ikke  

 skal have forældrenes samtykke til at indgå eller ophæve en aftale om  

 tjeneste eller andet arbejde.
Den gældende lovs § 37 med en henvisning til  

 lovgivningens særlige regler om lærlingeforhold må anses for overflødig og  

 foreslås derfor ophævet, uden at en tilsvarende bestemmelse er medtaget i  

 lovforslaget.
Der er herved ikke tilsigtet en ændring af retstilstanden inden  

 for de områder, der særligt regulerer lærlingeforhold m.v.
Endelig foreslås bestemmelsen i myndighedslovens § 72 om indgåelse af  

 overenskomster med andre stater ændret, således at forældremyndighed og  

 samvær udgår af bestemmelsen.
Adgangen til at indgå overenskomster med andre  

 stater om forældremyndighed og samvær fremgår nu af den foreslåede  

 bestemmelse i § 32.
Udgangspunktet ifølge § 33, stk. 1, er, at loven finder anvendelse med  

 hensyn til alle spørgsmål, hvorom der skal træffes afgørelse efter lovens  

 ikrafttræden.
Dette indebærer bl.a., at reglerne om anmeldelse og godkendelse  

 i lovforslagets § 6, § 7, stk. 2, § 9 og § 11, stk. 2, også vil kunne finde  

 anvendelse på verserende retssager.
 Der er fundet behov for at fastsætte en udtrykkelig bestemmelse om  

 verserende sager efter den gældende lovs § 14 og § 17. Efter stk. 3  

 finder de lempeligere regler i § 12 om overførelse af forældremyndigheden til  

 faderen ved dom og § 13 om ændring ved dom af en aftale eller afgørelse om  

 forældremyndighed således også anvendelse på sager, der verserer ved lovens  

 ikrafttræden.
 I stk. 4 præciseres det endvidere, at § 13 om ændring af aftaler  

 eller afgørelse om forældremyndighed og § 17, stk. 2 og 3, om ændring eller  

 ophævelse af aftaler eller afgørelser om samvær også finder anvendelse på  

 afgørelser og aftaler, der hidrører fra før den nye lovs ikrafttræden.
Til § 34 og § 36 Der er tale om konsekvensændringer som følge af, at de gældende regler i  

 myndighedslovens kapitel 2 om forældremyndighed og samværsret ophæves og  

 erstattes af reglerne i lov om forældremyndighed og samvær.
Til § 35 Til nr. 1 og 2 Ændringen af bestemmelserne i ægteskabslovens § 13 og § 20 giver  

 justitsministeren hjemmel til at fastsætte regler om, at par, der har bopæl i  

 udlandet og som ønsker at gifte sig i Danmark, skal betale udgifterne til  

 tolkebistand, hvis de danske myndigheder finder det nødvendigt, at der  

 medvirker en tolk under vielsen eller i forbindelse med prøvelsen af  

 ægteskabsbetingelserne. Ændringen i § 13, stk. 4, 1. pkt., giver endvidere  

 hjemmel til at fastsætte bestemmelser om, at det påhviler parret at afholde  

 udgiften til oversættelse af den nødvendige dokumentation for, at  

 ægteskabsbetingelserne er opfyldt, f.eks. en udenlandsk skilsmissedom.  

 Bestemmelsen gælder, uanset om parret har bopæl i Danmark eller i andre  

 lande.
 Der henvises i øvrigt til beskrivelsen af den foreslåede ordning i de  

 almindelige bemærkninger pkt. 7.
Til nr. 3 Der er tale om en konsekvensændring som følge af, at de gældende regler i  

 myndighedslovens kapitel 2 om forældremyndighed og samværsret ophæves og  

 erstattes af reglerne i lov om forældremyndighed og samvær.
Til § 37 § 37 indeholder en sædvanlig hjemmel til at sætte loven i kraft for  

 Færøerne og Grønland.
Bilag I dette bilag er indsat den gældende formulering af de bestemmelser, der berøres af lovforslaget Myndighedsloven Kapitel 2 Forældremyndighed § 6. Børn og unge under 18 år er under forældremyndighed,  

 medmindre de har indgået ægteskab.
Forældremyndighedens indhold § 7. Forældremyndighedens indehaver skal drage omsorg for barnet  

 og kan træffe afgørelse om dets personlige forhold ud fra barnets interesse  

 og behov.
 Stk. 2. Forældremyndigheden medfører pligt til at beskytte barnet  

 mod fysisk og psykisk vold og anden krænkende behandling.
 Stk. 3. Forældrene kan anvende barnets indtægter til dets  

 underhold i passende omfang og under hensyntagen til deres og barnets  

 stilling.
Indehavere af forældremyndighed § 8. Er forældrene gift med hinanden ved barnets fødsel eller  

 indgår de senere ægteskab, har de fælles forældremyndighed.
Er forældrene  

 separeret ved barnets fødsel, har moderen dog forældremyndigheden alene,  

 medmindre samlivet mellem ægtefællerne genoptages.
 Stk. 2. Er forældrene ikke gift med hinanden, har moderen  

 forældremyndigheden alene.
Aftale om fælles forældremyndighed § 9. Forældre, der ikke er gift med hinanden eller er separerede,  

 kan med statsamtets godkendelse aftale, at de skal have fælles  

 forældremyndighed.
Aftalen godkendes, medmindre den strider mod, hvad der er  

 bedst for barnet.
Ophør af fælles forældremyndighed § 10. Lever forældre, der har fælles forældremyndighed, ikke  

 sammen, eller agter en af dem at ophæve samlivet, kan enhver af dem kræve, at  

 den fælles forældremyndighed skal ophøre.
Stk. 2. Forældrene kan med statsamtets godkendelse aftale, hvem af  

 dem der skal have forældremyndigheden alene.
Aftalen godkendes, medmindre den  

 strider mod, hvad der er bedst for barnet.
 Stk. 3. Er forældrene uenige, eller nægtes godkendelse af deres  

 aftale, afgør retten under særligt hensyn til, hvad der er bedst for barnet,  

 hvem af forældrene der skal have forældremyndigheden alene.
§ 10 a.
Er forældrene uenige om, hvem af dem der skal have  

 forældremyndigheden alene, skal begge give samtykke til, at barnet forlader  

 landet.
Separation og skilsmisse § 11. Ved separation eller skilsmisse skal der tages stilling til,  

 hvem forældremyndigheden skal tilkomme, medmindre der tidligere er truffet  

 aftale eller afgørelse herom.
Stk. 2. Forældrene kan med statsamtets eller rettens godkendelse  

 aftale, at de fortsat skal have fælles forældremyndighed, eller at en af dem  

 skal have forældremyndigheden alene.
Aftalen godkendes, medmindre den strider  

 mod, hvad der er bedst for barnet.
Godkendelsen foretages af statsamtet, hvis  

 separationen eller skilsmissen sker ved bevilling, og ellers af retten.
 Stk. 3. Er forældrene uenige, eller nægtes godkendelse af deres  

 aftale, afgør retten under særligt hensyn til, hvad der er bedst for barnet,  

 hvem af forældrene der skal have forældremyndigheden alene.
Genoptagelse af samlivet § 12. Er der truffet aftale eller afgørelse efter § 10 eller § 11  

 om, at en af forældrene skal have forældremyndigheden alene, genindtræder den  

 fælles forældremyndighed, hvis gifte, herunder separerede, forældre  

 genoptager eller fortsætter samlivet.
Er forældrene ugifte eller fraskilte,  

 får de ikke på ny fælles forældremyndighed, medmindre de indgår aftale herom  

 efter § 9.
Overførelse af forældremyndighed ved aftale § 13. Forældremyndigheden kan ved aftale godkendt af statsamtet  

 overføres til den af forældrene, der ikke har forældremyndigheden, eller til  

 andre.
Aftalen godkendes, medmindre den strider mod, hvad der er bedst for  

 barnet.
Forældremyndigheden kan tillægges et ægtepar i forening, herunder den  

 ene af forældrene og dennes ægtefælle.
Overførelse af forældremyndighed ved dom § 14. Har ugifte forældre ikke haft fælles forældremyndighed, jf.  

 § 8, stk. 2, kan retten overføre forældremyndigheden fra moderen til faderen  

 alene, hvis ændringen er bedst for barnet.
Ved afgørelsen tages hensyn til  

 faderens hidtidige forbindelse med barnet.
Forældremyndigheden efter dødsfald § 15. Har forældrene fælles forældremyndighed, og dør den ene,  

 forbliver forældremyndigheden hos den anden.
Bor barnet ved dødsfaldet ikke  

 hos den efterlevende, kan en anden i forbindelse med dødsfaldet anmode om at  

 få tillagt forældremyndigheden.
Anmodningen kan kun imødekommes, hvis  

 hensynet til, hvad der er bedst for barnet, taler imod, at  

 forældremyndigheden forbliver hos den efterlevende.
Stk. 2. Har en af forældrene forældremyndigheden alene, og dør  

 denne, eller bevirker et dødsfald i øvrigt, at ingen har forældremyndigheden,  

 bestemmes under hensyn til, hvad der er bedst for barnet, hvem der skal have  

 forældremyndigheden.
Anmoder den efterlevende af forældrene om  

 forældremyndigheden, imødekommes anmodningen, medmindre hensynet til, hvad  

 der er bedst for barnet, taler imod det.
 Stk. 3. Forældremyndigheden kan tillægges et ægtepar i forening,  

 herunder den efterlevende af forældrene og dennes ægtefælle.
 Stk. 4. Afgørelser efter stk. 1-3 træffes af statsamtet og kan  

 ikke indbringes for højere administrativ myndighed.
 Stk. 5. Statsamtets afgørelse kan inden 8 uger efter, at  

 afgørelsen er meddelt den pågældende, indbringes for retten under en sag mod  

 den, statsamtet har tillagt forældremyndigheden.
§ 16. Indehavere af forældremyndigheden kan tilkendegive, hvem der  

 efter deres død bør have tillagt forældremyndigheden.
Tilkendegivelsen  

 følges, medmindre hensynet til, hvad der er bedst for barnet, taler derimod.  

 Den efterlevendes fortrinsstilling efter § 15 gælder dog uanset en modsat  

 tilkendegivelse.
Ændring af forældremyndighedsaftaler og afgørelser § 17. Er forældremyndigheden ved aftale eller dom tillagt en af  

 forældrene alene, kan retten overføre forældremyndigheden til den anden, hvis  

 det er påkrævet under hensyn til, hvad der er bedst for barnet, navnlig på  

 grund af væsentligt forandrede forhold.
 Stk. 2. Stk. 1 gælder også, hvis faderen ikke har fået medhold  

 under en sag efter § 14.
 Stk. 3. Aftale efter § 13 eller afgørelse efter § 15 kan ændres af  

 retten efter samme betingelser som nævnt i stk. 1.
Midlertidige afgørelser om forældremyndighed § 18. Er der anlagt retssag om forældremyndigheden, kan retten  

 efter anmodning ved kendelse bestemme, hvem forældremyndigheden midlertidigt  

 skal tilkomme.
Afgørelsen træffes under hensyn til, hvad der er bedst for  

 barnet under sagen.
Afgørelsen gælder, indtil der foreligger en dom, der kan  

 fuldbyrdes, og bortfalder, hvis sagen hæves eller afvises.
 § 19. Har forældrene fælles forældremyndighed, og er der risiko  

 for, at den ene af dem vil bringe barnet ud af landet og derved foregribe en  

 afgørelse om forældremyndigheden, kan justitsministeren eller den, der  

 bemyndiges hertil, midlertidigt tillægge den anden af forældrene  

 forældremyndigheden alene.
§ 20. Under en sag ved statsamtet om forældremyndighed efter en  

 indehavers død, jfr. § 15, kan statsamtet bestemme, hvem forældremyndigheden  

 midlertidigt skal tilkomme.
Afgørelsen gælder, indtil der foreligger en  

 afgørelse om forældremyndigheden, der kan fuldbyrdes.
 § 21. Er indehaveren eller begge indehavere af forældremyndigheden  

 forhindret i at træffe bestemmelse om barnets personlige forhold, kan  

 statsamtet afgøre, hvem forældremyndigheden skal tilkomme, så længe  

 forhindringen varer.
§ 22. Midlertidig afgørelse efter §§ 18-21 kan ændres, hvis det er  

 bedst for barnet.
Er retssag anlagt, træffes afgørelsen af retten.
Samværsret § 23. Barnets forbindelse med begge forældre søges bevaret ved, at  

 den, der ikke har del i forældremyndigheden, har ret til samvær med barnet.
 § 24. Statsamtet træffer efter anmodning afgørelse om omfanget og  

 udøvelsen af samværsretten og kan fastsætte de nødvendige bestemmelser i  

 forbindelse hermed.
Stk. 2. Statsamtet kan afslå at fastsætte samværsret og kan ændre  

 eller ophæve en afgørelse eller aftale om samværsret, hvis hensynet til, hvad  

 der er bedst for barnet, taler derfor.
Ved afgørelsen tages navnlig hensyn  

 til den pågældendes hidtidige forbindelse med barnet.
 § 25. Behandles en sag om forældremyndighed ved retten eller  

 statsamtet, træffer statsamtet efter anmodning afgørelse om midlertidig  

 samværsret under sagen for en indehaver af forældremyndigheden efter reglerne  

 i § 24. Afgørelsen gælder, indtil der foreligger en afgørelse eller aftale om  

 forældremyndigheden, der kan fuldbyrdes.
Sagsbehandling § 26. Er et barn fyldt 12 år, skal der, før der træffes afgørelse  

 i en sag om forældremyndighed eller samværsret, finde en samtale sted med  

 barnet herom.
Samtalen kan dog undlades, hvis den må antages at være til  

 skade for barnet eller uden nogen betydning for afgørelsen.
 § 27. Statsamtet skal indhente erklæring fra den af forældrene,  

 der ikke har del i forældremyndigheden, inden der træffes afgørelse efter §  

 13 eller § 15, stk. 2, medmindre dette kan være til væsentlig skade for  

 barnet eller medføre uforholdsmæssig forsinkelse af sagen.
§ 27 a.
Statsamtet skal tilbyde forældre og barnet en børne- og  

 familiesagkyndig rådgivning og vejledning ved uenighed om forældremyndighed  

 og samværsret.
 § 28. Justitsministeren kan fastsætte regler om statsamternes  

 behandling af sager efter dette kapitel.
Kapitel 4 Om umyndigheds retsvirkninger § 35. En mindreårig, der har indgået ægteskab, træffer selv  

 bestemmelse om indgåelse og ophævelse af aftale om tjeneste eller andet  

 personligt arbejde.
 Stk. 2. Har en mindreårig med tilladelse af forældremyndighedens  

 indehaver på egen hånd påtaget sig tjeneste eller andet personligt arbejde,  

 hvorved han er blevet i stand til selv at sørge for sit underhold, kan han,  

 for så vidt han er fyldt 15 år, selv ophæve aftalen og påtage sig arbejde af  

 lignende art, medmindre andet bestemmes af forældremyndighedens indehaver.
§ 36. Aftale om tjeneste eller andet personligt arbejde, som en  

 mindreårig på egen hånd har truffet, kan forældremyndighedens indehaver  

 ophæve, såfremt hensynet til den mindreåriges opdragelse eller velfærd kræver  

 det.
Ophævelsen skal dog så vidt muligt ske med rimeligt varsel, og hvor  

 billighed taler derfor, kan der tillægges den anden part en passende  

 erstatning.
 § 37. Det har sit forblivende ved lovgivningens særlige regler om  

 lærlingeforhold.
Kapitel 9 Forskellige bestemmelser og overgangsbestemmelser § 72. Regeringen kan indgå overenskomst med andre stater om  

 forholdet mellem dansk og fremmed rets regler om umyndighed og værgemål,  

 forældremyndighed og samværsret.
Overenskomsten finder anvendelse her i  

 landet efter bekendtgørelse i Lovtidende.
 Stk. 2. Justitsministeren kan endvidere fastsætte regler om  

 forholdet mellem danske og andre nordiske landes regler om umyndighed og  

 værgemål, forældremyndighed og samværsret.
Retsplejeloven § 450 a.
Retten kan bestemme, at en eller begge parter ikke må  

 overvære den samtale med et barn, der skal finde sted efter myndighedslovens  

 § 26. Inden sagen afgøres, skal parterne gøres bekendt med indholdet af  

 samtalen, medmindre dette vil stride mod de hensyn, der har ført til  

 udelukkelsen.
Ægteskabsloven § 13. Prøvelse af ægteskabsbetingelserne foretages af  

 kommunalbestyrelsens formand, i København af en af borgmestrene efter  

 magistratens bestemmelse.
 Stk. 2. Prøvelsen foretages på det sted, hvor en af parterne bor.  

 Har ingen af parterne bopæl her i landet, foretages prøvelsen på det sted,  

 hvor en af parterne opholder sig.
 Stk. 3. Ved indgivelse af en anmodning om prøvelse af  

 ægteskabsbetingelserne betales 500 kr., hvis ingen af parterne har bopæl her  

 i landet.
 § 20. Vielse skal foregå i overværelse af mindst to vidner.
 Stk. 2. Parterne skal ved samtidigt møde på spørgsmål af  

 vielsesmyndigheden erklære at ville ægte hinanden og derpå af denne forkyndes  

 at være ægtefolk.
Stk. 3. Reglerne om fremgangsmåden ved vielse i folkekirken og ved  

 borgerlig vielse fastsættes af henholdsvis kirkeministeren og  

 justitsministeren.
For de anerkendte trossamfund gælder disses særlige  

 forskrifter.
For andre trossamfund godkendes fremgangsmåden ved vielse efter  

 § 16, stk. 1, nr. 3, af kirkeministeren.
 § 46. Om forældremyndigheden over børnene i forbindelse med  

 separation eller skilsmisse gælder myndighedslovens regler.
Lov om registreret partnerskab § 4. - Stk. 2. Myndighedslovens § 13, 3. pkt., og § 15, stk. 3, om  

 ægtepar finder ikke anvendelse på det registrerede partnerskab.
 Stk. 3 - 4. Udeladt.
Efter 2. behandling den 31. maj 1995 Kapitel 1 Forældremyndighed § 1. Børn og unge under 18 år er under forældremyndighed,  

 medmindre de har indgået ægteskab.
Indhold § 2. Forældremyndighedens indehaver skal drage omsorg for barnet  

 og kan træffe afgørelse om dets personlige forhold ud fra barnets interesse  

 og behov.
 Stk. 2. Forældremyndigheden medfører pligt til at beskytte barnet  

 mod fysisk og psykisk vold og anden krænkende behandling.
 Stk. 3. Forældrene kan anvende barnets indtægter til dets  

 underhold i passende omfang og under hensyntagen til deres og barnets  

 stilling.
 § 3. Har forældrene fælles forældremyndighed, og er de uenige om,  

 hvem af dem der skal have forældremyndigheden alene, skal begge give samtykke  

 til, at barnet forlader landet.
Indehavere § 4. Er forældrene gift med hinanden ved barnets fødsel, eller  

 indgår de senere ægteskab, har de fælles forældremyndighed.
Er forældrene  

 separeret ved barnets fødsel, har moderen dog forældremyndigheden alene,  

 medmindre samlivet mellem ægtefællerne genoptages eller forældrene har  

 indgået aftale om fælles forældremyndighed efter § 6.
 § 5. Er forældrene ikke gift med hinanden, har moderen  

 forældremyndigheden alene, medmindre forældrene har indgået aftale om fælles  

 forældremyndighed efter § 6.
Aftale om fælles forældremyndighed § 6. Forældrene kan aftale, at de skal have fælles  

 forældremyndighed.
Aftalen er kun gyldig, når den er anmeldt til statsamtet.  

 Er en sag om forældremyndighed indbragt for retten, kan anmeldelse ske  

 hertil.
Separation og skilsmisse § 7. Ved separation eller skilsmisse skal der tages stilling til  

 forældremyndigheden, medmindre der tidligere er truffet aftale eller  

 afgørelse herom.
Stk. 2. Forældrene kan aftale, at de fortsat skal have fælles  

 forældremyndighed.
Aftalen er kun gyldig, når den er anmeldt til statsamtet.  

 Er separations- eller skilsmissesagen indbragt for retten, kan anmeldelse ske  

 hertil.
 Stk. 3. Skal den fælles forældremyndighed ophøre, gælder § 9.
Samlivsophævelse § 8. Lever forældrene ikke sammen, eller agter en af dem at ophæve  

 samlivet, kan hver af dem kræve, at den fælles forældremyndighed skal ophøre.
Ophør af fælles forældremyndighed § 9. Skal den fælles forældremyndighed ophøre, kan forældrene med  

 statsamtets godkendelse aftale, hvem af dem der skal have forældremyndigheden  

 alene.
Aftalen godkendes, medmindre den strider mod, hvad der er bedst for  

 barnet.
Er en sag om forældremyndighed indbragt for retten, kan aftalen  

 godkendes af retten.
 Stk. 2. Er forældrene uenige, eller nægtes godkendelse af deres  

 aftale, afgør retten under særligt hensyn til, hvad der er bedst for barnet,  

 hvem af forældrene der skal have forældremyndigheden alene.
Genoptagelse af samlivet § 10. Er der truffet aftale eller afgørelse efter § 9 om, at en af  

 forældrene skal have forældremyndigheden alene, genindtræder den fælles  

 forældremyndighed, hvis gifte, herunder separerede, forældre genoptager eller  

 fortsætter samlivet.
Er forældrene ugifte eller fraskilte, får de ikke på ny  

 fælles forældremyndighed, medmindre de indgår aftale herom efter § 6.
Overførsel ved aftale § 11. Forældremyndigheden kan ved aftale godkendt af statsamtet  

 overføres til den af forældrene, der ikke har forældremyndigheden, eller til  

 andre.
Forældremyndigheden kan overføres til et ægtepar i forening, herunder  

 den ene af forældrene og dennes ægtefælle.
Aftalen godkendes, medmindre den  

 strider mod, hvad der er bedst for barnet.
Er en sag om forældremyndighed  

 indbragt for retten, kan aftalen godkendes af retten.
Overførsel til faderen ved dom § 12. Har forældre, der ikke er gift med hinanden, levet sammen i  

 længere tid, uden at de har fælles forældremyndighed, og kræver faderen  

 forældremyndigheden ved samlivets ophør, afgør retten under særligt hensyn  

 til, hvad der er bedst for barnet, hvem af forældrene der skal have  

 forældremyndigheden alene.
Stk. 2. I andre tilfælde kan retten overføre forældremyndigheden  

 fra moderen til faderen alene, hvis ændringen er bedst for barnet.
Ved  

 afgørelsen skal det tillæggets vægt, om indehaveren af forældremyndigheden  

 uden rimelig grund hindrer gennemførelsen af samvær.
Ændring ved dom § 13. Er forældremyndigheden ved aftale eller dom tillagt en af  

 forældrene alene, kan retten, når særlige grunde taler derfor, overføre  

 forældremyndigheden til den anden, hvis det er bedst for barnet, navnlig på  

 grund af væsentligt forandrede forhold.
Ved afgørelsen skal det tillægges  

 vægt, om indehaveren af forældremyndigheden uden rimelig grund hindrer  

 gennemførelsen af samvær.
 Stk. 2. Stk. 1 gælder også, hvis faderen ikke har fået  

 forældremyndigheden under en sag efter § 12.
 Stk. 3. Aftale efter § 11 eller afgørelse efter § 14 kan ændres af  

 retten under samme betingelser som nævnt i stk. 1.
Dødsfald § 14. Har forældrene fælles forældremyndighed, og dør den ene,  

 forbliver forældremyndigheden hos den anden.
Bor barnet ved dødsfaldet ikke  

 hos den efterlevende, kan en anden i forbindelse med dødsfaldet anmode om at  

 få tillagt forældremyndigheden.
Anmodningen kan kun imødekommes, hvis  

 hensynet til, hvad der er bedst for barnet, taler imod, at  

 forældremyndigheden forbliver hos den efterlevende.
Bor barnet ved dødsfaldet  

 hos den efterlevende, og har denne forvoldt den anden  

 forældremyndighedsindehavers død, kan en anden anmode om at få tillagt  

 forældremyndigheden.
Anmodningen kan kun imødekommes, hvis det er af  

 afgørende betydning af hensyn til barnet, at forældremyndigheden ikke  

 forbliver hos den efterlevende.
Stk. 2. Har en af forældrene forældremyndigheden alene, og dør  

 denne, eller bevirker et dødsfald i øvrigt, at ingen har forældremyndigheden,  

 bestemmes under hensyn til, hvad der er bedst for barnet, hvem der skal have  

 forældremyndigheden.
Anmoder den efterlevende af forældrene om  

 forældremyndigheden, imødekommes anmodningen, medmindre hensynet til, hvad  

 der er bedst for barnet, taler imod det.
Stk. 3. Har en af forældrene forældremyndigheden alene, og har  

 denne forvoldt den anden af forældrenes død, kan en anden anmode om at få  

 tillagt forældremyndigheden.
Anmodningen kan kun imødekommes, hvis det er af  

 afgørende betydning af hensyn til barnet, at forældremyndigheden ikke  

 forbliver hos den efterlevende.
 Stk. 4. Forældremyndigheden kan tillægges et ægtepar i forening,  

 herunder den efterlevende af forældrene og dennes ægtefælle.
 Stk. 5. Afgørelser efter stk. 1-4 træffes af statsamtet og kan  

 ikke indbringes for højere administrativ myndighed.
 Stk. 6. Statsamtets afgørelse kan inden 8 uger efter, at  

 afgørelsen er meddelt den pågældende, indbringes for retten under en sag mod  

 den, som statsamtet har tillagt forældremyndigheden.
§ 15. Indehavere af forældremyndigheden kan tilkendegive, hvem der  

 efter deres død bør have tillagt forældremyndigheden.
Tilkendegivelsen  

 følges, medmindre hensynet til, hvad der er bedst for barnet, taler derimod.  

 Den efterlevendes fortrinsstilling efter § 14 gælder dog uanset en modsat  

 tilkendegivelse.
Kapitel 2 Samvær m.v.
 § 16. Barnets forbindelse med begge forældre søges bevaret ved, at  

 den, der ikke har barnet boende, har ret til samvær.
§ 17. Statsamtet træffer efter anmodning afgørelse om omfanget og  

 udøvelsen af samværet og kan fastsætte de nødvendige bestemmelser i  

 forbindelse hermed.
Afgørelsen træffes efter, hvad der er bedst for barnet.
 Stk. 2. Statsamtet kan ændre en aftale eller afgørelse om samvær,  

 hvis ændringen er bedst for barnet, navnlig på grund af forandrede forhold.
 Stk. 3. Statsamtet kan afslå at fastsætte samvær eller ophæve en  

 aftale eller afgørelse herom, hvis det er påkrævet af hensyn til barnet.
 Stk. 4. Justitsministeren kan fastsætte regler om overvåget  

 samvær.
Anden kontakt § 18. Statsamtet kan i særlige tilfælde træffe bestemmelse om  

 anden kontakt med barnet for den af forældrene, der ikke har barnet boende, i  

 form af telefonsamtaler, brevveksling og lignende.
Orientering om barnet § 19. Den af forældrene, som ikke har forældremyndigheden, har ret  

 til efter anmodning at få orientering om barnets forhold fra skoler,  

 børneinstitutioner samt social- og sundhedsvæsenet.
Myndigheden eller  

 institutionen kan nægte at give oplysninger, hvis det er til skade for  

 barnet.
Der må ikke gives fortrolige oplysninger om  

 forældremyndighedsindehaverens forhold.
 Stk. 2. Statsamtet kan i særlige tilfælde efter anmodning fra  

 indehaveren af forældremyndigheden eller en af de i stk. 1 nævnte  

 institutioner fratage den af forældrene, der ikke har forældremyndigheden,  

 adgangen til at få orientering efter stk. 1. En afgørelse efter 1. pkt. har  

 virkning fra det tidspunkt, hvor institutionen modtager meddelelse om  

 afgørelsen.
Kapitel 3 Arbejdsaftaler § 20. Har et barn eller en ung, der er under forældremyndighed,  

 jf. § 1, med tilladelse af forældremyndighedens indehaver på egen hånd  

 påtaget sig tjeneste eller andet personligt arbejde, hvorved denne er blevet  

 i stand til selv at sørge for sit underhold, kan den pågældende, hvis denne  

 er fyldt 15 år, selv ophæve aftalen og påtage sig arbejde af lignende art,  

 medmindre andet bestemmes af forældremyndighedens indehaver.
§ 21. Aftale om tjeneste eller andet personligt arbejde, som et  

 barn eller en ung på egen hånd har truffet, kan forældremyndighedens  

 indehaver ophæve, såfremt hensynet til barnets eller den unges opdragelse  

 eller velfærd kræver det.
Ophævelsen skal dog så vidt muligt ske med passende  

 varsel, og hvor det findes rimeligt, kan der tillægges den anden part en  

 passende erstatning.
Kapitel 4 Midlertidige afgørelser Forældremyndighed § 22. Er der anlagt retssag om forældremyndigheden, kan retten  

 efter anmodning ved kendelse bestemme, hvem forældremyndigheden midlertidigt  

 skal tilkomme.
Afgørelsen træffes under hensyn til, hvad der er bedst for  

 barnet under sagen.
Afgørelsen gælder, indtil der foreligger en dom, der kan  

 fuldbyrdes, og bortfalder, hvis sagen hæves eller afvises.
 § 23. Har forældrene fælles forældremyndighed, og er der risiko  

 for, at den ene af dem vil bringe barnet ud af landet og derved foregribe en  

 afgørelse om forældremyndigheden, kan justitsministeren eller den, der  

 bemyndiges hertil, midlertidigt tillægge den anden af forældrene  

 forældremyndigheden alene.
Dødsfald § 24. Under en sag ved statsamtet om forældremyndighed efter en  

 indehavers død, jf. § 14, kan statsamtet bestemme, hvem forældremyndigheden  

 midlertidigt skal tilkomme.
Afgørelsen gælder, indtil der foreligger en  

 afgørelse om forældremyndigheden, der kan fuldbyrdes.
Forhindring § 25. Er indehaveren, den ene af to indehavere eller begge  

 indehavere af forældremyndigheden forhindret i at træffe bestemmelse om  

 barnets personlige forhold, kan statsamtet afgøre, hvem forældremyndigheden  

 skal tilkomme, så længe forhindringen varer.
Samvær § 26. Under en sag om forældremyndighed eller samvær kan  

 statsamtet efter anmodning træffe afgørelse om midlertidigt samvær.  

 Afgørelsen træffes under hensyn til, hvad der er bedst for barnet under  

 sagen.
Ændring § 27. En midlertidig afgørelse efter §§ 22-26 kan ændres, hvis det  

 er bedst for barnet.
Er retssag anlagt, træffes afgørelsen om  

 forældremyndighed af retten.
Kapitel 5 Børnesagkyndig rådgivning § 28. Statsamtet skal tilbyde forældre og børn børnesagkyndig  

 rådgivning ved uenighed om forældremyndighed og samvær.
Formålet er at hjælpe  

 parterne til at løse konflikten under hensyn til, hvad der er bedst for  

 barnet.
 Stk. 2. Statsamtet kan i andre tilfælde tilbyde børnesagkyndig  

 rådgivning om forældremyndighed og samvær, hvis der skønnes at være et  

 særligt behov herfor.
 Stk. 3. Statsamtet kan undlade at tilbyde rådgivning efter stk. 1,  

 hvis det i det enkelte tilfælde findes unødvendigt eller uhensigtsmæssigt.
Kapitel 6 Sagsbehandling § 29. Er et barn fyldt 12 år, skal der, før der træffes afgørelse  

 i en sag om forældremyndighed eller samvær, finde en samtale sted med barnet  

 herom.
Samtalen kan dog undlades, hvis det må antages at være til skade for  

 barnet eller uden nogen betydning for sagen.
 § 30. Statsamtet skal indhente erklæring fra den af forældrene,  

 der ikke har del i forældremyndigheden, inden der træffes afgørelse efter §  

 11 eller § 14, stk. 2, medmindre dette kan være til væsentlig skade for  

 barnet eller medføre uforholdsmæssig forsinkelse af sagen.
 § 31. Justitsministeren kan fastsætte regler om statsamternes og  

 domstolenes behandling af sager efter denne lov, herunder nærmere regler om  

 betingelserne for anmeldelse af aftaler om fælles forældremyndighed.
Kapitel 7 Internationale aftaler § 32. Regeringen kan indgå overenskomst med andre stater om  

 forholdet mellem dansk rets og fremmed rets regler om forældremyndighed og  

 samvær.
Overenskomsten finder anvendelse her i landet efter bekendtgørelse i  

 Lovtidende.
 Stk. 2. Justitsministeren kan endvidere fastsætte regler om  

 forholdet mellem danske og andre nordiske landes regler om forældremyndighed  

 og samvær.
Kapitel 8 Ikrafttræden m.v.
 § 33. Loven træder i kraft den 1. januar 1996. § 35, nr. 1 og 2,  

 træder dog i kraft dagen efter bekendtgørelsen i Lovtidende.
 Stk. 2. Den 1. januar 1996 ophæves kapitel 2 og § 35, §  

 36 og § 37 i lov om umyndighed og værgemål, jf. lovbekendtgørelse  

 nr. 443 af 3. oktober 1985. I lovens § 72, stk. 1 og 2, udgår  

 »forældremyndighed og samværsret«.
 Stk. 3. Er der ikke før den 1. januar 1996 afsagt endelig dom i en  

 sag efter den hidtil gældende bestemmelse i myndighedslovens § 14 eller § 17,  

 anvendes denne lovs § 12 eller § 13.
 Stk. 4. Bestemmelserne i lovens § 13 og § 17, stk. 2 og 3,  

 anvendes også på aftaler eller afgørelser om forældremyndighed og samvær, der  

 er truffet før den 1. januar 1996.
 Stk. 5. Bestemmelserne i lovens § 14 anvendes også, hvis  

 dødsfaldet er indtrådt inden lovens ikrafttræden.
 § 34. I lov om rettens pleje, jf. lovbekendtgørelse nr. 905 af 10.  

 november 1992, som ændret senest ved § 1 i lov nr. 209 af 29. marts 1995,  

 foretages følgende ændring:
 I § 450 a, 1. pkt. , ændres »myndighedslovens § 26« til:  

 »§ 29 i lov om forældremyndighed og samvær«.
 § 35. I lov om ægteskabs indgåelse og opløsning, jf.  

 lovbekendtgørelse nr. 148 af 8. marts 1991, som ændret ved § 4 i lov nr. 386  

 af 20. maj 1992, foretages følgende ændringer:
 1. I § 13 indsættes som stk. 4 :
»Stk. 4. Justitsministeren kan fastsætte regler om betaling  

 af udgifter til oversættelse af dokumenter, der er nødvendige i forbindelse  

 med prøvelse af ægteskabsbetingelserne.
Justitsministeren kan endvidere  

 fastsætte regler om betaling af udgifter ved medvirken af tolk i forbindelse  

 med prøvelse af ægteskabsbetingelserne i tilfælde, hvor ingen af parterne har  

 bopæl her i landet.« 2. I § 20 indsættes som stk. 4 :
»Stk. 4. Justitsministeren kan fastsætte regler om betaling  

 af udgifter ved medvirken af tolk under vielsen i tilfælde, hvor ingen af  

 parterne har bopæl her i landet.« 3. I § 46 ændres »myndighedslovens regler« til:  

 »reglerne i lov om forældremyndighed og samvær«.
 § 36. I lov nr. 372 af 7. juni 1989 om registreret partnerskab,  

 som ændret ved lov nr. 821 af 19. december 1989, foretages følgende ændring:
 § 4, stk. 2, affattes således:
»Stk. 2. § 11, 2. pkt., og § 14, stk. 4, i lov om  

 forældremyndighed og samvær finder ikke anvendelse på det registrerede  

 partnerskab.« § 37. Loven gælder ikke for Færøerne og Grønland, men kan dog med  

 undtagelse af § 34 ved kongelig anordning sættes i kraft for disse landsdele  

 med de afvigelser, som de særlige færøske og grønlandske forhold tilsiger.
