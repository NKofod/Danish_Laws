Nr LSF 224 Forslag til Lov om Blødererstatningsfonden den 19. april 1995 Vedtaget ved tredjebehandling den 16. maj 1995 Lov nr. 440 af 14/06/1995 Fonden § 1. Blødererstatningsfonden er en selvejende institution, der har  

 til formål at yde støtte dels til blødere, der efter behandling med  

 blodprodukter ved danske sygehuse er blevet konstateret HIV-smittede, dels  

 til efterladte efter sådanne blødere.
Fondens hjemsted er København.
 § 2. Staten yder en gang for alle fonden et beløb på 20 mio. kr.,  

 der udbetales, når fonden er etableret efter denne lovs regler.
 Stk. 2. Sundhedsministeren kan godkende, at også andre midler end  

 de af staten efter stk. 1 tilførte midler indgår i fonden.
Fondens bestyrelse § 3. Fonden ledes af en bestyrelse på 5 medlemmer, der alle  

 udpeges af sundhedsministeren efter indstilling fra Danmarks Bløderforening.
Stk. 2. Bestyrelsens medlemmer og suppleanter for disse udpeges  

 for 4 år ad gangen.
Medlemmerne skal være myndige og bosiddende her i landet,  

 og de må ikke selv være støtteberettigede efter denne lovs regler.  

 Genudpegning kan finde sted.
Stk. 3. Bestyrelsen vælger af sin midte selv sin formand, og den  

 fastsætter for sit arbejde en forretningsorden.
Forretningsordenen skal  

 godkendes af sundhedsministeren.
 Fondens anvendelse m.v.
 § 4. Fondens midler uddeles efter bestyrelsens beslutning efter  

 retningslinjerne i stk. 2-4, jf. dog stk. 5.
Stk. 2. Fonden kan yde støtte i form af engangsbeløb eller beløb,  

 der ydes over et på forhånd fastsat antal år eller til en begivenhed, der  

 indtræder inden dette åremåls udløb.
Fonden kan i forbindelse hermed forbruge  

 af såvel kapitalen som afkastet heraf.
 Stk. 3. Indtil 20 pct. af fondens midler kan efter ansøgning ydes  

 som engangsbeløb til merudgifter, som den HIV-smittede bløder eller dennes  

 samlevende familie måtte have i deres dagligdag som følge af den HIV-smittede  

 bløders eller dennes families særlige individuelle behov.
Stk. 4. Resten af fondens midler kan efter ansøgning ydes som  

 engangsbeløb eller faste årlige beløb dels til dækning af HIV-smittede  

 bløderes tabte arbejdsfortjeneste og det forkortede livsperspektiv samt  

 eventuelt forringet livskvalitet, som HIV-smitten medfører, dels til dækning  

 af forsørgertab til efterladte efter en afdød HIV-smittet bløder.
Beløb kan  

 dog kun ydes, så længe de pågældende lever.
Beløb, der udbetales til  

 efterladte børn, kan længst ydes indtil barnets fyldte 21. år.
 Stk. 5. Sundhedsministeren kan, når særlige forhold taler herfor,  

 efter ansøgning fra fondens bestyrelse godkende fravigelse af de i stk. 2-4  

 anførte retningslinjer for fondens anvendelse.
Stk. 6. Efterladte efter stk. 4 omfatter ægtefæller til  

 HIV-smittede blødere eller samlevere, hvor samlivet har bestået mindst 2 år,  

 og børn.
Fondens bestyrelse kan, når særlige forhold taler herfor, dispensere  

 fra kravet om 2 års samliv, for så vidt angår en efterladt samlever.
 Stk. 7. Fonden kan af dennes midler årligt anvende indtil 1,5 pct.  

 af fondens oprindelige kapital til administration og revision af fonden.
 § 5. Fonden træffer den endelige afgørelse om uddeling af midler  

 efter loven.
 § 6. Fonden offentliggør på passende måde den støtte, der kan  

 ansøges om fra fonden.
 § 7. Støtte ydet efter § 4 til umyndige HIV-smittede blødere  

 udbetales til værgens bestyrelse og rådighed efter reglerne i lov om  

 udbetaling af godtgørelse til umyndige HIV-positive blødere,  

 transfusionssmittede m.fl.
 Fondens regnskab m.v.
 § 8. Fondens midler skal anbringes i overensstemmelse med reglerne  

 i Justitsministeriets bekendtgørelse om anbringelse af fondes midler og  

 bestyrelsesvederlag m.v.
 Stk. 2. Fondens midler skal indleveres til bestyrelse i en  

 forvaltningsafdeling, som er knyttet til et pengeinstitut, og som  

 justitsministeren har godkendt dertil.
§ 9. Fonden skal aflægge årsregnskab, der skal udarbejdes i  

 overensstemmelse med god regnskabsskik.
Regnskabsåret, der skal omfatte 12  

 måneder, følger kalenderåret.
Stk. 2. Senest 4 måneder efter hvert regnskabsårs afslutning skal  

 fondens regnskab underskrevet af bestyrelsen og attesteret af revisor  

 indsendes til sundhedsministeren.
Sundhedsministeren kan fastsætte krav til  

 regnskabets form og indhold.
Stk. 3. Fondens regnskaber revideres af en statsautoriseret eller  

 en registreret revisor, der udpeges af sundhedsministeren efter indstilling  

 fra fonden.
Revisor skal revidere årsregnskabet i overensstemmelse med god  

 offentlig revisionsskik.
 Stk. 4. Samtidig med indsendelsen af fondens årsregnskab afgiver  

 bestyrelsen en beretning til sundhedsministeren for fondens virksomhed.  

 Sundhedsministeren kan fastsætte regler for beretningens form og indhold.
 § 10. Fonden skal på forlangende give sundhedsministeren enhver  

 oplysning om fondens virksomhed.
Andre bestemmelser § 11. Fondens bestyrelse og andre, der efter anmodning fra fondens  

 bestyrelse deltager i administrationen af opgaver efter denne lov, kan  

 afkræve beløbsmodtagere efter loven de oplysninger, som er nødvendige for at  

 fastsætte, udbetale og kontrollere støtte fra fonden.
 Stk. 2. Sundhedsstyrelsen kan til brug ved fondens beregning af  

 ydelser efter loven videregive statistiske oplysninger fra hæmofilicentre og  

 infektionsmedicinske afdelinger til fonden.
 § 12. Straffelovens § 152 og §§ 152 d-f finder tilsvarende  

 anvendelse på bestyrelsesmedlemmer og dem, der medvirker ved administrationen  

 af opgaver efter denne lov.
 § 13. Fonden ophører med sin virksomhed senest 15 år efter lovens  

 ikrafttræden, eller når fondens bestyrelse i øvrigt ansøger  

 sundhedsministeren herom.
 Stk. 2. Ved fondens ophør tilfalder eventuelle resterende midler  

 staten, jf. dog stk. 3.
 Stk. 3. Såfremt der efter § 2, stk. 2, er tilgået fonden andre  

 midler end de af staten tilførte, træffer sundhedsministeren ved fondens  

 ophør bestemmelse om, hvorledes disse eventuelle resterende midler skal  

 forvaltes.
 Stk. 4. Beregning af resterende midler efter stk. 2-3 foretages på  

 grundlag af en forholdsmæssig fordeling baseret på de oprindelige  

 kapitalindskud fra henholdsvis staten og andre.
 § 14. Støtte udbetalt efter denne lov og afkastet heraf indgår  

 ikke i modtagerens husstandsindkomst, jf. § 8 i lov om individuel  

 boligstøtte.
 Stk. 2. Der skal i alle tilfælde ses bort fra ydelser efter denne  

 lov og afkastet heraf i forbindelse med tildeling af ydelser efter  

 pensionslovgivningen, bistandsloven og andre sociale love inden for  

 Socialministeriets område.
 § 15. I lov om påligningen af indkomst- og formueskat til staten  

 (ligningsloven), jf. lovbekendtgørelse nr. 851 af 30. september 1994, som  

 ændret ved lov nr. 1115 af 21. december 1994 og senest ændret ved lov nr. 216  

 af 29. marts 1995, foretages følgende ændring:
 I § 7, litra u, indsættes efter ordene »personer, der er  

 behandlet ved danske sygehuse«:
»samt støtte, der udbetales af Blødererstatningsfonden, til blødere,  

 der efter behandling med blodprodukter ved danske sygehuse er blevet  

 konstateret HIV-smittede, eller til disses efterladte.« Ikrafttrædelses- og overgangsbestemmelser § 16. Loven træder i kraft dagen efter bekendtgørelsen i  

 Lovtidende.
 § 17. Uanset bestemmelsen i § 9, stk. 1, 2. pkt., afgiver fonden  

 regnskab og beretning første gang for perioden fra fondens etablering til 31.  

 december 1995.
 § 18. Loven gælder ikke for Færøerne og Grønland.
Oprindeligt fremsat forslag Fonden § 1. Blødererstatningsfonden er en selvejende institution, der har  

 til formål at yde støtte dels til blødere, der efter behandling med  

 blodprodukter ved danske sygehuse er blevet konstateret HIV-smittede, dels  

 til efterladte efter sådanne blødere.
Fondens hjemsted er København.
 § 2. Staten yder en gang for alle fonden et beløb på 20 mio. kr.,  

 der udbetales, når fonden er etableret efter denne lovs regler.
 Stk. 2. Sundhedsministeren kan godkende, at også andre midler end  

 de af staten efter stk. 1 tilførte midler indgår i fonden.
Fondens bestyrelse § 3. Fonden ledes af en bestyrelse på 5 medlemmer, der alle  

 udpeges af sundhedsministeren efter indstilling fra Danmarks Bløderforening.
Stk. 2. Bestyrelsens medlemmer og suppleanter for disse udpeges  

 for 4 år ad gangen.
Medlemmerne skal være myndige og bosiddende her i landet,  

 og de må ikke selv være støtteberettigede efter denne lovs regler.  

 Genudpegning kan finde sted.
Stk. 3. Bestyrelsen vælger af sin midte selv sin formand, og den  

 fastsætter for sit arbejde en forretningsorden.
Forretningsordenen skal  

 godkendes af sundhedsministeren.
 Fondens anvendelse m.v.
 § 4. Fondens midler uddeles efter bestyrelsens beslutning efter  

 retningslinierne i stk. 2 - 4, jf. dog stk. 5.
Stk. 2. Fonden kan yde støtte i form af engangsbeløb eller beløb,  

 der ydes over et på forhånd fastsat antal år eller til en begivenhed, der  

 indtræder inden dette åremåls udløb.
Fonden kan i forbindelse hermed forbruge  

 af såvel kapitalen, som afkastet heraf.
 Stk. 3. Indtil 20 pct. af fondens midler kan ydes efter ansøgning  

 som engangsbeløb til merudgifter, som den HIV-smittede bløder eller dennes  

 samlevende familie måtte have i deres dagligdag som følge af den HIV-smittede  

 bløders eller dennes families særlige individuelle behov.
Stk. 4. Resten af fondens midler kan efter ansøgning ydes som  

 engangsbeløb eller faste årlige beløb dels til dækning af HIV-smittede  

 bløderes tabte arbejdsfortjeneste og det forkortede livsperspektiv samt  

 eventuelt forringet livskvalitet, som HIV-smitten medfører, dels til dækning  

 af forsørgertab til efterladte efter en afdød HIV-smittet bløder.
Beløb kan  

 dog kun ydes, så længe de pågældende lever.
Beløb, der udbetales til  

 efterladte børn, kan længst ydes indtil barnets fyldte 21. år.
 Stk. 5. Sundhedsministeren kan, når særlige forhold taler herfor,  

 efter ansøgning fra fondens bestyrelse godkende fravigelse af de i stk. 2 - 4  

 anførte retningslinier for fondens anvendelse.
Stk. 6. Efterladte efter stk. 4 omfatter ægtefæller til  

 HIV-smittede blødere, eller samlevere, hvor samlivet har bestået mindst 2 år,  

 og børn.
Fondens bestyrelse kan, når særlige forhold taler herfor, dispensere  

 fra kravet om 2 års samliv for så vidt angår en efterladt samlever.
 Stk. 7. Fonden kan af dennes midler årligt anvende indtil 1,5 pct.  

 af fondens oprindelige kapital til administration og revision af fonden.
 § 5. Fonden træffer den endelige afgørelse om uddeling af midler  

 efter loven.
 § 6. Fonden offentliggør på passende måde den støtte, der kan  

 ansøges om fra fonden.
 § 7. Støtte ydet efter § 4 til umyndige HIV-smittede blødere  

 udbetales til værgens bestyrelse og rådighed efter reglerne i lov om  

 udbetaling af godtgørelse til umyndige HIV-positive blødere,  

 transfusionssmittede m.fl.
 Fondens regnskab m.v.
 § 8. Fondens midler skal anbringes i overensstemmelse med reglerne  

 i Justitsministeriets bekendtgørelse om anbringelse af fondes midler og  

 bestyrelsesvederlag m.v.
 Stk. 2. Fondens midler skal indleveres til bestyrelse i en  

 forvaltningsafdeling, som er knyttet til et pengeinstitut, og som  

 justitsministeren har godkendt dertil.
§ 9. Fonden skal aflægge årsregnskab, der skal udarbejdes i  

 overensstemmelse med god regnskabsskik.
Regnskabsåret, der skal omfatte 12  

 måneder, følger kalenderåret.
Stk. 2. Senest 4 måneder efter hvert regnskabsårs afslutning skal  

 fondens regnskab, underskrevet af bestyrelsen og attesteret af revisor,  

 indsendes til sundhedsministeren.
Sundhedsministeren kan fastsætte krav til  

 regnskabets form og indhold.
 Stk. 3. Fondens regnskaber revideres af en statsautoriseret  

 revisor, der udpeges af sundhedsministeren efter indstilling fra fonden.  

 Revisor skal revidere årsregnskabet i overensstemmelse med god revisionsskik.
 Stk. 4. Samtidig med indsendelsen af fondens årsregnskab afgiver  

 bestyrelsen en beretning til sundhedsministeren for fondens virksomhed.  

 Sundhedsministeren kan fastsætte regler for beretningens form og indhold.
 § 10. Fonden skal på forlangende give sundhedsministeren enhver  

 oplysning om fondens virksomhed.
Andre bestemmelser § 11. Fondens bestyrelse og andre, der efter anmodning fra fondens  

 bestyrelse deltager i administrationen af opgaver efter denne lov, kan  

 afkræve beløbsmodtagere efter loven de oplysninger, som er nødvendige for at  

 fastsætte, udbetale og kontrollere støtte fra fonden.
 Stk. 2. Sundhedsstyrelsen kan til brug ved fondens beregning af  

 ydelser efter loven videregive statistiske oplysninger fra hæmofilicentre og  

 infektionsmedicinske afdelinger til fonden.
 § 12. Straffelovens § 152 og §§ 152 d-f finder tilsvarende  

 anvendelse for bestyrelsesmedlemmer og de, der medvirker ved administrationen  

 af opgaver efter denne lov.
 § 13. Fonden ophører med sin virksomhed senest 15 år efter lovens  

 ikrafttræden, eller når fondens bestyrelse i øvrigt ansøger  

 sundhedsministeren herom.
 Stk. 2. Ved fondens ophør tilfalder eventuelle resterende midler  

 staten, jf. dog stk. 3.
 Stk. 3. Såfremt der efter § 2, stk. 2, er tilgået fonden andre  

 midler end de af staten tilførte, træffer sundhedsministeren ved fondens  

 ophør bestemmelse om, hvorledes disse eventuelle resterende midler skal  

 forvaltes.
 Stk. 4. Beregning af resterende midler efter stk. 2 - 3 foretages  

 på grundlag af en forholdsmæssig fordeling baseret på de oprindelige  

 kapitalindskud fra henholdsvis staten og andre.
 § 14. Støtte udbetalt efter denne lov og afkastet heraf indgår  

 ikke i modtagerens husstandsindkomst, jf. § 8 i lov om individuel  

 boligstøtte.
 Stk. 2. Der skal i alle tilfælde ses bort fra ydelser efter denne  

 lov og afkastet heraf i forbindelse med tildeling af ydelser efter  

 pensionslovgivningen, bistandsloven og andre sociale love inden for  

 Socialministeriets område.
 § 15. I lov om påligningen af indkomst- og formueskat til staten  

 (ligningsloven), jf. lovbekendtgørelse nr. 851 af 30. september 1994, som  

 ændret ved lov nr. 1115 af 21. december 1994 og senest ændret ved lov nr. 216  

 af 29. marts 1995, foretages følgende ændring:
 1. I § 7, litra u, indsættes efter ordene »personer,  

 der er behandlet ved danske sygehuse«:
 »samt støtte, der udbetales af Blødererstatningsfonden, til blødere,  

 der efter behandling med blodprodukter ved danske sygehuse er blevet  

 konstateret HIV-smittede, eller til disses efterladte.«.
Ikrafttrædelses- og overgangsbestemmelser § 16. Loven træder i kraft dagen efter bekendtgørelsen i  

 Lovtidende.
 § 17. Uanset bestemmelsen i § 9, stk. 1, 2. pkt., afgiver fonden  

 regnskab og beretning første gang for perioden fra fondens etablering til 31.  

 december 1995.
 § 18. Loven gælder ikke for Færøerne og Grønland.
Bemærkninger til lovforslaget Almindelige bemærkninger 1. Lovforslagets indhold På baggrund af regeringens og Folketingets partiers tilkendegivelse efter  

 at blødererstatningssagen blev afgjort ved Østre Landsrets dom af 14. februar  

 1995, foreslås der i lovforslaget oprettet en fond med en samlet kapital på  

 20 mio. kr., som inden for nærmere fastsatte rammer har til formål at yde  

 støtte til blødere, der efter behandling med blodprodukter ved danske  

 sygehuse er blevet konstateret HIV-smittede, samt til efterladte efter  

 sådanne blødere.
Fonden ledes af en bestyrelse, der udpeges af sundhedsministeren efter  

 indstilling fra Danmarks Bløderforening.
Fondens bestyrelse træffer den  

 endelige afgørelse om udbetaling af støtte efter loven.
Fonden forudsættes at  

 ophøre med sin virksomhed efter 15 år.
2. Baggrunden for lovforslaget 2.1. Ved Akt 249 3/6 1987 gav Finansudvalget sin tilslutning til, at der  

 blev ydet en kulancemæssig godtgørelse på 100.000 kr. til de  

 hæmofilipatienter (blødere), der efter behandling med blodprodukter ved  

 danske sygehuse er konstateret HIV-smittede.
Da konstatering af et eventuelt  

 erstatningsansvar ved domstolene måtte antages at blive meget vanskeligt af  

 bevismæssige grunde, og da en retssag ville blive meget langvarig, fandt man  

 det rimeligt, at staten ydede en sådan kulancemæssig godtgørelse til de  

 HIV-smittede blødere.
Godtgørelsen tog sigte på at yde denne særlige gruppe  

 en rimelig kompensation for den ulempe i personlig livsførelse, AIDS har  

 påført denne.
På finansloven for 1988 blev godtgørelsen forhøjet fra 100.000 kr. til  

 250.000 kr, ligesom den berettigede personkreds blev udvidet til også at  

 omfatte efterladte enker/samlevere samt børn efter HIV-smittede blødere, som  

 ikke tidligere havde modtaget godtgørelsen.
Denne personkreds blev nærmere  

 afgrænset ved Akt 177 6/4 1988.
 På finansloven for 1992 blev den berettigede personkreds yderligere  

 udvidet til også at omfatte ægtefæller eller samlevere til en HIV-smittet  

 bløder, som selv med overvejende sandsynlighed er blevet HIV-smittede af den  

 pågældende bløder.
Ved Akt 39 12/11 1992 blev godtgørelsen forhøjet med yderligere 500.000  

 kr. som kompensation for de gener og menneskelige omkostninger, som  

 HIV-smitten har påført de pågældende, jf.
Sundhedsministeriets bekendtgørelse  

 nr. 914 af 19. november 1992 om godtgørelse til HIV-positive blødere m.fl.
 Den hidtil udbetalte godtgørelse, der således har udgjort i alt 750.000  

 kr., var ikke indkomstskattepligtig, ligesom godtgørelsen og afkastet heraf  

 dels ikke modregnes i ydelser, som tilkommer de pågældende efter lovgivningen  

 inden for Socialministeriets område, dels ikke påvirker beregningen af  

 individuel boligstøtte.
 Der er efter ovenstående godtgørelsesordning udbetalt i alt 60,5 mio. kr.  

 til HIV-smittede blødere og deres efterladte m.fl.
2.2. Østre Landsret afsagde den 14. februar 1995 dom i den erstatningssag,  

 som Danmarks Bløderforening som mandatar for 8 blødere og deres efterladte  

 anlagde i 1987 mod bl.a.
Sundhedsministeriet og Sundhedsstyrelsen med påstand  

 om, at de kendes ansvarlige for, at der ved behandling efter den 1. januar  

 1985 med faktorpræparater mod blødersygdom er påført de pågældende eller  

 deres pårørende AIDS-virus.
Ved dommen fik myndighederne medhold i, at man  

 ikke har handlet ansvarspådragende ved først af kræve varmebehandling af  

 faktorpræparaterne fra den 1. oktober 1985 og screening af alt donorblod fra  

 den 1. januar 1986.
 2.3. Regeringen og Folketingets partier har efterfølgende drøftet  

 blødererstatningssagens politiske konsekvenser og har i den forbindelse  

 fremsat en tilkendegivelse herom, som det fremgår af sundhedsministerens  

 pressemeddelelse af 22. februar 1995. Pressemeddelelsen er optaget som  

bilag 1 til lovforslaget.
Det fremgår af tilkendegivelsen, at Folketingets partier og regeringen  

 anser sig for at have en mo- ralsk forpligtelse til at strække sig vidt for  

 at nå en politisk set acceptabel løsning på de 89 HIV-smittede bløderes  

 situation.
Endvidere fremhæves bl.a. følgende:
 »Folketingets partier og regeringen finder, at den samlede  

 godtgørelse, som tidligere er ydet de HIV-smittede blødere og deres  

 efterladte, er et kontant udtryk for Folketingspartiernes forståelse for alle  

 de HIV-smittede bløderes særlige vanskelige situation.
Folketingets partier og regeringen er imidlertid - som et yderlige bidrag  

 til en menneskelig løsning - enige om snarest at tage initiativ til  

 oprettelse af en fond med en samlet kapital på 20 mio. kr., som inden for  

 fastlagte rammer kan bestyres af Danmarks Bløderforening.
Hermed kan det  

 sikres, at blødernes særlige og individuelle behov nu og i årene fremover  

 bedre kan imødekommes end det er sket med de hidtil udbetalte faste  

 godtgørelsesbeløb.« 3. Nærmere om lovforslaget Det foreslås på denne baggrund, at der oprettes en særlig fond -  

 Blødererstatningsfonden - som har til opgave at yde støtte til HIV-smittede  

 blødere, og til efterladte efter disse blødere.
Staten yder fonden et beløb  

 en gang for alle på 20 mio. kr.
 Efter sundhedsministerens godkendelse kan også andre end de af staten  

 tilførte midler indgå i fonden.
Fonden ledes af en bestyrelse på 5 medlemmer, der alle udpeges af  

 sundhedsministeren efter indstilling fra Danmarks Bløderforening.
Det  

 foreslås, at fondens bestyrelse kan uddele støtte enten i form af  

 engangsbeløb eller faste beløb over et på forhånd fastsat antal år.
Det  

 forudsættes, at fonden løbende kan forbruge af såvel kapitalen som afkastet  

 heraf.
Fondens bestyrelse kan inden for de i forslagets § 4 fastsatte rammer yde  

 indtil 20 pct. af fondens midler som støtte i form af engangsbeløb, der  

 tilgodeser den enkelte HIV-smittede bløders eller families særlige  

 individuelle behov.
Disse behov kan f.eks. være medicinudgifter, transport i  

 forbindelse med sygebehandling, rekreation m.v.
 Fondens bestyrelse kan endvidere yde støtte - enten som engangsbeløb eller  

 faste årlige beløb - til dækning af bløderens tabte arbejdsfortjeneste og det  

 forkortede livsperspektiv samt eventuelt forringet livskvalitet, som  

 HIV-smitten medfører, og til dækning af forsørgertab til efterladte, dvs.  

 enker/samlevere og børn.
 Støtte ydet efter loven vil - i lighed med den tidligere ydede  

 godtgørelse, jf. punkt 2.1. - ikke være indkomstskattepligtig, ligesom  

 støtten og afkastet heraf dels ikke modregnes i ydelser, som tilkommer de  

 pågældende efter pensionslovgivningen, bistandsloven og andre sociale love  

 inden for Socialministeriets område, dels ikke påvirker beregningen af  

 individuel boligstøtte.
 Fondens bestyrelse skal årligt indsende regnskab og beretning for fondens  

 virksomhed til sundhedsministeren.
 Fonden ophører med sin virksomhed senest 15 år efter lovens ikrafttræden.  

 Fondens bestyrelse kan dog også før dette tidspunkt ansøge sundhedsministeren  

 om at ophøre med sin virksomhed.
 4. Hørte myndigheder, organisationer m.fl.
 Forslaget har været til udtalelse hos berørte ministerier m.v. samt hos  

 Danmarks Bløderforening.
 5. Lovforslagets økonomiske og administrative konsekvenser m.v.
Forslaget medfører en statslig merudgift i finansåret 1995 på 20 mio. kr.  

 i forbindelse med fondens etablering.
Udgiften hertil finansieres over  

 finanslovens generelle reserver.
De statslige udgifter vil blive optaget på  

 Sundhedsministeriets bidrag til forslag til lov om tillægsbevilling for 1995.  

 Da fonden er en selvejende institution, er den således ikke en del af statens  

 formue og indgår dermed ikke i statsregnskabet.
 Udgifter til løbende administration af ordningen forudsættes afholdt af  

 fondens midler, jf. forslagets § 4, stk. 7. Forslaget medfører i øvrigt ikke  

 administrative konsekvenser.
 Lovforslaget har ingen erhvervsøkonomiske eller miljømæssige konsekvenser.  

 Forslaget indeholder heller ikke EU-retlige aspekter.
Bemærkninger til lovforslagets enkelte bestemmelser Til § 1 Bestemmelsen fastslår det overordnede formål med fonden, nemlig at yde  

 støtte dels til blødere, der efter behandling med blodprodukter ved danske  

 sygehuse er blevet konstateret HIV-smittede, dels til efterladte efter  

 sådanne blødere.
For så vidt angår kredsen af efterladte, der efter forslaget  

 er berettiget til støtte efter loven, henvises til § 4, stk. 6 og  

 bemærkningerne hertil.
Fondens navn er Blødererstatningsfonden.
Fonden, der er en selvejende  

 institution, har hjemsted i København.
Det er fondens bestyrelse, der afgør  

 hvem der skal administrere loven, men det vil være naturligt og mest  

 hensigtsmæssigt, såfremt de administrative opgaver henlægges til Danmarks  

 Bløderforening.
Til § 2 Efter bestemmelsen indbetaler staten en gang for alle et beløb på 20 mio.  

 kr. til fonden.
Det indebærer, at der ikke herudover vil blive tilført fonden  

 midler fra staten.
 Beløbet vil blive udbetalt, når fonden er etableret efter lovens regler,  

 dvs. når bestyrelsen for fonden er udpeget og der er fastsat en  

 forretningsorden, der er godkendt af sundhedsministeren, jf. § 3.
Såfremt privatpersoner, offentlige og private fonde, virksomheder m.v.  

 ønsker at supplere fonden med tilførsel af yderligere midler end de af staten  

 tilførte, kan sundhedsministeren efter stk. 2 godkende, at sådanne  

 midler indgår i fonden.
De pågældende bidragydere vil ikke have mulighed for  

 at stille betingelser i forbindelse med kapitaltilførslen.
Midlerne vil indgå  

 i den samlede kapital, og udbetalinger fra fonden vil fortsat kun kunne finde  

 sted inden for lovens rammer.
Til § 3 Efter stk. 1. ledes fonden af en bestyrelse på 5 medlemmer, der  

 udpeges af sundhedsministeren efter indstilling fra Danmarks Bløderforening.
 I stk. 2 angives de nærmere krav til bestyrelsesmedlemmerne.
 Bestyrelsen for fonden fastsætter for sit arbejde en forretningsorden, der  

 skal godkendes af sundhedsministeren, jf. stk. 3 . Forretningsordenen  

 forudsættes bl.a. at indeholde regler om bestyrelsens beslutningsdygtighed,  

 regler om stemmeflertal ved afgørelser, indkaldelsesvarsler ved møder,  

 beslutningsprotokol, tegningsret, varetagelse af fondens drift, økonomi m.v.,  

 samt regler om suppleanter og disses mulighed for at indtræde i bestyrelsen  

 ved et medlems forfald m.v.
Til § 4 Bestemmelsen fastlægger de overordnede retningslinier for de udbetalinger,  

 der kan finde sted efter loven.
Efter stk. 1 er det bestyrelsen for fonden, der træffer afgørelse  

 om udbetaling af støtte efter loven.
Fonden kan yde støtte i form af  

 engangsbeløb eller beløb, der ydes over et på forhånd fastsat antal år eller  

 til en begivenhed, der indtræder inden dette åremåls udløb, jf. stk. 2  

 .
Det er således forudsat, at der ved udbetaling af faste årlige beløb altid  

 fastsættes en tidsgrænse for, hvor længe beløbet kan udbetales.
Det hænger  

 sammen med, at fonden løbende kan forbruge af såvel kapitalen som afkastet  

 heraf.
Det skal derfor være muligt for fondens bestyrelse at have et klart  

 overblik over de forpligtelser, man har påtaget sig over for bløderen og  

 dennes efterladte med henblik på, at der ikke disponeres videre end fondens  

 midler rækker.
Da værdien af fondens kapital kan variere over tid i takt med  

 kurserne for de værdipapirer, som kapitalen måtte være anbragt i, bør fondens  

 bestyrelse endvidere ved alle udbetalinger, der gives for en bestemt årrække,  

 tage forbehold over for en eventuel senere reduktion heraf, såfremt fondens  

 midler skulle vise sig ikke at slå til.
Der vil ikke være noget til hinder  

 for, at fonden efter udløbet af en bestemt tidsgrænse beslutter, at  

 vedkommende støtteberettigede - på baggrund af en konkret vurdering af den  

 pågældendes behov - yderligere tildeles støtte i et vist antal år.
I stk. 3 - 4 fastlægges de overordnede retningslinier for de  

 udbetalinger, der kan finde sted fra fonden.
Fondens bestyrelse vil inden for  

 disse rammer selv kunne fastlægge nærmere detaljerede betingelser for  

 tildeling af midler, jf. nedenfor.
Det forudsættes, at udbetaling af støtte  

 altid sker efter forudgående ansøgning.
Efter stk. 3 kan indtil 20 pct. af fondens midler ydes som  

 engangsbeløb til merudgifter, som den HIV-smittede bløder eller dennes  

 samlevende familie måtte have i deres dagligdag som følge af den HIV-smittede  

 bløders eller families særlige individuelle behov.
Disse behov kan f.eks.  

 være bløderens udgifter til medicin og psykologbistand, transport i  

 forbindelse med sygebehandling, øvrige transport- eller boligmæssige behov,  

 rekreation, hjælp til ledsagelse og anden personbistand, og lignende.
Der vil  

 således også kunne ydes støtte til den samlevende familie, dvs.  

 ægtefælle/samlever og børn, samt samlevende forældre, såfremt den  

 HIV-smittede bløder ikke har ægtefælle/samlever og børn.
Der vil være  

 mulighed for, at fondens bestyrelse - inden for rammerne af bestemmelsen -  

 kan lægge andre kriterier til grund for udbetaling af støtte end de her  

 nævnte.
Opregningen af individuelle behov er således ikke udtømmende.
Herved vil der være mulighed for, at bestyrelsen altid kan tage særlige og  

 individuelle behov ved uddelingen af støtte, bl.a. afhængig af den enkelte  

 bløders aktuelle sygdomssituation og familiens behov i øvrigt i forbindelse  

 med pleje, transport og pasning af den pågældende m.v.
Der kan også lægges  

 vægt på familiens situation, herunder dens helbredsmæssige situation.
 De 20 pct. af fondens midler, der uddeles i forbindelse med ovennævnte,  

 opgøres som det beløb, der gennem årene er ydet til dette formål set i  

 forhold til fondens oprindelige kapital og senere afkast på samme tidspunkt.
Efter stk. 4 kan resten af fondens midler ydes som engangsbeløb  

 eller faste årlige beløb dels til dækning af HIV-smittede bløderes tabte  

 arbejdsfortjeneste og det forkortede livsperspektiv, samt eventuelt forringet  

 livskvalitet, som HIV-smitten medfører, dels til dækning af forsørgertab til  

 efterladte efter en afdød HIV-smittet bløder.
Beløbene kan dog kun ydes, så  

 længe de pågældende lever.
Sigtet med bestemmelsen er bl.a. at skabe mulighed for at afbøde de  

 økonomiske konsekvenser, sygdommen har medført for den pågældende bløder i  

 form af nedgang i lønindtægt eller eventuelt helt manglende lønindtægt.  

 Bestyrelsen for fonden fastsætter selv retningslinier for den nærmere  

 definition af begrebet tabt arbejdsfortjeneste, og behøver således ikke lægge  

 de gældende regler om godtgørelse for tabt arbejdsfortjeneste til grund.  

 Enkelte blødere vil måske på grund af deres fremskredne sygdom slet ikke  

 kunne dokumentere en tabt arbejdsfortjeneste, og det skal ikke afskære dem  

 fra at kunne modtage støtte efter loven.
Fondens bestyrelse træffer også selv  

 nærmere afgørelse om, hvorledes man ønsker at yde støtte til dækning af det  

 forkortede livsperspektiv samt eventuelt forringet livskvalitet, som  

 HIV-smitten medfører.
Det er endvidere sigtet med denne bestemmelse, at der for at afbøde  

 virkningerne af indkomsttab ved forsørgerens bortgang kan ydes efterladte  

 ægtefæller/samlevere en engangssum for herigennem at imødegå akutte  

 situationer begrundet i økonomiske vanskeligheder, ligesom der kan ydes faste  

 årlige tilskud til ægtefæller/samlevere og børn.
Bestyrelsen fastlægger selv  

 inden for bestemmelsens rammer, hvorledes man ønsker at definere begrebet  

 forsørgertab ved udbetaling af støtte, jf. ovenfor.
Det er hensigten, at den  

 økonomiske støtte til efterladte primært skal ydes i en overgangsperiode  

 efter den HIV-smittede bløders død med henblik på at afbøde de umiddelbare  

 økonomiske og sociale problemer som følge af bløderens død.
Det er forudsat, at de efterladte kun kan modtage støtte efter loven, så  

 længe de lever.
Såfremt fonden har givet en efterladt tilsagn om støtte over  

 en vis årrække, og den efterladte i mellemtiden afgår ved døden, bortfalder  

 fondens forpligtelse.
Det resterende beløb vil således ikke indgå i  

 vedkommendes bo.
Efter bestemmelsen kan der endvidere længst udbetales beløb efter loven  

 til efterladte børn indtil barnets fyldte 21. år.
Herved sikres det, at der  

 kan ydes støtte til et efterladt barn, indtil barnet har startet en  

 uddannelse eller lignende.
Efter stk. 5 kan sundhedsministeren efter ansøgning fra fondens  

 bestyrelse godkende en fravigelse af de i stk. 2 - 4 fastsatte retningslinier  

 for anvendelsen af fondens midler, når særlige forhold taler herfor.
Dette  

 indebærer, at ministeren også kan fravige den i stk. 3 fastsatte grænse på 20  

 pct. for anvendelse af midler på individuelle engangsbeløb, såfremt særlige  

 forhold taler herfor.
 Begrundelsen for at opdele fonden i to puljer er, at det hermed bliver  

 muligt at imødekomme de meget individuelle behov uden at disse - gennem det  

 fastsatte maksimum på 20 pct. - begrænser muligheden for at yde den mere  

 langsigtede kompensation for tabt arbejdsfortjeneste og forsørgertab.
Stk. 6 angiver den kreds af efterladte, der er berettigede til  

 støtte efter loven, dvs. ægtefæller til HIV-smittede blødere, eller  

 samlevere, hvor samlivet har bestået mindst 2 år, samt børn.
Samlevere vil  

 også omfatte personer, der har indgået registreret partnerskab.
Kredsen af  

 efterladte er den samme, som er berettiget til den kulancemæssige godtgørelse  

 efter en afdød HIV-smittet bløder, jf. de almindelige bemærkninger punkt 2.1.  

 Fondens bestyrelse vil, når særlige forhold taler herfor, have mulighed for  

 at dispensere fra kravet om 2 års samliv for så vidt angår en efterladt  

 samlever.
Efter stk. 7 kan fonden årligt anvende indtil 1,5 pct. af fondens  

 oprindelige kapital til administration og revision af fonden.
Det indebærer,  

 at der maksimalt kan anvendes 300.000 kr. årligt til disse formål.
Til § 5 Efter bestemmelsen er fondens afgørelser endelige.
Dette indebærer, at  

 afgørelserne ikke kan indbringes for nogen administrativ myndighed, herunder  

 heller ikke for Sundhedsministeriet.
Til § 6 Det forudsættes i bestemmelsen, at fonden på passende måde gør de  

 potentielle støtteberettigede efter loven opmærksom på de støttemuligheder,  

 som loven giver sammenholdt med de retningslinier, bestyrelsen måtte have  

 fastlagt for tildeling af støtte.
Dette vil f.eks. kunne ske gennem Danmarks  

 Bløderforenings medlemsblad.
Det forudsættes, at fonden i forbindelse hermed  

 også tager stilling til, hvorledes man gør de efterladte opmærksom på  

 støttemulighederne, såfremt disse efterladte ikke længere måtte have  

 tilknytning til Danmarks Bløderforening.
Til § 7 Efter bestemmelsen udbetales støtte til umyndige HIV-smittede blødere  

 direkte til værgen til dennes bestyrelse og rådighed efter reglerne i lov nr.  

 217 af 28. april 1993 om udbetaling af godtgørelse til umyndige HIV-positive  

 blødere, transfusionssmittede m.fl.
Værgen kan således - i lyset af den  

 umyndiges alvorlige sygdom - i almindelighed selv bestyre og råde over den  

 støtte, der måtte tilkomme den umyndige.
 Bestemmelsen indebærer bl.a. en fravigelse af gældende lovregler om, at  

 umyndiges midler skal bestyres i en godkendt forvaltningsafdeling.  

 Bestemmelsen er endvidere en fravigelse af reglerne i myndighedsloven og  

 regler fastsat i medfør heraf, hvorefter en værge, der bestyrer umyndiges  

 midler, bl.a. skal indhente samtykke fra statsamtet til enhver disposition  

 udover, hvad der hører til sædvanlig bestyrelse af den umyndiges formue.
Bestemmelsen vedrører alene udbetaling af støtte til HIV-smittede umyndige  

 blødere.
Støtte, der måtte tilkomme umyndige efterladte, jf. § 4, stk. 6,  

 berøres ikke af bestemmelsen, idet de sædvanlige regler om umyndiges midlers  

 anbringelse og bestyrelse i en godkendt forvaltningsafdeling, samt reglerne i  

 myndighedsloven fortsat gælder for denne personkreds.
Til § 8 Efter bestemmelsens stk. 1 skal fondens midler anbringes i  

 overensstemmelse med reglerne i Justitsministeriets bekendtgørelse om  

 anbringelse af fondes midler og bestyrelsesvederlag m.v.
 I bekendtgørelsen er fastsat nærmere regler for fondes midler, herunder  

 anbringelse i værdipapirer, ombytning af værdipapirer, værdipapirers  

 opbevaring m.v.
 Fondens midler skal efter stk. 2 indleveres til bestyrelse i en  

 godkendt forvaltningsafdeling.
Til § 9 Efter stk. 1 skal fonden aflægge årsregnskab, der skal udarbejdes i  

 overensstemmelse med god regnskabsskik.
Blødererstatningsfonden vil være omfattet af de gældende regler i  

 selskabsskattelovens § 1, stk. 1, nr. 6, og fonden er derfor kun  

 skattepligtig af indtægter, der hidrører fra erhvervsmæssig virksomhed.
Det  

 betyder, at de 20 mio. kr., som staten indskyder, ikke er skattepligtig  

 indkomst for fonden, ligesom det løbende afkast af den indskudte kapital i  

 det omfang der er tale om almindelige porteføljepleje, heller ikke er  

 skattepligtig indkomst for fonden.
Idet fonden således forudsættes ikke at  

 have indtægter, der hidrører fra erhvervsmæssig virksomhed, stilles der efter  

 skattelovgivningen ikke krav om indgivelse af selvangivelse eller årsregnskab  

 til skattemyndighederne.
 Senest 4 måneder efter hvert regnskabsårs afslutning skal regnskabet  

 indsendes til sundhedsministeren, jf. stk. 2. Sundhedsministeren kan i  

 forbindelse hermed fastsætte krav til regnskabets form og indhold, f.eks.  

 såfremt særlige forhold i forbindelse med regnskabet ønskes nærmere belyst og  

 lign.
 Fondens regnskaber skal revideres af en statsautoriseret revisor, der  

 udpeges af sundhedsministeren efter indstilling fra fonden, jf. stk.  

 3. Revisor skal revidere årsregnskabet i overensstemmelse med god  

 revisionsskik.
Efter stk. 4 skal bestyrelsen for fonden samtidig med indsendelse  

 af det årlige regnskab afgive en beretning for fondens virksomhed til  

 sundhedsministeren.
Det forudsættes, at beretningen - i anonymiseret form -  

 indeholder oplysninger om fondens generelle overvejelser og beslutninger,  

 herunder vedr. regler fastsat efter lovens § 4, fondens afgørelser, herunder  

 antallet af personer, der i årets løb har modtaget støtte fra fonden opdelt  

 såvel på engangsbeløb og faste årlige beløb som på støtte ydet efter  

 henholdsvis § 4, stk. 3 og stk. 4, samt eventuelle øvrige forhold, det findes  

 relevant at beskrive.
Til § 10 Efter bestemmelsen skal fonden på forlangende give sundhedsministeren  

 enhver oplysning om fondens virksomhed.
Bestemmelsen skal bl.a. sikre, at  

 sundhedsministeren til enhver tid kan besvare eventuelle spørgsmål fra  

 Folketinget vedr. fondens virksomhed m.v.
Til § 11 I bestemmelsen fastsættes hjemmel til, at fondens bestyrelse og andre, der  

 efter anmodning fra fondens bestyrelse deltager i administrationen af opgaver  

 efter loven, kan afkræve beløbsmodtagere efter loven de oplysninger, som er  

 nødvendige for at fastsætte, udbetale og kontrollere støtte fra fonden.
 Bestemmelsen tager sigte på, at der kan indhentes de nødvendige  

 oplysninger fra beløbsmodtagere, herunder oplysninger om bløderens aktuelle  

 sygdomssituation, indtægts- og familieforhold, eventuel dokumentation for, at  

 støttemodtagere, der modtager årlige udbetalinger, fortsat er berettiget til  

 støtte efter loven m.v.
 Det forudsættes i bestemmelsens stk. 2 , at Sundhedsstyrelsen,  

 såfremt fondens bestyrelse anmoder herom, kan videregive statistiske  

 oplysninger fra hæmofilicentre og infektionsmedicinske afdelinger til brug  

 ved fondens beregning af ydelser efter loven.
Til § 12 Såvel fondsbestyrelsen som andre, der deltager i administrationen af  

 opgaver efter loven, har tavshedspligt med hensyn til de fortrolige  

 oplysninger, som de vil få kendskab til som led i fondens virksomhed.
En del  

 af disse oplysninger vil bl.a. være meget personfølsomme oplysninger om de  

 enkelte HIV-smittede blødere og deres sygdom, som det er vigtigt ikke  

 videregives til uvedkommende.
En eventuel uberettiget videregivelse eller  

 udnyttelse af de fortrolige oplysninger vil være sanktioneret efter reglerne  

 i straffelovens § 152 og §§ 152 d-f.
Til § 13 Det er forudsat, at fonden efter at have fungeret over en vis årrække skal  

 ophøre med sin virksomhed.
Det er også baggrunden for, at fonden ved  

 udbetalinger efter § 4 kan forbruge af såvel kapitalen som afkastet heraf.
Efter stk. 1 ophører fonden efter 15 år med sin virksomhed.
Fonden  

 har gennem de år, fonden forudsættes at bestå, løbende kunne tilgodese den  

 enkelte bløders særlige behov set i lyset af det forkortede livsperspektiv,  

 som sygdommen medfører, ligesom der har været mulighed for at tilgodese  

 efterladtes aktuelle behov med henblik på at afbøde de umiddelbare virkninger  

 af indkomsttab ved forsørgerens bortgang.
Efter bestemmelsen kan fondens bestyrelse også på et tidligere tidspunkt,  

 dvs. før de 15 år, anmode ministeren om at afvikle fonden.
Det er op til  

 ministeren at vurdere rimeligheden heraf set i relation til opfyldelsen af  

 fondens formål.
 Efter stk. 2 tilfalder eventuelle resterende midler ved fondens  

 ophør staten.
 Såfremt der er tilgået fonden andre midler end de af staten tilførte,  

 træffer sundhedsministeren ved fondens ophør bestemmelse om, hvorledes disse  

 skal forvaltes, jf. stk. 3 .
 Beregningen af hvilke midler, der henholdsvis skal tilfalde staten efter  

 stk. 2, og hvilke midler, om hvis forvaltning sundhedsministeren efter stk. 3  

 skal træffe bestemmelse, foretages efter stk. 4 på grundlag af en  

 forholdsmæssig fordeling baseret på de oprindelige kapitalindskud fra staten  

 og andre.
Til § 14 I lighed med ordningen vedr. godtgørelse til HIV-smittede blødere m.fl.  

 lægger Sundhedsministeriet vægt på, at den støtte, der udbetales fra fonden,  

 kommer de støtteberettigede direkte til gode.
Efter stk. 1 og 2 vil  

 støtten og afkastet heraf dels ikke påvirke beregningen af individuel  

 boligstøtte, dels ikke blive modregnet i ydelser, som tilkommer de pågældende  

 efter pensionslovgivningen, bistandsloven og andre sociale love inden for  

 Socialministeriets område.
 Der henvises i øvrigt til § 15, hvorefter støtten heller ikke medregnes  

 ved opgørelsen af modtagerens skattepligtige indkomst.
Til § 15 Ligningslovens § 7, litra u, der skattefritager de tidligere udbetalte  

 statslige godtgørelser til HIV-smittede blødere m.fl., udvides hermed til  

 også at omfatte den støtte, der udbetales af Blødererstatningsfonden.
Til § 16 Da det findes vigtigt, at loven træder i kraft så hurtigt som muligt,  

 foreslås det, at loven træder i kraft dagen efter bekendtgørelsen i  

 Lovtidende.
Til § 17 Fonden afgiver første gang regnskab og beretning for perioden fra fondens  

 etablering til 31. december 1995.
Til § 18 Loven gælder ikke for Færøerne og Grønland.
Det afskærer imidlertid ikke  

 færøske og grønlandske blødere fra at modtage ydelser efter loven, såfremt de  

 er blevet konstateret HIV-smittede efter behandling med blodprodukter ved  

 danske sygehuse.
Bilag 1 SUNDHEDSMINISTERIET København, den 22. februar 1995 Pressemeddelelse Blødererstatningssagens politiske konsekvenser Sundhedsminister Yvonne Herløv Andersen (CD) har i dag afsluttet sine  

 drøftelser med repræsentanter for Folketingets partier angående  

 blødererstatningssagens politiske konsekvenser og tilkendegiver i den  

 forbindelse følgende:
 »Folketingets partier og regeringen har stor sympati for og  

 medfølelse med de HIV-smittede blødere og beklager det dybt tragiske i, at 89  

 danske blødere fra slutningen af 1970'erne og de følgende år nåede at blive  

 smittet med HIV via deres faktorpræparater, inden der fremkom tilstrækkelig  

 viden og brugbare metoder til at standse smitteoverførslen.
 Folketingets partier og regeringen erkender og beklager, at der i 1985 og  

 1986 blev truffet foranstaltninger og taget forholdsregler, som - vurderet på  

 grundlag af den viden, man har i dag - på nogle punkter må betegnes som  

 utiltrækkelige.
 Folketingets partier og regeringen er enige om at respektere, at Østre  

 Landsret nu med sin dom i erstatningssagen har givet myndighederne medhold i,  

 at man ikke har handlet ansvarspådragende ved først at kræve varmebehandling  

 af faktorpræparaterne fra den 1. oktober 1985 og screening af alt donorblod  

 fra den 1. januar 1986.
 Folketingets partier og regeringen anser sig for at have en moralsk  

 forpligtelse til at strække sig vidt for at nå en politisk set acceptabel  

 løsning på de 89 HIV-smittede bløderes situation.
 Folketinget partier og regeringen finder, at den samlede godtgørelse, som  

 tidligere er ydet til de HIV-smittede blødere og deres efterladte, er et  

 kontant udtryk for Folketingspartiernes forståelse for alle de HIV-smittede  

 bløderes særligt vanskelige situation.
Folketingets partier og regeringen er imidlertid - som et yderligere  

 bidrag til en menneskelig løsning - enige om snarest at tage initiativ til  

 oprettelse af en fond med en samlet kapital på 20 mio. kr., som inden for  

 fastlagte rammer herefter kan bestyres af Danmarks Bløderforening.
Hermed kan  

 det sikres, at blødernes særlige og individuelle behov nu og i årene fremover  

 bedre kan imødekommes end det er sket med de hidtil udbetalte faste  

 godtgørelsesbeløb.
 Regeringen vil endvidere tage initiativ til, at der snarest gennem særlig  

 lovgivning søges etableret en lægemiddelforsikringsordning, der dækker  

 lægemiddelområdet bredt, og sikrer patienterne en lettere adgang til at opnå  

 erstatning end efter produktansvarsloven.
Regeringen vil endelig tage initiativ til, at Danmarks Bløderforening får  

 tilbud om at lade sig repræsentere i Sundhedsstyrelsens Blodproduktudvalg.  

 Blodproduktudvalget har blandt andet til opgave at komme med forslag til  

 foranstaltninger, som sikrer den bedst mulige udnyttelse af det tappede blod  

 og en så høj grad af selvforsyning med færdigfremstillede produkter som  

 muligt.« Denne tilkendegivelse fra Folketingets partier og regeringen er i dag  

 afleveret til Danmarks Bløderforening.
Ændringsforslag Af sundhedsministeren:
 Til § 9 1) I stk. 3, 1. pkt., ændres ordene  

 »statsautoriseret revisor« til: »statsautoriseret eller en  

 registreret revisor«.
 2) I stk. 3, 2. pkt., ændres ordene »god  

 revisionsskik« til: »god offentlig revisionsskik«.
Bemærkninger Til nr. 1 Den foreslåede ændring indebærer, at Blødererstatningsfondens  

 regnskaber kan revideres enten af en statsautoriseret eller af en registreret  

 revisor.
 Til nr. 2 Rigsrevisionen har over for Sundhedsministeriet påpeget, at  

 fonden er omfattet af rigsrevisorlovens § 2, dog med en særlig i dette  

 lovforslag hjemlet revisionsordning, ligesom rigsrevisor har adgang til at  

 indkalde fondens regnskab til gennemgang.
På denne baggrund foreslås det, at revisor skal revidere fondens  

 årsregnskab i overensstemmelse med god offentlig revisionsskik.
God offentlig  

 revisionsskik indebærer en kontrol med, at regnskabet er rigtigt, at  

 vilkårene for statens kapitalindskud er opfyldt, at midlerne er anvendt i  

 overensstemmelse med givne regler, og at der i øvrigt er taget skyldige  

 økonomiske hensyn ved forvaltningen, jf. rigsrevisorlovens § 3. God offentlig  

 revisionsskik er således en retlig standard med et videre indhold end god  

 revisionsskik.
Efter 2. behandling den 11. maj 1995 Fonden § 1. Blødererstatningsfonden er en selvejende institution, der har  

 til formål at yde støtte dels til blødere, der efter behandling med  

 blodprodukter ved danske sygehuse er blevet konstateret HIV-smittede, dels  

 til efterladte efter sådanne blødere.
Fondens hjemsted er København.
 § 2. Staten yder en gang for alle fonden et beløb på 20 mio. kr.,  

 der udbetales, når fonden er etableret efter denne lovs regler.
 Stk. 2. Sundhedsministeren kan godkende, at også andre midler end  

 de af staten efter stk. 1 tilførte midler indgår i fonden.
Fondens bestyrelse § 3. Fonden ledes af en bestyrelse på 5 medlemmer, der alle  

 udpeges af sundhedsministeren efter indstilling fra Danmarks Bløderforening.
Stk. 2. Bestyrelsens medlemmer og suppleanter for disse udpeges  

 for 4 år ad gangen.
Medlemmerne skal være myndige og bosiddende her i landet,  

 og de må ikke selv være støtteberettigede efter denne lovs regler.  

 Genudpegning kan finde sted.
Stk. 3. Bestyrelsen vælger af sin midte selv sin formand, og den  

 fastsætter for sit arbejde en forretningsorden.
Forretningsordenen skal  

 godkendes af sundhedsministeren.
 Fondens anvendelse m.v.
 § 4. Fondens midler uddeles efter bestyrelsens beslutning efter  

 retningslinjerne i stk. 2-4, jf. dog stk. 5.
Stk. 2. Fonden kan yde støtte i form af engangsbeløb eller beløb,  

 der ydes over et på forhånd fastsat antal år eller til en begivenhed, der  

 indtræder inden dette åremåls udløb.
Fonden kan i forbindelse hermed forbruge  

 af såvel kapitalen som afkastet heraf.
 Stk. 3. Indtil 20 pct. af fondens midler kan efter ansøgning ydes  

 som engangsbeløb til merudgifter, som den HIV-smittede bløder eller dennes  

 samlevende familie måtte have i deres dagligdag som følge af den HIV-smittede  

 bløders eller dennes families særlige individuelle behov.
Stk. 4. Resten af fondens midler kan efter ansøgning ydes som  

 engangsbeløb eller faste årlige beløb dels til dækning af HIV-smittede  

 bløderes tabte arbejdsfortjeneste og det forkortede livsperspektiv samt  

 eventuelt forringet livskvalitet, som HIV-smitten medfører, dels til dækning  

 af forsørgertab til efterladte efter en afdød HIV-smittet bløder.
Beløb kan  

 dog kun ydes, så længe de pågældende lever.
Beløb, der udbetales til  

 efterladte børn, kan længst ydes indtil barnets fyldte 21. år.
 Stk. 5. Sundhedsministeren kan, når særlige forhold taler herfor,  

 efter ansøgning fra fondens bestyrelse godkende fravigelse af de i stk. 2-4  

 anførte retningslinjer for fondens anvendelse.
Stk. 6. Efterladte efter stk. 4 omfatter ægtefæller til  

 HIV-smittede blødere eller samlevere, hvor samlivet har bestået mindst 2 år,  

 og børn.
Fondens bestyrelse kan, når særlige forhold taler herfor, dispensere  

 fra kravet om 2 års samliv, for så vidt angår en efterladt samlever.
 Stk. 7. Fonden kan af dennes midler årligt anvende indtil 1,5 pct.  

 af fondens oprindelige kapital til administration og revision af fonden.
 § 5. Fonden træffer den endelige afgørelse om uddeling af midler  

 efter loven.
 § 6. Fonden offentliggør på passende måde den støtte, der kan  

 ansøges om fra fonden.
 § 7. Støtte ydet efter § 4 til umyndige HIV-smittede blødere  

 udbetales til værgens bestyrelse og rådighed efter reglerne i lov om  

 udbetaling af godtgørelse til umyndige HIV-positive blødere,  

 transfusionssmittede m.fl.
 Fondens regnskab m.v.
 § 8. Fondens midler skal anbringes i overensstemmelse med reglerne  

 i Justitsministeriets bekendtgørelse om anbringelse af fondes midler og  

 bestyrelsesvederlag m.v.
 Stk. 2. Fondens midler skal indleveres til bestyrelse i en  

 forvaltningsafdeling, som er knyttet til et pengeinstitut, og som  

 justitsministeren har godkendt dertil.
§ 9. Fonden skal aflægge årsregnskab, der skal udarbejdes i  

 overensstemmelse med god regnskabsskik.
Regnskabsåret, der skal omfatte 12  

 måneder, følger kalenderåret.
Stk. 2. Senest 4 måneder efter hvert regnskabsårs afslutning skal  

 fondens regnskab underskrevet af bestyrelsen og attesteret af revisor  

 indsendes til sundhedsministeren.
Sundhedsministeren kan fastsætte krav til  

 regnskabets form og indhold.
Stk. 3. Fondens regnskaber revideres af en statsautoriseret eller  

 en registreret revisor, der udpeges af sundhedsministeren efter indstilling  

 fra fonden.
Revisor skal revidere årsregnskabet i overensstemmelse med god  

 offentlig revisionsskik.
 Stk. 4. Samtidig med indsendelsen af fondens årsregnskab afgiver  

 bestyrelsen en beretning til sundhedsministeren for fondens virksomhed.  

 Sundhedsministeren kan fastsætte regler for beretningens form og indhold.
 § 10. Fonden skal på forlangende give sundhedsministeren enhver  

 oplysning om fondens virksomhed.
Andre bestemmelser § 11. Fondens bestyrelse og andre, der efter anmodning fra fondens  

 bestyrelse deltager i administrationen af opgaver efter denne lov, kan  

 afkræve beløbsmodtagere efter loven de oplysninger, som er nødvendige for at  

 fastsætte, udbetale og kontrollere støtte fra fonden.
 Stk. 2. Sundhedsstyrelsen kan til brug ved fondens beregning af  

 ydelser efter loven videregive statistiske oplysninger fra hæmofilicentre og  

 infektionsmedicinske afdelinger til fonden.
 § 12. Straffelovens § 152 og §§ 152 d-f finder tilsvarende  

 anvendelse på bestyrelsesmedlemmer og dem, der medvirker ved administrationen  

 af opgaver efter denne lov.
 § 13. Fonden ophører med sin virksomhed senest 15 år efter lovens  

 ikrafttræden, eller når fondens bestyrelse i øvrigt ansøger  

 sundhedsministeren herom.
 Stk. 2. Ved fondens ophør tilfalder eventuelle resterende midler  

 staten, jf. dog stk. 3.
 Stk. 3. Såfremt der efter § 2, stk. 2, er tilgået fonden andre  

 midler end de af staten tilførte, træffer sundhedsministeren ved fondens  

 ophør bestemmelse om, hvorledes disse eventuelle resterende midler skal  

 forvaltes.
 Stk. 4. Beregning af resterende midler efter stk. 2-3 foretages på  

 grundlag af en forholdsmæssig fordeling baseret på de oprindelige  

 kapitalindskud fra henholdsvis staten og andre.
 § 14. Støtte udbetalt efter denne lov og afkastet heraf indgår  

 ikke i modtagerens husstandsindkomst, jf. § 8 i lov om individuel  

 boligstøtte.
 Stk. 2. Der skal i alle tilfælde ses bort fra ydelser efter denne  

 lov og afkastet heraf i forbindelse med tildeling af ydelser efter  

 pensionslovgivningen, bistandsloven og andre sociale love inden for  

 Socialministeriets område.
 § 15. I lov om påligningen af indkomst- og formueskat til staten  

 (ligningsloven), jf. lovbekendtgørelse nr. 851 af 30. september 1994, som  

 ændret ved lov nr. 1115 af 21. december 1994 og senest ændret ved lov nr. 216  

 af 29. marts 1995, foretages følgende ændring:
 I § 7, litra u, indsættes efter ordene »personer, der er  

 behandlet ved danske sygehuse«:
»samt støtte, der udbetales af Blødererstatningsfonden, til blødere,  

 der efter behandling med blodprodukter ved danske sygehuse er blevet  

 konstateret HIV-smittede, eller til disses efterladte.« Ikrafttrædelses- og overgangsbestemmelser § 16. Loven træder i kraft dagen efter bekendtgørelsen i  

 Lovtidende.
 § 17. Uanset bestemmelsen i § 9, stk. 1, 2. pkt., afgiver fonden  

 regnskab og beretning første gang for perioden fra fondens etablering til 31.  

 december 1995.
 § 18. Loven gælder ikke for Færøerne og Grønland.
