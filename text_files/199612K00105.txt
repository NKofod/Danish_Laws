Nr LSF 105 Forslag til Lov om ændring af lov om tilskud til elproduktion (Begrænsning  

 af tilskud til naturgasbaseret kraftvarme m.v.) Fremsat af miljø- og energiministeren (Svend Auken) den 4. december 1996 Vedtaget ved tredjebehandling den 20. december 1996 Lov nr. 1210 af 27/12/1996 § 1 I lov nr. 944 af 27. december 1991 om tilskud til elproduktion, som ændret  

 ved lov nr. 1109 af 21. december 1994, foretages følgende ændringer:
 1. I § 1 indsættes efter »decentral«: »og  

 industriel«.
 2. § 2, stk. 1, affattes således:
»Der ydes et tilskud på 10 øre pr. kWh til elproducenter for den  

 mængde elektricitet, der fremstilles med vedvarende energi eller  

 biobrændsler.« 3. Efter § 2 indsættes:
» § 2 a.
Der ydes et tilskud på 7 øre pr. kWh til  

 elproducenter for den mængde elektricitet, der fremstilles ved  

 naturgasbaseret decentral kraftvarmeproduktion, naturgasbaseret industriel  

 kraftvarmeproduktion eller ved affaldsbaseret kraftvarmeproduktion, jf. dog  

 stk. 2 og 3.
 Stk. 2. Tilskuddet til elproduktion som nævnt i stk. 1 udgør 10  

 øre pr. kWh for elektricitet, der fremstilles på kollektive  

 varmeforsyningsanlæg, hvor der i forbindelse med værkets etablering også er  

 etableret ny kollektiv varmeforsyning (barmarksprojekter).
 Stk. 3. Tilskuddet til elproduktion som nævnt i stk. 1 udgør 10  

 øre pr. kWh for elektricitet, der fremstilles på decentrale kraftvarmeværker  

 med en samlet kapacitet for elproduktion på 3 MW eller derunder, og som enten  

 er idriftsat inden den 1. januar 1997, eller hvor der inden samme dato er  

 indsendt projektforslag for omstilling til kraftvarme til kommunalbestyrelsen  

 i henhold til lov om varmeforsyning.
Stk. 4. Miljø- og energiministeren kan fastsætte nærmere regler  

 for ydelsen af tilskuddet efter stk. 1-3.« 4. I § 3, stk. 1, ændres »vindkraft, vandkraft,  

 biogas, halm eller flis, og som afregnes med elforsyningsselskabet« til:  

 »vedvarende energi eller biobrændsler«.
 5. Efter § 3 indsættes:
» § 3 a.
For elektricitet, der er fremstillet ved industriel  

 kraftvarmeproduktion, er ydelsen af tilskud efter §§ 2, 2 a og 3 begrænset  

 til en periode på 6 år regnet fra idriftsættelsen af det enkelte anlæg, jf.  

 dog stk. 2 og 3.
 Stk. 2. Uanset stk. 1 ydes der tilskud i en periode på 8 år for  

 elproduktion på industrielle kraftvarmeværker med en samlet kapacitet for  

 elproduktion på 4 MW eller derunder.
 Stk. 3. Hvis et industrielt kraftvarmeværk leverer varme til et  

 kollektivt varmeforsyningsanlæg, ydes tilskud uden tidsbegrænsning for den  

 del af værkets elproduktion, der er fremstillet i samproduktion med således  

 leveret varme.
Stk. 4. Miljø- og energiministeren kan bestemme, at der ikke ydes  

 tilskud for elproduktionen på et anlæg for naturgasbaseret industriel  

 kraftvarme.
Undtagelse fra tilskud kan kun fastsættes, hvis varmeforbruget,  

 der aftages fra anlægget, helt eller delvis kan dækkes af en kollektiv  

 varmeforsyning fra central kraftvarmeproduktion.
§ 3 b.
Miljø- og energiministeren kan i særlige tilfælde yde et  

 supplerende tilskud til naturgasbaserede decentrale kraftvarmeværker.  

 Tilskuddet ydes med indtil 3 øre pr. kWh for elektricitet, som der er ydet  

 tilskud til efter § 2 a, stk. 1. Det er en betingelse for ydelse af  

 supplerende tilskud, at den pågældende elproducent kan godtgøre, at  

 tilskuddet er nødvendigt for at fastholde en pris for levering af varme fra  

 det pågældende værk, der ikke overstiger den pris, der ville være gældende  

 ved gasfyret fjernvarmeproduktion.
Stk. 2. Tilskud efter stk. 1 ydes efter ansøgning.
I tilsagn om  

 tilskud kan fastsættes en tidsbegrænsning og et årligt maksimum for ydelsen  

 af supplerende tilskud til et anlæg.
§ 3 c.
Miljø- og energiministeren kan fastsætte nærmere regler om  

 administrationen af §§ 3 a og 3 b.
 Stk. 2. I medfør af loven kan fastsættes regler om, at  

 kraftvarmebaseret elproduktion kun er tilskudsberettiget i et omfang, der  

 svarer til en effektiv samlet energiudnyttelse.
§ 3 d.
Tilskud efter loven ydes til den pågældende elproducent for  

 elektricitet, der afregnes med elforsyningsselskabet.« 6. § 4 affattes således:
 » § 4. Administrationen vedrørende udbetalinger af tilskud  

 efter §§ 2, 2 a og 3 varetages af de statslige told- og skattemyndigheder.
 Stk. 2. Tilskud som nævnt i stk. 1 udbetales af  

 elforsyningsselskabet, som elektriciteten afregnes med.  

 Elforsyningsselskaberne modregner udbetalt tilskud i afgiftstilsvaret til de  

 statslige told- og skattemyndigheder i henhold til lov om afgift af  

 elektricitet, lov om kuldioxidafgift af visse energiprodukter og § 34, stk.  

 4-6, i lov om afgift af svovl.
Stk. 3. Administrationen vedrørende udbetaling af tilskud efter §  

 3 b varetages af Energistyrelsen.« 7. § 6, stk. 3, affattes således:
»Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.« 8. I § 7, stk. 1, indsættes efter »de statslige told-  

 og skattemyndigheder«: »eller Energistyrelsen«.
 9. § 7, stk. 2, affattes således:
»Stk. 2. Med hensyn til den i stk. 1 nævnte tilkendegivelse  

 finder bestemmelserne om tiltalerejsning i retsplejelovens § 930, jf. § 926,  

 tilsvarende anvendelse.« 10. § 7, stk. 4, affattes således:
»Stk. 4. Ransagning i sager om overtrædelse af bestemmelser i  

 denne lov sker i overensstemmelse med retsplejelovens regler om ransagning i  

 sager, som efter loven kan medføre frihedsstraf.« 11. § 9, stk. 1, ophæves, og i stedet indsættes:
»Miljø- og energiministeren kan fastsætte bestemmelser om klage over  

 afgørelser efter loven eller regler udstedt i henhold til loven.
Henlægges  

 ministerens beføjelser efter loven til en styrelse under Miljø- og  

 Energiministeriet, kan det fastsættes, at afgørelser truffet af styrelsen  

 ikke kan indbringes for anden administrativ myndighed.
Stk. 2. Afgørelser om ydelse af supplerende tilskud efter § 3 b  

 kan indbringes for Energiklagenævnet, jf. § 5, stk. 2, i lov om statstilskud  

 til dækning af udgifter til kuldioxidafgift i visse virksomheder med et stort  

 energiforbrug.
Energiklagenævnets afgørelser kan ikke indbringes for anden  

 administrativ myndighed.
Der kan kræves betaling af et gebyr for indgivelse  

 af klage til Energiklagenævnet.
Stk. 3. Ved afgørelser efter denne lov erstattes repræsentanter i  

 Energiklagenævnet, som er udpeget efter indstilling fra Dansk Industri og  

 Landbrugsraadet, af 2 medlemmer med særlig økonomisk eller teknisk  

 sagkundskab inden for kraftvarmeproduktion, som udpeges af miljø- og  

 energiministeren.« Stk. 2 bliver herefter stk. 4.
§ 2 Miljø- og energiministeren fastsætter tidspunktet for lovens ikrafttræden.  

 § 3 træder dog i kraft den 1. januar 1997.
§ 3 Stk. 1. For elektricitet, der fremstilles i perioden fra den 1.  

 januar 1997 til det ikrafttrædelsestidspunkt, der fastsættes i henhold til §  

 2, og hvortil der efter de hidtil gældende regler ydes større tilskud end  

 efter denne lov, sker udbetaling af tilskuddet med forbehold for, at  

 forskelsbeløbet skal tilbagebetales efter denne lovs ikrafttræden.
Tilskud,  

 der for den samme periode ydes for elproduktion, hvortil der ydes tilskud  

 efter de hidtil gældende regler, men ikke efter denne lov, udbetales med  

 forbehold for, at tilskuddet skal tilbagebetales efter denne lovs  

 ikrafttræden.
 Stk. 2. Miljø- og energiministeren kan fastsætte nærmere regler om  

 tilbagebetaling af tilskud som nævnt i stk. 1. Der kan i den forbindelse  

 fastsættes regler, der fraviger lovens § 5. Det kan fastsættes, at tilskud,  

 der skal tilbagebetales, kan modregnes i fremtidigt tilskud.
Oprindeligt fremsat forslag § 1 I lov nr. 944 af 27. december 1991 om tilskud til elproduktion, som ændret  

 ved lov nr. 1109 af 21. december 1994, foretages følgende ændringer:
 1. I § 1 indsættes efter »decentral«: »og  

 industriel«.
 2. § 2, stk. 1, affattes således:
»Der ydes et tilskud på 10 øre pr. kWh til elproducenter for den  

 mængde elektricitet, der fremstilles med vedvarende energi eller  

 biobrændsler.« 3. Efter § 2 indsættes:
» § 2 a.
Der ydes et tilskud på 7 øre pr. kWh til  

 elproducenter for den mængde elektricitet, der fremstilles ved  

 naturgasbaseret decentral kraftvarmeproduktion, naturgasbaseret industriel  

 kraftvarmeproduktion eller ved affaldsbaseret kraftvarmeproduktion.
 Stk. 2. Tilskuddet til elproduktion som nævnt i stk. 1 udgør dog  

 10 øre pr. kWh for elektricitet, der fremstilles på decentrale  

 kraftvarmeværker med en samlet kapacitet for elproduktion på 3 MW eller  

 derunder, og som er idriftsat inden udgangen af 1996, eller på anlæg, hvor  

 der i forbindelse med værkets etablering også er etableret ny kollektiv  

 varmeforsyning.
Stk. 3. Miljø- og energiministeren kan fastsætte nærmere regler  

 for ydelsen af tilskuddet efter stk. 1 og 2.« 4. I § 3, stk. 1, ændres: »vindkraft, vandkraft,  

 biogas, halm eller flis, og som afregnes med elforsyningsselskabet« til:  

 »vedvarende energi eller biobrændsler«.
 5. Efter § 3 indsættes:
» § 3 a.
For elektricitet, der er fremstillet ved industriel  

 kraftvarmeproduktion, er ydelsen af tilskud efter §§ 2, 2 a og 3 begrænset  

 til en periode på 6 år, regnet fra idriftsættelsen af det enkelte anlæg.
 Stk. 2. Hvis et industrielt kraftvarmeværk leverer varme til et  

 kollektivt varmeforsyningsanlæg, ydes tilskud uden tidsbegrænsning for den  

 del af værkets elproduktion, der er fremstillet i samproduktion med således  

 leveret varme.
Stk. 3. Miljø- og energiministeren kan bestemme, at der ikke ydes  

 tilskud for elproduktionen på et anlæg for naturgasbaseret industriel  

 kraftvarme.
Undtagelse fra tilskud kan kun fastsættes, hvis varmeforbruget,  

 der aftages fra anlægget, helt eller delvist kan dækkes af en kollektiv  

 varmeforsyning fra central kraftvarmeproduktion.
§ 3 b.
Miljø- og energiministeren kan i særlige tilfælde yde et  

 supplerende tilskud til naturgasbaserede decentrale kraftvarmeværker.  

 Tilskuddet ydes med indtil 3 øre pr. kWh for elektricitet, som der er ydet  

 tilskud til efter § 2 a, stk. 1. Det er en betingelse for ydelse af  

 supplerende tilskud, at den pågældende elproducent kan godtgøre, at  

 tilskuddet er nødvendigt for at fastholde en pris for levering af varme fra  

 det pågældende værk, der ikke overstiger den pris, der ville være gældende  

 ved gasfyret fjernvarmeproduktion.
Stk. 2. Tilskud efter stk. 1 ydes efter ansøgning.
I tilsagn om  

 tilskud kan fastsættes en tidsbegrænsning og et årligt maksimum for ydelsen  

 af supplerende tilskud til et anlæg.
§ 3 c.
Miljø- og energiministeren kan fastsætte nærmere regler om  

 administrationen af §§ 3 a og 3 b.
 Stk. 2. I medfør af loven kan fastsættes regler om, at  

 kraftvarmebaseret elproduktion kun er tilskudsberettiget i et omfang, der  

 svarer til en effektiv samlet energiudnyttelse.
§ 3 d.
Tilskud efter loven ydes til den pågældende elproducent for  

 elektricitet, der afregnes med elforsyningsselskabet.« 6. § 4 affattes således:
 » § 4. Administrationen vedrørende udbetalinger af tilskud  

 efter §§ 2, 2 a og 3 varetages af de statslige told- og skattemyndigheder.
 Stk. 2. Tilskud som nævnt i stk. 1 udbetales af  

 elforsyningsselskabet, som elektriciteten afregnes med.  

 Elforsyningsselskaberne modregner udbetalt tilskud i afgiftstilsvaret til de  

 statslige told- og skattemyndigheder i henhold til lov om afgift af  

 elektricitet, lov om kuldioxidafgift af visse energiprodukter og § 34, stk.  

 4-6, i lov om afgift af svovl.
Stk. 3. Administrationen vedrørende udbetaling af tilskud efter §  

 3 b varetages af Energistyrelsen.« 7. I § 7, stk. 1, indsættes efter »de statslige told-  

 og skattemyndigheder«: »eller Energistyrelsen«.
 8. § 7, stk. 2, affattes således:
» Stk. 2. Med hensyn til den i stk. 1 nævnte tilkendegivelse  

 finder bestemmelserne om tiltalerejsning i retsplejelovens § 930, jf. § 926,  

 tilsvarende anvendelse.« 9. § 7, stk. 4, affattes således:
» Stk. 4. Ransagning i sager om overtrædelse af bestemmelser i  

 denne lov sker i overensstemmelse med retsplejelovens regler om ransagning i  

 sager, som efter loven kan medføre frihedsstraf.« 10. § 9, stk. 1, ophæves, og i stedet indsættes:
»Miljø- og energiministeren kan fastsætte bestemmelser om klage over  

 afgørelser efter loven eller regler udstedt i henhold til loven.
Henlægges  

 ministerens beføjelser efter loven til en styrelse under Miljø- og  

 Energiministeriet, kan fastsættes, at afgørelser truffet af styrelsen ikke  

 kan indbringes for anden administrativ myndighed.
Stk. 2. Afgørelser om ydelse af supplerende tilskud efter § 3 b  

 kan indbringes for Energiklagenævnet, jf. § 5, stk. 2, i lov om statstilskud  

 til dækning af udgifter til kuldioxidafgift i visse virksomheder med at stort  

 energiforbrug.
Energiklagenævnets afgørelser kan ikke indbringes for anden  

 administrativ myndighed.
Der kan kræves betaling af et gebyr for indgivelse  

 af klage til Energiklagenævnet.
Stk. 3. Ved afgørelser efter denne lov erstattes repræsentanter i  

 Energiklagenævnet, som er udpeget efter indstilling fra Dansk Industri og  

 Landbrugsrådet, af 2 medlemmer med særlig økonomisk eller teknisk sagkundskab  

 inden for kraftvarmeproduktion, som udpeges af miljø- og  

 energiministeren.« Stk. 2 bliver herefter stk. 4.
§ 2 Miljø- og energiministeren fastsætter tidspunktet for lovens ikrafttræden,  

 jf. dog § 3.
§ 3 Stk. 1. For elektricitet, der fremstilles i perioden fra den 1.  

 januar 1997 til det ikrafttrædelsestidspunkt, der fastsættes i henhold til §  

 2, og hvortil der efter de hidtil gældende regler ydes større tilskud end  

 efter denne lov, sker udbetaling af tilskuddet med forbehold for, at  

 forskelsbeløbet skal tilbagebetales efter denne lovs ikrafttræden.
Tilskud,  

 der for den samme periode ydes for elproduktion, hvortil der ydes tilskud  

 efter de hidtil gældende regler, men ikke efter denne lov, udbetales med  

 forbehold for, at tilskuddet skal tilbagebetales efter denne lovs  

 ikrafttræden.
 Stk. 2. Miljø- og energiministeren kan fastsætte nærmere regler om  

 tilbagebetaling af tilskud som nævnt i stk. 1. Der kan i den forbindelse  

 fastsættes regler, der fraviger lovens § 5. Det kan fastsættes, at tilskud,  

 der skal tilbagebetales, kan modregnes i fremtidigt tilskud.
Bemærkninger til lovforslaget Almindelige bemærkninger Forslagets formål og baggrund Det er formålet med ændringsloven at ajourføre og målrette  

 tilskudsordningen for elproduktion med vedvarende energikilder og anden  

 miljømæssigt hensigtsmæssig fremstilling af elektricitet, således at der med  

 den foreliggende bevillingsramme opnås bedst mulig effekt i retning af at  

 fremme opfyldelsen af målsætningerne i regeringens energihandlingsplan ENERGI  

 21.
Elproduktionstilskuddet i den nuværende form blev indført i 1992 i  

 forbindelse med indførelsen af CO2-afgift på elektricitet.
Tilskuddet ydes  

 som en kompensation for den opkrævede CO2- og elafgift, når elektriciteten er  

 fremstillet med vedvarende energi, biobrændsler eller decentral  

 kraftvarmeproduktion med naturgas.
Ordningens grundlag er lov nr. 944 af 27.  

 december 1991 om tilskud til elproduktion, som ændret ved lov nr. 1109 af 21.  

 december 1994, der suppleres af regler i Energistyrelsens bekendtgørelse nr.  

 876 af 20. november 1995 om tilskud til elproduktion.
 Vedrørende den tidligere folketingsbehandling henvises for hovedloven til  

 Folketingstidende 1991-92 FF sp. 1569-1576, 2085-2157, 4343-4390 og 4890,  

 Tillæg A sp. 2123-2132, Tillæg B sp. 313-316, Tillæg C sp. 321-324.  

 Vedrørende ændringsloven henvises til Folketingstidende 1994-95 FF s. 454,  

 692-696, 1651 og 1942, Tillæg A s. 377, Tillæg B s. 78, Tillæg C s. 132.
Under den gældende ordning ydes dels et tilskud på 10 øre pr. kWh  

 for elektricitet, der fremstilles med vedvarende energi eller fornyelige  

 brændsler eller ved decentral kraftvarmeproduktion med naturgas, dels  

 et supplerende tilskud på 17 øre pr. kWh til elproduktion på vindmøller,  

 vandkraft, biogas eller fra kraftvarme med halm og flis.
Der ydes dog ikke  

 17-øres tilskud til elværkernes elproduktion på egne møller.
Tilskuddet  

 tilkommer elproducenterne som et retskrav i henhold til lovgivningen.
Elproduktionstilskuddet har haft afgørende betydning for at igangsætte og  

 fastholde udbygningen med decentral kraftvarme, industriel kraftvarme og  

 elproduktion på vindmøller.
På vindkraftområdet har tilskuddet desuden  

 medvirket til at fremme udviklingen af mere effektive mølletyper, således at  

 vindmøller i dag er mindre investeringskrævende i forhold til  

 produktionskapaciteten end tidligere.
Fremgangen for økonomien i blandt andet  

 industrielle kraftvarmeanlæg indikerer, at tilskudsintensiteten for sikring  

 af den planlægningsmæssige udbygning på området - som forudsat i ENERGI 21 -  

 ligger over det nødvendige.
Det er sigtet med det foreliggende lovforslag at  

 fastsætte rammer, der vil fastholde de positive udbygningsmæssige virkninger  

 i forbindelse med justeringer i tilskuddet.
 For at sikre udbygningen af den miljøvenlige elproduktion med  

 biomassekraftvarme som forudsat i ENERGI 21, afsættes i 1997 13 mio. kr. til  

 videreførelse af »værkpuljen« (den eksisterende tilskudsordning til  

 fremme af decentral kraftvarme og udnyttelse af biobrændsler. jf. lov nr. 3  

 af 3. januar 1992). Denne tilskudsordning ville ellers ophøre med udgangen af  

 1996. Der afsættes endvidere 25 mio. kr. årligt til »værkpuljen« i  

 årene 1998-2000.
Omstillingen af fjernvarmeværker til decentral kraftvarme med naturgas er  

 nu næsten gennemført, og der er god udvikling i udbygningen med industriel  

 kraftvarme.
Til industrielle kraftvarmeanlæg ydes udover  

 elproduktionstilskuddet også anlægstilskud på indtil 30 pct. efter lov om  

 statstilskud til energibesparelser m.v. i erhvervsvirksomheder, således at  

 nye anlæg oftest har en simpel tilbagebetalingstid på fra 3 år til 5 år.
Det  

 vurderes derfor, at industriel kraftvarme også med et nedsat tilskud vil have  

 tilstrækkelig god økonomi til at sikre udbygningen.
I de fleste især større kraftvarmeværker er der økonomisk set plads til  

 reduktion af elproduktionstilskuddet uden, at varmeprisen bliver højere end  

 før omstillingen.
Til at sikre varmekunderne i de resterende værker  

 gennemføres en kompensationsordning.
For værker, der er omstillet fra kul,  

 ville varmeprisen ved fortsat kuldrift være steget betydeligt frem til 1998  

 på grund af forhøjelserne af kulafgiften.
Varmeprisen efter reduktion af  

 elproduktionstilskuddet skal derfor ses i forhold til sådanne væsentligt  

 højere varmepriser for et kulfyret fjernvarmeværk.
En del af de eksisterende  

 mindre kraftvarmeværker og barmarksprojekter har en presset økonomi.
Disse  

 anlæg omfattes derfor ikke af justeringen, der ligeledes tager hensyn til  

 vilkårene for etablering af nye barmarksprojekter.
Samtidig viser erfaringerne fra den hidtidige ordning, at det er behov for  

 at kunne regulere tilskudsgivningen mere målrettet.
Det har blandt andet vist  

 sig uhensigtsmæssigt i nogle tilfælde, at der ydes tilskud i forbindelse med  

 industrielle kraftvarmeanlæg i områder, hvor virksomhederne i stedet kunne  

 aftage varme fra en etableret fjernvarmeforsyning.
Elproduktionstilskuddet  

 kan i den sammenhæng modvirke interessen i den bedst mulige udnyttelse af  

 overskudsvarmen fra de centrale kraftvarmeværker.
Desuden er der behov for at  

 justere tilskudsbetingelserne med henblik på nye former for udnyttelse af  

 vedvarende energi og CO2-neutrale brændsler, som ikke var aktuelle, da den  

 gældende ordning blev udformet.
Principper for revision af ordningen Det foreliggende lovforslag er udformet med henblik på at justere  

 tilskudsordningen på de ovennævnte punkter og inden for rammerne af følgende  

 miljø- og energipolitiske hensyn:
 1. Målsætningerne i Energi 21 vedrørende udbygning af den miljøvenlige  

 elproduktion med vedvarende energi og kraftvarme skal sikres.
 2. Urimelige fortjenester gennem elproduktionstilskuddet skal afskæres.
 3. Priserne for varme fra anlæg, der er omstillet fra naturgasfyret  

 fjernvarme til decentral kraftvarmeproduktion, må generelt ikke blive højere  

 end før omstillingen.
 4. Industrielle kraftvarmeprojekter skal fortsat have en  

 tilbagebetalingstid, der gør det attraktivt at realisere en stor del af  

 potentialet.
Forslaget Det foreslås på den baggrund, at det hidtidige 10-øres tilskud som  

 hovedregel nedsættes til 7 øre pr. kWh for elektricitet, der produceres med  

 naturgas på decentrale og industrielle kraftvarmeanlæg eller på affald.  

 Tilskuddet opretholdes dog på 10 øre for små decentrale kraftvarmeanlæg, der  

 er idriftsat, og hvor eleffekten er på 3 MW eller derunder, og i øvrigt for  

 barmarksprojekter, hvor der udover selve produktionsanlægget også er  

 investeret i ledningsnet for fjernvarmeforsyning.
Denne differentiering af  

 10-øres tilskuddet foreslås for at sikre den nødvendige økonomi for de mindre  

 decentrale kraftvarmeværker.
For mellemstore og store værker, der er omstillet fra naturgasbaseret  

 fjernvarme til kraftvarme, vurderes økonomien efter omstilling generelt at  

 være så god, at der med et reduceret tilskud til værkernes elproduktion kan  

 leveres varme til priser, der generelt ikke er højere end før omstillingen  

 fra fjernvarme.
For værker, der er omstillet fra kulfyret fjernvarme til  

 naturgasbaseret kraftvarme, vil varmeprisen fortsat generelt være lavere  

 eller på niveau med de hidtidige omkostninger, når de nuværende kulafgifter  

 indregnes i prisen.
Derimod vurderes mindre værker, hvor fordelen ved  

 omstilling til kraftvarme har været forholdsvis mindre, og barmarksprojekter,  

 der er belastet af omkostningerne ved at etablere ledningsnet, ikke generelt  

 at kunne bære en nedsættelse af elproduktionstilskuddet uden at hæve  

 varmepriserne til et uønsket niveau.
For affaldsbaserede anlæg skønnes den foreslåede ændring i  

 elproduktionstilskuddet at få en relativt begrænset indvirkning på  

 varmeprisen på grund af den lave elvirkningsgrad.
Varmeprisen fra disse anlæg  

 afhænger endvidere i stor udstrækning af fordelingen af omkostninger mellem  

 affaldsleverandørerne og varmekunderne.
Justeringen af 10-øres tilskuddet skal ses i sammenhæng med den foreslåede  

 nye § 3 b, som vil give grundlag for, at der efter individuel vurdering i en  

 periode kan ydes et supplerende tilskud på indtil 3 øre pr. kWh for  

 elektricitet, der produceres på decentrale kraftvarmeanlæg.
Det supplerende  

 tilskud vil kunne ydes, hvor værket kan godtgøre, at tilskuddet er nødvendigt  

 for at fastholde en pris for levering af varme fra det pågældende værk, der  

 ikke overstiger den pris, der ville være gældende ved gasfyret  

 fjernvarmeproduktion.
Der forudsættes afsat en bevillingsramme på 10 mio. kr.  

 årligt til denne ordning.
For nærmere omtale af dette tilskud og den påtænkte  

 administration af ordningen henvises til bemærkningerne til forslagets § 1,  

 nr. 5 nedenfor.
Vedrørende industrielle kraftvarmeværker foreslås, at der udover den  

 omtalte justering af tilskuddet til naturgasbaseret elproduktion fastsættes  

 en generel begrænsning for tilskudsgivningen, således at tilskuddet  

 bortfalder for enhver form for elproduktion på anlæg, der har været i drift i  

 mere end 6 år.
Forslaget har baggrund i, at denne type anlæg - også efter  

 justering af tilskudssatsen for naturgasbaseret kraftvarme - typisk vil være  

 tilbagebetalt inden for 5 år.
Det er derfor tilstrækkeligt at yde tilskuddet  

 i 6 år for at sikre den nødvendige økonomi for disse anlæg.
For elproduktionen på vindmøller og anden vedvarende energi samt  

 biobrændsler vil der blive ydet tilskud i samme omfang som hidtil.
Området  

 for 17-øres tilskud vil dog blive udvidet, så det fremover kan ydes til  

 elproduktion med alle former for vedvarende energi eller biobrændsler.
Der  

 har hidtil kun kunnet ydes tilskud på 10 plus 17 øre til udnyttelse af  

 vindkraft og vandkraft, medens f.eks. elproduktion med solceller eller anden  

 nyere VE-teknologi kun har været berettiget til 10-øres tilskud.
Der har  

 endvidere hidtil kun kunnet ydes 17-øres tilskud til elproduktion med  

 biobrændsler i form af halm og flis.
Tilskuddet til elproduktion med vedvarende energi og biobrændsler  

 fastholdes med de hidtidige satser for at sikre udbygningstakten og stabil  

 økonomi for eksisterende anlæg i overensstemmelse med ENERGI 21.  

 Tilskudsgivningen til vedvarende energi og biobrændsler bliver overvejet i  

 forbindelse med løbende analyser af de økonomiske vilkår for forskellige  

 former for elproduktion.
Det af miljø- og energiministeren nedsatte  

 Energimiljøråd vil blive inddraget i disse overvejelser.
Eventuelle ændringer i tilskuddet til elproduktion med vedvarende energi  

 eller biobrændsler vil blive gennemført på grundlag af et nyt lovforslag.
I  

 øvrigt vil regeringen tage den samlede tilskudsordning op til revision i år  

 2000.
Økonomiske og administrative konsekvenser Lovforslaget gennemfører med virkning fra 1. januar 1997 en justering af  

 elproduktionstilskuddet.
Justeringen medfører, at elproduktionstilskuddet  

 nedsættes til 7 øre for industrielle og decentrale kraftvarmeanlæg, der  

 anvender naturgas.
Barmarksprojekter og eksisterende, decentrale  

 kraftvarmeanlæg på 3 MW og derunder fortsætter med at oppebære et tilskud på  

 10 øre pr. kWh.
Besparelsen på finansloven for 1997 er 81 mio. kr.
Udbetalingerne af  

 elproduktionstilskuddet vil således reduceres fra 907 mio. kr. til 826 mio.  

 kr.
Helårsvirkningen for 1997 er 115 mio. kr., og tilsvarende er besparelsen  

 for årene 1998-2000 henholdsvis 141 mio. kr., 170 mio. kr. og 190 mio. kr.
I  

 perioden 1997-2000 afsættes 10 mio. kr. årligt til en tilskudsordning til  

 visse naturgasbaserede decentrale kraftvarmeværker for at sikre rimelige  

 økonomiske rammer for driften.
Med betydelig usikkerhed skønnes administrationen af den ændrede ordning  

 at ville omfatte yderligere 3 årsværk, svarende til 1,4 mio. kr., heraf 0,9  

 mio. kr. i lønsum, i Energistyrelsen i forbindelse med administration af  

 tidsbegrænsning for industrielle anlæg, friholdelse af værker under 3 MW m.v.  

 og den ny tilskudsordning samt kontrolforanstaltninger.
Der forventes desuden  

 engangsudgifter til etablering af administrative EDB-systemer og til  

 information i forbindelse med ikrafttrædelsesregler m.v. på i alt ca. 0,2  

 mio. kr.
I Told- og Skattestyrelsen skønnes administrationen af den ændrede  

 ordning at ville omfatte 3 årsværk og engangsudgifter til information og  

 ændring af EDB-systemer m.v. på 0,2 mio. kr.
De forøgede  

 personaleomkostninger og driftsudgifter vil blive afholdt inden for Miljø- og  

 Energiministeriets og Skatteministeriets gældende personale- og budgetmæssige  

 rammer.
Erhvervsøkonomiske konsekvenser Det forventes, at ordningen med de foreslåede ændringer fortsat vil have  

 positive virkninger for erhvervslivet. Ændringerne forventes ikke at medføre  

 højere elpriser.
Efter Miljø- og Energiministeriets vurdering vil det også  

 med de foreslåede begrænsninger i tilskuddet til elproduktion på industrielle  

 kraftvarmeværker være økonomisk attraktivt at omstille til og udføre  

 kraftvarmeproduktion på virksomheder.
Justeringen vil medføre et fald i  

 tilskud til erhvervsvirksomheder i 1997 svarende til 17 mio. kr. efter skat.  

 Justeringen forventes ikke at medføre ændringer i aktiviteten for  

 leverandører i forbindelse med etablering af nye kraftvarmeværker.
Miljømæssige konsekvenser Forslaget forventes at fastholde de positive miljømæssige virkninger af  

 den hidtidige tilskudsordning ved fortsat at fremme en udvikling, hvor  

 konventionelle former for elproduktion med stor udledning af navnlig CO2, SO2  

 og NOx fortrænges af emissionsfri eller miljømæssigt mere bæredygtige former  

 for elproduktion.
Forholdet til EU-retten Lovændringen vil skulle notificeres overfor EU-kommissionen efter reglerne  

 om statsstøtte i EF-traktatens art. 92-94, idet der er tale om ændringer i en  

 tilskudsordning, der er godkendt af Kommissionen efter notifikation.
Bemærkninger til forslagets enkelte bestemmelser Til § 1 Til nr. 1 Ved den foreslåede ændring i § 1 tydeliggøres, at tilskudsordningen  

 både retter sig mod decentrale kraftvarmebaserede forsyningsanlæg og  

 decentral samproduktion af el og varme på anlæg i erhvervsvirksomheder.
Til nr. 2 Med den foreslåede affatning af § 2, stk. 1, vil der - som i den  

 gældende ordning - tilkomme elproducenter et tilskud på 10 øre pr. kWh for  

 elektricitet, der fremstilles med vedvarende energi, biogas eller andre  

 biobrændsler.
Tilskuddet ydes uanset på hvilken måde elektriciteten er  

 fremstillet med disse energikilder.
 De aktuelle VE-teknologier for elproduktion er udnyttelse af vindkraft,  

 vandkraft og solenergi med solceller (fotovoltaisk energi). Også elproduktion  

 med bølgeenergi forventes med tiden at kunne få praktisk betydning.
 Biobrændslerne, som aktuelt vil give grundlag for tilskud efter § 2, når  

 de anvendes til elproduktion, omfatter biogas, herunder lossepladsgas, halm,  

 energiafgrøder, træ og energiprodukter af træ.
 § 2 vil efter ændringen ikke omfatte elproduktion ved naturgasbaseret  

 decentral kraftvarme og affald, idet tilskuddet til sådan elproduktion i  

 stedet vil blive ydet efter de nye regler i § 2 a, jf. forslagets § 1, nr. 3.
 Om grundlaget for opgørelse af den tilskudsberettigede mængde elektricitet  

 henvises til den foreslåede § 3 d, jf. forslagets § 1, nr. 5.
Til nr. 3 Efter stk. 1 i den foreslåede § 2 a skal der som hovedregel  

 ydes tilskud på 7 øre pr. kWh for elektricitet, der fremstilles ved decentral  

 og industriel kraftvarmeproduktion, når der anvendes naturgas eller affald.  

 Disse former for elproduktion har hidtil været omfattet af 10-øres tilskud.  

 Tilskuddet ydes af hensyn til de miljø- og energimæssige fordele ved  

 decentral kraftvarmeproduktion.
Efter forslaget ydes der kun tilskud til kraftvarmebaseret elproduktion  

 med affald.
Elproduktion med affald har hidtil været tilskudsberettiget  

 uanset fremstillingsmåden. Ændringen vurderes ikke at få større økonomisk  

 betydning for eksisterende affaldskraftvarmeanlæg.
Tilskuddet vil som hidtil  

 blive ydet, uanset om elproduktion med affald sker på centrale eller  

 decentrale værker.
Efter § 2 a, stk. 2, vil tilskuddet fortsat udgøre 10 øre pr. kWh  

 for affalds- og naturgasbaseret elproduktion på eksisterende små  

 kraftvarmeværker med en eleffekt på 3 MW eller derunder.
Det vil være  

 størrelsen af den samlede kapacitet for elproduktion på værket, der afgør, om  

 tilskudssatsen er 7 øre efter stk. 1 eller 10 øre efter stk. 2. Størrelsen  

 for den samlede installerede eleffekt vil blive lagt til grund, uanset om der  

 udover naturgas eller affald anvendes andre brændsler på anlægget.
 Endvidere opretholdes tilskuddet på 10 øre pr. kWh for naturgasbaseret  

 kraftvarmeproduktion på eksisterende og nye anlæg, der er barmarksprojekter,  

 uanset om eleffekten er over 3 MW.
Der er for tiden 60 barmarksprojekter og 250 andre anlæg med eleffekt  

 under 3 MW.
Den samlede eleffekt på værker omfattet af § 2 a, stk. 2, udgør  

 ca. 300 MW ud af i alt ca. 1350 MW på decentrale kraftvarmeværker.
 Om baggrunden og begrundelsen for den foreslåede bestemmelse henvises i  

 øvrigt til omtalen i de almindelige bemærkninger.
Til nr. 4 Det foreslås, at bemyndigelsen i lovens § 3 til at yde 17-øres  

 tilskud udvides til elproduktion med alle former for vedvarende energi eller  

 biobrændsler.
Efter den gældende lov kan tilskuddet kun ydes til elproduktion  

 med vindkraft, vandkraft, biogas, halm eller flis.
Bemyndigelsen vil herefter  

 blive udmøntet således, at der ydes 17-øres tilskud til alle former for  

 elproduktion med vedvarende energi, herunder biogas, dog bortset fra  

 elværksejede vindmøller.
Der vil endvidere blive fastsat regler om tilskud  

 til kraftvarmebaseret elproduktion med faste biobrændsler efter samme  

 retningslinier som bestemmelserne vedrørende elproduktion med halm og flis i  

 den gældende bekendtgørelse.
 Om grundlaget for opgørelse af den mængde elektricitet, der berettiger til  

 17-øres tilskud, henvises til den foreslåede § 3 d under forslagets § 1, nr.  

 5.
Til nr. 5 Den foreslåede § 3 a indeholder regler med henblik på målretning og  

 tilpasning af tilskudsgivningen til industriel kraftvarme ud fra hensyn som  

 nævnt i de almindelige bemærkninger.
Ved § 3 a, stk. 1, fastsættes en tidsbegrænsning på 6 år for ydelse  

 af elproduktionstilskud til industrielle kraftvarmeværker.
Efter bestemmelsen  

 vil såvel 7-øres tilskud efter § 2 a som 10-øres og eventuelt 17-øres tilskud  

 efter §§ 2 og 3 ophøre ved tilskudsperiodens udløb.
 Det følger af stk. 2 , at tidsbegrænsningen for tilskud ikke vil  

 omfatte den del af elproduktionen, som udføres på nogle industrielle  

 kraftvarmeværker i sammenhæng med produktion af varme, der leveres til  

 kollektive forsyningsanlæg.
Ved § 3 a, stk. 3, foreslås miljø- og energiministeren bemyndiget  

 til at undtage naturgasbaserede industrielle kraftvarmeværker i områder, hvor  

 der er mulighed for tilslutning til kollektiv varmeforsyning baseret på  

 overskudsvarme fra et centralt kraftvarmeværk, fra tilskud til elproduktion.  

 Formålet med bestemmelsen er at undgå uhensigtsmæssig modstrid mellem  

 samfundsmæssige interesser og privatøkonomiske interesser ved to prioriterede  

 kraftvarmeforsyningsformer.
For visse virksomheder beliggende i  

 kraftvarmeområder motiverer elproduktionstilskuddet til at etablere  

 industrielle kraftvarmeanlæg frem for at udnytte overskudsvarmen i  

 kraftvarmeområdet.
Dette foreslås modvirket ved, at der ikke ydes tilskud til  

 virksomheder, der i stedet kunne aftage overskudsvarme fra en etableret  

 kraftvarmeforsyning.
Reglen vil kun kunne anvendes i tilfælde, hvor de berørte virksomheders  

 varmeforbrug kan dækkes af en fjernvarmeforsyning med overskudsvarme, og hvor  

 omkostningen ved tilslutning til fjernvarmenettet ikke vil være  

 uforholdsmæssigt stor.
Virksomheder med behov for procesenergi, der ikke kan  

 dækkes af den foreliggende fjernvarmeforsyning, vil ikke blive berørt af  

 forslaget.
Efter den foreslåede § 3 b vil der i særlige tilfælde kunne ydes et  

 supplerende tilskud på op til 3 øre pr. kWh for elproduktion på decentrale  

 kraftvarmeværker.
Forslaget har sammenhæng med den generelle justering af  

 tilskuddet ved § 2 a og vil give mulighed for en konkret målrettet  

 tilskudsgivning til værker, hvor der er et særligt behov.
Der forudsættes  

 afsat en særskilt bevillingsramme på 10 mio. kr. om året til dette formål.  

 Tilskud i henhold til § 3 b vil kunne ydes til omstillede værker som  

 supplement til tilskud på 7 øre efter § 2 a, stk. 1.
Tilskud vil blive ydet på grundlag af tilsagn, der meddeles efter  

 ansøgning.
Der vil blive fastsat nærmere regler herom i henhold til den  

 foreslåede § 3 c.
Tilskud efter § 3 b vil kun kunne ydes til elproducenter, der kan  

 godtgøre, at tilskuddet er nødvendigt for at fastholde en pris for levering  

 af varme fra det pågældende værk, der ikke overstiger den pris, der ville  

 være gældende ved gasfyret fjernvarmeproduktion.
Det kan vanskeligt vurderes  

 på grundlag af varmepriser, hvilke værker der er i en situation, som kan  

 berettige til tilskud.
Fjernvarmeværkernes varmepriser indeholder udover den  

 rene produktionspris elementer som underdækning/overdækning, forrentning,  

 afskrivninger, henlæggelser og driftsomkostninger i øvrigt, ligesom  

 varmeprisen er påvirket af drifts-, vedligeholdelses- og  

 investeringsomkostninger i distributionsnettet.
De gældende regler for  

 driftsmæssige afskrivninger og henlæggelser til nyinvesteringer giver  

 mulighed for en meget varieret afskrivnings- og henlæggelsespolitik på de  

 enkelte fjernvarmeværker.
Endelig kan nævnes, at størrelsen af den afgift,  

 som forbrugerne betaler for at blive tilsluttet fjernvarmeforsyningen, kan  

 variere ganske betydeligt fra værk til værk.
Det er på den baggrund hensigten at administrere ordningen på grundlag af  

 modelberegninger for varmepriser på typiske gasfyrede fjernvarmeværker.
Der  

 vil snarest efter lovens ikrafttræden blive udmeldt referencepriser til  

 landets fjernvarmeværker.
Referencepriserne vil angive, hvilke værker der i  

 givet fald vil komme i betragtning til at opnå tilskud.
Ved den anvendte  

 fremgangsmåde forventes, at antallet af ansøgninger om tilskud kan begrænses  

 til de fjernvarmeværker, hvor der reelt er grundlag for en  

 realitetsbehandling.
Den konkrete behandling af ansøgningerne, hvori de  

 ovennævnte forhold vil indgå, vil klarlægge det enkelte værks økonomiske  

 situation og dermed også dets reelle tilskudsbehov.
For en række værker, som før omstillingen til naturgasfyret  

 kraftvarmeproduktion var kulfyrede, kan omstillingen have medført en stigning  

 i varmeprisen.
En højere varmepris må dog vurderes på grundlag af den særlige  

 miljøbelastning, der er forbundet med kulanvendelse på fjernvarmeværker.
Med  

 henblik på at sidestille fjernvarmeværkerne i tilskudsadministrationen vil de  

 tidligere kulfyrede værkers varmepris ligeledes blive vurderet i forhold til  

 varmepriser baseret på gasfyret fjernvarme.
Administrationen af ordningen vil blive henlagt til Energistyrelsen.  

 Priser og andre betingelser for leverancer af opvarmet vand m.v. henhører  

 under Gas- og Varmeprisudvalget, hvor der i udvalgets sekretariat er opbygget  

 den nødvendige faglige ekspertise på området.
Udvalgets sekretariat vil, i  

 det omfang der er behov herfor, bistå Energistyrelsen med teknisk og faglig  

 bistand i forbindelse med administrationen af ordningen.
 Energistyrelsens afgørelser om ydelse af supplerende tilskud efter 3 b vil  

 kunne indbringes for Energiklagenævnet, jf. det foreslåede § 9, stk. 2, under  

 forslagets § 1, nr. 10.
Ved § 3 c, stk. 1, foreslås miljø- og energiministeren bemyndiget  

 til at fastsætte nærmere regler vedrørende administrationen i henhold til §§  

 3 a og 3 b.
Der vil i medfør af bestemmelsen blandt andet blive fastsat  

 regler for opgørelse af perioden for tilskud til industrielle  

 kraftvarmeværker i henhold til § 3 a, stk. 1, om udøvelse af beføjelsen til  

 at undtage anlæg fra tilskud efter § 3 a, stk. 3, og om ansøgning og  

 udbetaling af supplerende tilskud efter § 3 b.
Ved § 3 c, stk. 2 foreslås, at tilskuddet til elproduktionen på  

 kraftvarmeanlæg skal kunne begrænses efter nærmere regler i tilfælde, hvor  

 den anvendte energi ikke udnyttes så effektivt, som det må forudsættes ved  

 kraftvarmeproduktion.
Bestemmelsen har til formål at sikre, at  

 elproduktionstilskuddet tilskynder til energimæssigt effektiv drift af  

 decentrale og industrielle kraftvarmeanlæg.
 Ved § 3 d fastholdes det princip for opgørelse af den  

 tilskudsberettigede mængde elektricitet, der blev gennemført ved en ændring  

 af loven i 1994. Ændringen, hvorved tilskudsgrundlaget fastsættes i en  

 særskilt regel, er alene redaktionel.
Til nr. 6 Ved den foreslåede ændring af lovens § 4 præciseres, at det kun er  

 administrationen vedrørende udbetaling af tilskud, der ydes i henhold til §§  

 2, 2 a og 3, der administreres af de statslige told- og skattemyndigheder.  

 Tilskud efter § 3 b vil blive udbetalt direkte fra Energistyrelsen til de  

 tilskudsberettigede.
Til nr. 7 Det foreslås indføjet i lovens § 7, stk. 1, at også Energistyrelsen  

 kan meddele bødeforelæg i forbindelse med overtrædelser af  

 straffebestemmelsen i lovens § 6, stk. 1, eller straffebestemmelser, der  

 fastsættes i henhold til lovens § 6, stk. 2. Forslaget har baggrund i de  

 udvidede administrative beføjelser for Miljø- og Energiministeriet, der i  

 øvrigt er indeholdt i forslaget, og som påregnes delegeret til  

 Energistyrelsen.
Til nr. 8. og 9 De foreslåede ændringer til lovens § 7, stk. 2 og 4, er rent  

 retstekniske ajourføringer af henvisningen til de relevante bestemmelser i  

 retsplejeloven under hensyn til gennemførte ændringer i denne lov.
Til nr. 10 De foreslåede ændringer til lovens § 9, stk. 1, er begrundet i, at  

 miljø- og energiministerens opgaver og beføjelser efter den ændrede lov  

 påtænkes henlagt til Energistyrelsen, og at det i den forbindelse vil være  

 hensigtsmæssigt at kunne afskære adgangen til at klage til ministeren over  

 styrelsens afgørelser.
 I henhold til det foreslåede § 9, stk. 2, vil der dog være adgang  

 til at indbringe Energistyrelsens afgørelser om ydelse af supplerende tilskud  

 efter lovens § 3 b for det ankenævn på energiområdet, der er nedsat i henhold  

 til § 5, stk. 2, i lov om statstilskud til dækning af udgifter til  

 kuldioxidafgift i visse virksomheder med at stort energiforbrug  

 (Energiklagenævnet).
I loven om statstilskud til dækning af udgifter til kuldioxidafgift er  

 fastsat en sammensætning af Energiklagenævnets medlemmer med henblik på de  

 sagstyper, som nævnet skal behandle efter denne lov.
Der vil være behov for  

 en anden medlemsmæssig sammensætning af nævnet i forbindelse med klager om  

 tilskud efter § 3 b i lov om tilskud til elproduktion.
En nævnssammensætning,  

 der anses for hensigtsmæssig for denne sagstype, foreslås derfor fastsat ved  

§ 9, stk. 3.
Til § 2 De under § 1 foreslåede ændringer vedrørende ydelse af tilskud til  

 elproduktion kan først træde i kraft, når de er godkendt af EU-Kommissionen  

 efter notifikation i henhold til EF-traktatens art. 93, stk. 3. Miljø- og  

 energiministeren foreslås derfor bemyndiget til at fastsætte lovens  

 ikrafttræden, når Kommissionens godkendelse foreligger.
Til § 3 I perioden indtil ændringsloven kan sættes i kraft med Kommissionens  

 godkendelse, vil loven fortsat gælde i den hidtidige affatning, og der vil  

 derfor blive udbetalt tilskud som hidtil, medens notifikationsproceduren  

 forløber.
Tilskuddet vil således i nogle tilfælde blive udbetalt med højere  

 satser end efter forslagets § 1 og eventuelt til elproduktion, der ikke vil  

 være tilskudsberettiget efter den foreslåede ændringslov.
 For at de tilsigtede virkninger med lovændringen kan opnås, og for at  

 omfanget af tilskud til elproducenterne ikke skal bero på tidsforløbet ved  

 gennemførelse af notifikationsproceduren, foreslås med virkning fra den 1.  

 januar 1997 knyttet et forbehold om tilbagebetalingspligt til tilskud, der  

 ydes for elproduktion fra denne dato til ændringslovens ikrafttræden, og som  

 ikke kan oppebæres efter lovændringen.
 Da ændringsloven kun vil kunne sættes i kraft med Kommissionens  

 godkendelse, vil forbeholdet om tilbagebetaling ikke få aktualitet, med  

 mindre ændringerne i tilskudsordningen godkendes af Kommissionen.
 Det foreslås, at miljø- og energiministeren bemyndiges til at fastsætte  

 nærmere regler for gennemførelsen af de efterreguleringer vedrørende  

 tilskudsgivningen, som i givet fald skal ske på grundlag af § 3 i forbindelse  

 med ændringslovens ikrafttræden.
Skriftlig fremsættelse Miljø- og energiministeren (Svend Auken):
 Jeg skal herved tillade mig at fremsætte:
 Forslag til lov om ændring af lov om tilskud til elproduktion.  

 (Begrænsning af tilskud til naturgasbaseret kraftvarme m.v.).
(Lovforslag nr.
L 105).
 Lovforslaget om ændring af lov om tilskud til elproduktion har til formål  

 at justere den nuværende tilskudsordning til elproduktion baseret på  

 vedvarende energi og naturgasbaseret decentral kraftvarmeproduktion.
 Det er formålet med ændringsloven at ajourføre og målrette  

 tilskudsordningen for elproduktion med vedvarende energikilder og anden  

 miljømæssigt hensigtsmæssig fremstilling af elektricitet, således at der med  

 den foreliggende bevillingsramme opnås bedst mulig effekt i retning af at  

 fremme opfyldelsen af målsætningerne i regeringens energihandlingsplan ENERGI  

 21.
Elproduktionstilskuddet blev indført i 1992 som en refusionsordning for  

 CO2-afgiften og for at skubbe udbygningen med decentral- og industriel  

 kraftvarmeproduktion i gang.
Desuden er elproduktionstilskuddet medvirkende  

 til at understøtte den planlagte udbygning med vedvarende energi.
 Fremgangen for økonomien i blandt andet industrielle kraftvarmeanlæg  

 indikerer, at tilskudsintensiteten for sikring af den planlægningsmæssige  

 udbygning på området - som forudsat i ENERGI 21 - ligger over det nødvendige.  

 Det er sigtet med det foreliggende lovforslag at fastsætte rammer, der vil  

 fastholde de positive udbygningsmæssige virkninger i forbindelse med  

 justeringer i tilskuddet.
Omstillingen af fjernvarmeværker til decentral kraftvarme med naturgas er  

 nu næsten gennemført, og der er god udvikling i udbygningen med industriel  

 kraftvarme.
Det vurderes derfor, at industriel kraftvarme også med et nedsat  

 tilskud vil have tilstrækkelig god økonomi til at sikre udbygningen.
I de fleste især større kraftvarmeværker er der økonomisk set plads til  

 reduktion af elproduktionstilskuddet, uden at varmeprisen bliver højere end  

 før omstillingen.
Til at sikre varmekunderne i de resterende værker  

 gennemføres en kompensationsordning.
For værker, der er omstillet fra kul,  

 ville varmeprisen ved fortsat kuldrift være steget betydeligt frem til 1998  

 på grund af forhøjelserne af kulafgiften.
Varmeprisen efter reduktion af  

 elproduktionstilskuddet skal derfor ses i forhold til sådanne væsentligt  

 højere varmepriser for et kulfyret fjernvarmeværk.
En del af de eksisterende  

 mindre kraftvarmeværker (under 3MWel) og barmarksprojekter har en presset  

 økonomi.
Disse anlæg omfattes derfor ikke af justeringen, der ligeledes tager  

 hensyn til vilkårene for etablering af nye barmarksprojekter.
Samtidig viser erfaringerne fra den hidtidige ordning, at der er behov for  

 at kunne regulere tilskudsgivningen mere målrettet.
Det har blandt andet vist  

 sig uhensigtsmæssigt i nogle tilfælde, at der ydes tilskud i forbindelse med  

 industrielle kraftvarmeanlæg i områder, hvor virksomhederne i stedet kunne  

 aftage varme fra en etableret fjernvarmeforsyning.
Elproduktionstilskuddet  

 kan i den sammenhæng modvirke interessen i den bedst mulige udnyttelse af  

 overskudsvarmen fra de centrale kraftvarmeværker.
 Idet der i øvrigt henvises til lovforslaget med bemærkninger, skal jeg  

 anbefale lovforslaget til Folketingets velvillige behandling.
Bilag I dette bilag er (med mindre skrift) indsat den gældende formulering af de bestemmelser der berøres af lovforslaget 1. I § 1 indsættes efter »decentral«: »og  

 industriel«.
 § 1. Efter reglerne i denne lov ydes der statstilskud til  

 produktion af elektricitet, der fremstilles ved vedvarende energi, fornyelige  

 brændsler eller naturgasbaseret decentral kraftvarmeproduktion.
 2. § 2, stk. 1, affattes således:
»Der ydes et tilskud på 10 øre pr. kWh til elproducenter for den  

 mængde elektricitet, der fremstilles med vedvarende energi eller  

 biobrændsler.« 3. Efter § 2 indsættes:
» § 2 a.
Der ydes et tilskud på 7 øre pr. kWh til  

 elproducenter for den mængde elektricitet, der fremstilles ved  

 naturgasbaseret decentral kraftvarmeproduktion, naturgasbaseret industriel  

 kraftvarmeproduktion eller ved affaldsbaseret kraftvarmeproduktion.
 Stk. 2. Tilskuddet til elproduktion som nævnt i stk. 1 udgør dog  

 10 øre pr. kWh for elektricitet, der fremstilles på decentrale  

 kraftvarmeværker med en samlet kapacitet for elproduktion på 3 MW eller  

 derunder, og som er idriftsat inden udgangen af 1996, eller på anlæg, hvor  

 der i forbindelse med værkets etablering også er etableret ny kollektiv  

 varmeforsyning.
Stk. 3. Miljø- og energiministeren kan fastsætte nærmere regler  

 for ydelsen af tilskuddet efter stk. 1 og 2.« § 2. Der ydes et tilskud på 10 øre pr. kWh til elproducenter for  

 den mængde elektricitet, der fremstilles ved vindkraft, biogas, halm, flis  

 eller anden vedvarende energi eller andre fornyelige brændsler samt ved  

 naturgasbaseret decentral kraftvarmeproduktion, og som afregnes med  

 elforsyningsselskabet.
 4. I § 3, stk. 1, ændres: »vindkraft, vandkraft,  

 biogas, halm eller flis, og som afregnes med elforsyningsselskabet« til:  

 »vedvarende energi eller biobrændsler«.
 § 3. Miljø- og energiministeren bemyndiges til ud over det i § 2  

 fastsatte tilskud at yde et tilskud på 17 øre pr. kWh til elproducenter for  

 den mængde elektricitet, der fremstilles ved vindkraft, vandkraft, biogas,  

 halm eller flis, og som afregnes med elforsyningsselskabet.
 5. Efter § 3 indsættes:
» § 3 a.
For elektricitet, der er fremstillet ved industriel  

 kraftvarmeproduktion, er ydelsen af tilskud efter §§ 2, 2 a og 3 begrænset  

 til en periode på 6 år, regnet fra idriftsættelsen af det enkelte anlæg.
 Stk. 2. Hvis et industrielt kraftvarmeværk leverer varme til et  

 kollektivt varmeforsyningsanlæg, ydes tilskud uden tidsbegrænsning for den  

 del af værkets elproduktion, der er fremstillet i samproduktion med således  

 leveret varme.
Stk. 3. Miljø- og energiministeren kan bestemme, at der ikke ydes  

 tilskud for elproduktionen på et anlæg for naturgasbaseret industriel  

 kraftvarme.
Undtagelse fra tilskud kan kun fastsættes, hvis varmeforbruget,  

 der aftages fra anlægget, helt eller delvist kan dækkes af en kollektiv  

 varmeforsyning fra central kraftvarmeproduktion.
§ 3 b.
Miljø- og energiministeren kan i særlige tilfælde yde et  

 supplerende tilskud til naturgasbaserede decentrale kraftvarmeværker.  

 Tilskuddet ydes med indtil 3 øre pr. kWh for elektricitet, som der er ydet  

 tilskud til efter § 2 a, stk. 1. Det er en betingelse for ydelse af  

 supplerende tilskud, at den pågældende elproducent kan godtgøre, at  

 tilskuddet er nødvendigt for at fastholde en pris for levering af varme fra  

 det pågældende værk, der ikke overstiger den pris, der ville være gældende  

 ved gasfyret fjernvarmeproduktion.
Stk. 2. Tilskud efter stk. 1 ydes efter ansøgning.
I tilsagn om  

 tilskud kan fastsættes en tidsbegrænsning og et årligt maksimum for ydelsen  

 af supplerende tilskud til et anlæg.
§ 3 c.
Miljø- og energiministeren kan fastsætte nærmere regler om  

 administrationen af §§ 3 a og 3 b.
 Stk. 2. I medfør af loven kan fastsættes regler om, at  

 kraftvarmebaseret elproduktion kun er tilskudsberettiget i et omfang, der  

 svarer til en effektiv samlet energiudnyttelse.
§ 3 d.
Tilskud efter loven ydes til den pågældende elproducent for  

 elektricitet, der afregnes med elforsyningsselskabet.« 6. § 4 affattes således:
 » § 4. Administrationen vedrørende udbetalinger af tilskud  

 efter §§ 2, 2 a og 3 varetages af de statslige told- og skattemyndigheder.
 Stk. 2. Tilskud som nævnt i stk. 1 udbetales af  

 elforsyningsselskabet, som elektriciteten afregnes med.  

 Elforsyningsselskaberne modregner udbetalt tilskud i afgiftstilsvaret til de  

 statslige told- og skattemyndigheder i henhold til lov om afgift af  

 elektricitet, lov om kuldioxidafgift af visse energiprodukter og § 34, stk.  

 4-6, i lov om afgift af svovl.
Stk. 3. Administrationen vedrørende udbetaling af tilskud efter §  

 3 b varetages af Energistyrelsen.« § 4. De statslige told- og skattemyndigheder varetager  

 administrationen af loven.
 7. I § 7, stk. 1, indsættes efter »de statslige told-  

 og skattemyndigheder«: »eller Energistyrelsen«.
 8. § 7, stk. 2, affattes således:
» Stk. 2. Med hensyn til den i stk. 1 nævnte tilkendegivelse  

 finder bestemmelsen om tiltalerejsning i retsplejelovens § 930, jf. § 926,  

 tilsvarende anvendelse.« 9. § 7, stk. 4, affattes således:
» Stk. 4. Ransagning i sager om overtrædelse af bestemmelser i  

 denne lov sker i overensstemmelse med retsplejelovens regler om ransagning i  

 sager, som efter loven kan medføre frihedsstraf.« § 7. Skønner de statslige told- og skattemyndigheder, at der er  

 begået en overtrædelse, der medfører bødeansvar, kan det tilkendegives den  

 pågældende, at sagen kan afgøres uden retslig forfølgning, såfremt han  

 erkender sig skyldig i overtrædelsen og erklærer sig rede til inden for en  

 nærmere angivet frist, der efter begæring kan forlænges, at betale en i  

 tilkendegivelsen angivet bøde.
 Stk. 2. Med hensyn til den i stk. 1 nævnte tilkendegivelse finder  

 bestemmelsen i retsplejeloven om indhold af anklageskrift i politisager  

 tilsvarende anvendelse.
 Stk. 3. Betales bøden i rette tid, eller bliver den efter  

 vedtagelse inddrevet eller afsonet, bortfalder videre forfølgning.
Stk. 4. Når sager om de i § 6 nævnte overtrædelser indbringes for  

 domstolene, behandles de som politisager.
Retsmidlerne i retsplejelovens  

 kapitel 73 kan anvendes i samme omfang som i statsadvokatsager.
 10. § 9, stk. 1, ophæves, og i stedet indsættes:
»Miljø- og energiministeren kan fastsætte bestemmelser om klage over  

 afgørelser efter loven eller regler udstedt i henhold til loven.
Henlægges  

 ministerens beføjelser efter loven til en styrelse under Miljø- og  

 Energiministeriet, kan fastsættes, at afgørelser truffet af styrelsen ikke  

 kan indbringes for anden administrativ myndighed.
Stk. 2. Afgørelser om ydelse af supplerende tilskud efter § 3 b  

 kan indbringes for Energiklagenævnet, jf. § 5, stk. 2, i lov om statstilskud  

 til dækning af udgifter til kuldioxidafgift i visse virksomheder med et stort  

 energiforbrug.
Energiklagenævnets afgørelser kan ikke indbringes for anden  

 administrativ myndighed.
Der kan kræves betaling af et gebyr for indgivelse  

 af klage til Energiklagenævnet.
Stk. 3. Ved afgørelser efter denne lov erstattes repræsentanter i  

 Energiklagenævnet, som er udpeget efter indstilling fra Dansk Industri og  

 Landbrugsrådet, af 2 medlemmer med særlig økonomisk eller teknisk sagkundskab  

 inden for kraftvarmeproduktion, som udpeges af miljø- og  

 energiministeren.« Stk. 2 bliver herefter stk. 4.
 § 9. Miljø- og Energiministeren kan fastsætte bestemmelser om  

 adgangen til at klage over afgørelser efter denne lov.
Efter 2. behandling den 17. december 1996 § 1 I lov nr. 944 af 27. december 1991 om tilskud til elproduktion, som ændret  

 ved lov nr. 1109 af 21. december 1994, foretages følgende ændringer:
 1. I § 1 indsættes efter »decentral«: »og  

 industriel«.
 2. § 2, stk. 1, affattes således:
»Der ydes et tilskud på 10 øre pr. kWh til elproducenter for den  

 mængde elektricitet, der fremstilles med vedvarende energi eller  

 biobrændsler.« 3. Efter § 2 indsættes:
» § 2 a.
Der ydes et tilskud på 7 øre pr. kWh til  

 elproducenter for den mængde elektricitet, der fremstilles ved  

 naturgasbaseret decentral kraftvarmeproduktion, naturgasbaseret industriel  

 kraftvarmeproduktion eller ved affaldsbaseret kraftvarmeproduktion.
 Stk. 2. Tilskuddet til elproduktion som nævnt i stk. 1 udgør dog  

 10 øre pr. kWh for elektricitet, der fremstilles på decentrale  

 kraftvarmeværker med en samlet kapacitet for elproduktion på 3 MW eller  

 derunder, som er godkendt af Energistyrelsen i henhold til lov om  

 varmeforsyning inden udgangen af 1996, eller på anlæg, hvor der i forbindelse  

 med værkets etablering også er etableret ny kollektiv varmeforsyning.
Stk. 3. Miljø- og energiministeren kan fastsætte nærmere regler  

 for ydelsen af tilskuddet efter stk. 1 og 2.« 4. I § 3, stk. 1, ændres »vindkraft, vandkraft,  

 biogas, halm eller flis, og som afregnes med elforsyningsselskabet« til:  

 »vedvarende energi eller biobrændsler«.
 5. Efter § 3 indsættes:
» § 3 a.
For elektricitet, der er fremstillet ved industriel  

 kraftvarmeproduktion, er ydelsen af tilskud efter §§ 2, 2 a og 3 begrænset  

 til en periode på 6 år regnet fra idriftsættelsen af det enkelte anlæg.
 Stk. 2. Hvis et industrielt kraftvarmeværk leverer varme til et  

 kollektivt varmeforsyningsanlæg, ydes tilskud uden tidsbegrænsning for den  

 del af værkets elproduktion, der er fremstillet i samproduktion med således  

 leveret varme.
Stk. 3. Miljø- og energiministeren kan bestemme, at der ikke ydes  

 tilskud for elproduktionen på et anlæg for naturgasbaseret industriel  

 kraftvarme.
Undtagelse fra tilskud kan kun fastsættes, hvis varmeforbruget,  

 der aftages fra anlægget, helt eller delvis kan dækkes af en kollektiv  

 varmeforsyning fra central kraftvarmeproduktion.
§ 3 b.
Miljø- og energiministeren kan i særlige tilfælde yde et  

 supplerende tilskud til naturgasbaserede decentrale kraftvarmeværker.  

 Tilskuddet ydes med indtil 3 øre pr. kWh for elektricitet, som der er ydet  

 tilskud til efter § 2 a, stk. 1. Det er en betingelse for ydelse af  

 supplerende tilskud, at den pågældende elproducent kan godtgøre, at  

 tilskuddet er nødvendigt for at fastholde en pris for levering af varme fra  

 det pågældende værk, der ikke overstiger den pris, der ville være gældende  

 ved gasfyret fjernvarmeproduktion.
Stk. 2. Tilskud efter stk. 1 ydes efter ansøgning.
I tilsagn om  

 tilskud kan fastsættes en tidsbegrænsning og et årligt maksimum for ydelsen  

 af supplerende tilskud til et anlæg.
§ 3 c.
Miljø- og energiministeren kan fastsætte nærmere regler om  

 administrationen af §§ 3 a og 3 b.
 Stk. 2. I medfør af loven kan fastsættes regler om, at  

 kraftvarmebaseret elproduktion kun er tilskudsberettiget i et omfang, der  

 svarer til en effektiv samlet energiudnyttelse.
§ 3 d.
Tilskud efter loven ydes til den pågældende elproducent for  

 elektricitet, der afregnes med elforsyningsselskabet.« 6. § 4 affattes således:
 » § 4. Administrationen vedrørende udbetalinger af tilskud  

 efter §§ 2, 2 a og 3 varetages af de statslige told- og skattemyndigheder.
 Stk. 2. Tilskud som nævnt i stk. 1 udbetales af  

 elforsyningsselskabet, som elektriciteten afregnes med.  

 Elforsyningsselskaberne modregner udbetalt tilskud i afgiftstilsvaret til de  

 statslige told- og skattemyndigheder i henhold til lov om afgift af  

 elektricitet, lov om kuldioxidafgift af visse energiprodukter og § 34, stk.  

 4-6, i lov om afgift af svovl.
Stk. 3. Administrationen vedrørende udbetaling af tilskud efter §  

 3 b varetages af Energistyrelsen.« 7. § 6, stk. 3, affattes således:
»Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.« 8. I § 7, stk. 1, indsættes efter »de statslige told-  

 og skattemyndigheder«: »eller Energistyrelsen«.
 9. § 7, stk. 2, affattes således:
»Stk. 2. Med hensyn til den i stk. 1 nævnte tilkendegivelse  

 finder bestemmelserne om tiltalerejsning i retsplejelovens § 930, jf. § 926,  

 tilsvarende anvendelse.« 10. § 7, stk. 4, affattes således:
»Stk. 4. Ransagning i sager om overtrædelse af bestemmelser i  

 denne lov sker i overensstemmelse med retsplejelovens regler om ransagning i  

 sager, som efter loven kan medføre frihedsstraf.« 11. § 9, stk. 1, ophæves, og i stedet indsættes:
»Miljø- og energiministeren kan fastsætte bestemmelser om klage over  

 afgørelser efter loven eller regler udstedt i henhold til loven.
Henlægges  

 ministerens beføjelser efter loven til en styrelse under Miljø- og  

 Energiministeriet, kan det fastsættes, at afgørelser truffet af styrelsen  

 ikke kan indbringes for anden administrativ myndighed.
Stk. 2. Afgørelser om ydelse af supplerende tilskud efter § 3 b  

 kan indbringes for Energiklagenævnet, jf. § 5, stk. 2, i lov om statstilskud  

 til dækning af udgifter til kuldioxidafgift i visse virksomheder med et stort  

 energiforbrug.
Energiklagenævnets afgørelser kan ikke indbringes for anden  

 administrativ myndighed.
Der kan kræves betaling af et gebyr for indgivelse  

 af klage til Energiklagenævnet.
Stk. 3. Ved afgørelser efter denne lov erstattes repræsentanter i  

 Energiklagenævnet, som er udpeget efter indstilling fra Dansk Industri og  

 Landbrugsraadet, af 2 medlemmer med særlig økonomisk eller teknisk  

 sagkundskab inden for kraftvarmeproduktion, som udpeges af miljø- og  

 energiministeren.« Stk. 2 bliver herefter stk. 4.
§ 2 Miljø- og energiministeren fastsætter tidspunktet for lovens ikrafttræden,  

 jf. dog § 3.
§ 3 Stk. 1. For elektricitet, der fremstilles i perioden fra den 1.  

 januar 1997 til det ikrafttrædelsestidspunkt, der fastsættes i henhold til §  

 2, og hvortil der efter de hidtil gældende regler ydes større tilskud end  

 efter denne lov, sker udbetaling af tilskuddet med forbehold for, at  

 forskelsbeløbet skal tilbagebetales efter denne lovs ikrafttræden.
Tilskud,  

 der for den samme periode ydes for elproduktion, hvortil der ydes tilskud  

 efter de hidtil gældende regler, men ikke efter denne lov, udbetales med  

 forbehold for, at tilskuddet skal tilbagebetales efter denne lovs  

 ikrafttræden.
 Stk. 2. Miljø- og energiministeren kan fastsætte nærmere regler om  

 tilbagebetaling af tilskud som nævnt i stk. 1. Der kan i den forbindelse  

 fastsættes regler, der fraviger lovens § 5. Det kan fastsættes, at tilskud,  

 der skal tilbagebetales, kan modregnes i fremtidigt tilskud.
