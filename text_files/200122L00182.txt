Fremsat den 20. marts 2002 af  

 integrationsministeren (Bertel Haarder) Forslag til Lov om ændring af  

 udlændingeloven (Forslag til Rådets direktiv om definition af  

 hjælp til ulovlig indrejse og transit samt ulovligt ophold samt  

 ophævelse af adgangen til opsættende virkning ved påklage  

 af visse afgørelser om administrativ udvisning af  

 EU/EØS-statsborgere m.fl.) § 1 I udlændingeloven, jf. lovbekendtgørelse nr. 711 af 1. august  

 2001, foretages følgende ændringer:
 1. I § 14, stk. 1 og 2, ændres »fritaget for  

 arbejdstilladelse« til: »fritaget for krav om arbejdstilladelse«.
 2. I § 16, stk. 1, ændres »fritaget herfor«  

 til: »fritaget for krav herom«.
 3. I § 33, stk. 1, 2. pkt., ændres »reglen i  

 stk. 3, 1. pkt.« til: »reglerne i stk. 3, 1. og 3. pkt.«.
 4. I § 33, stk. 3, indsættes som 3.  

 pkt.:
»En udlænding, der ikke hidtil har haft  

 opholdstilladelse her i landet, og som er omfattet af EF-reglerne, jf.  

 § 2, stk. 1 og 2, har dog ikke ret til at blive her i landet,  

 indtil en klage over en beslutning om udvisning efter §§ 25 a eller 25 b  

 er afgjort.« 5. I § 43, stk. 6, ændres »stk. 2 og 3«  

 til: »stk. 3 og 4«.
 6. § 59, stk. 5, affattes således:
»Stk. 5. Med bøde eller fængsel indtil 2 år  

 straffes den, der 1)	forsætligt bistår en udlænding med ulovligt at  

 indrejse i, rejse gennem eller opholde sig her i landet, 2)	forsætligt bistår en udlænding med at indrejse her  

 i landet med henblik på herfra at indrejse ulovligt i et andet  

 land, 3)	forsætligt bistår en udlænding med at indrejse  

 ulovligt i eller rejse ulovligt gennem et andet land eller 4)	for vindings skyld bistår en udlænding med at opholde  

 sig ulovligt i et andet land.« § 2 Stk. 1. § 1, nr. 1-5, træder i kraft dagen efter  

 bekendtgørelsen i Lovtidende.
Tidspunktet for ikrafttræden af  

 § 1, nr. 6, fastsættes af ministeren for flygtninge, indvandrere  

 og integration.
Stk. 2. Udlændingelovens § 33, stk. 1, 2.  

 pkt., og § 33, stk. 3, 3. pkt., som henholdsvis ændret og  

 indsat ved denne lovs § 1, nr. 3 og 4, finder alene anvendelse,  

 såfremt det forhold, der begrunder udvisningen, er begået efter  

 lovens ikrafttræden.
Såfremt det forhold, der begrunder  

 udvisningen, er begået før lovens ikrafttræden, finder de  

 hidtil gældende regler fortsat anvendelse.
§ 3 Loven gælder ikke for Færøerne og Grønland, men  

 kan ved kongelig anordning helt eller delvis sættes i kraft for disse  

 landsdele med de afvigelser, som de særlige færøske eller  

 grønlandske forhold tilsiger.
Bemærkninger til lovforslaget Almindelige bemærkninger 1. Lovforslagets formål og indhold På rådsmødet (retlige og indre  

 anliggender samt civilbeskyttelse) den 28.-29. maj 2001 blev der opnået  

 politisk enighed om forslag til Rådets direktiv om definition af  

 hjælp til ulovlig indrejse og transit samt ulovligt ophold.  

 Direktivforslaget er endnu ikke vedtaget formelt af Rådet, men dette  

 forventes at ske inden for kort tid.
Direktivforslaget er optrykt som bilag 3  

 til lovteksten.
Lovforslagets fremsættelse på nuværende  

 tidspunkt skal ses i sammenhæng med justitsministerens forslag nr.
L  

 118 til lov om ændring af straffeloven, retsplejeloven og  

 færdselsloven (Skærpelse af straffen for voldtægt, vold,  

 uagtsomt manddrab, uagtsom betydelig legemsbeskadigelse, forsætlig  

 fareforvoldelse, biltyveri, grov forstyrrelse af ro og orden,  

 menneskesmugling og menneskehandel m.v.), der gennemfører en  

 rammeafgørelse om styrkelse af de strafferetlige rammer med henblik  

 på bekæmpelse af hjælp til ulovlig indrejse og transit samt  

 ulovligt ophold.
Der henvises til Folketingstidende 2001/-02, 2. samling,  

 tillæg A, s. 2925.
Mens direktivforslaget indeholder bestemmelser, der  

 fastlægger, hvilke handlinger medlemsstaterne skal fastsætte  

 sanktioner for, indeholder forslaget til rammeafgørelse bestemmelser,  

 der fastlægger, hvilke sanktioner der skal fastsættes for de i  

 direktivforslaget nævnte handlinger.
Der er således tale om en  

 tæt sammenhæng mellem de to retsakter.
Mens Danmark deltager i vedtagelsen af  

 rammeafgørelsen, vil Danmark som følge af forbeholdet  

 vedrørende retlige og indre anliggender ikke deltage i Rådets  

 kommende vedtagelse af direktivforslaget.
Direktivet vil ikke være  

 bindende for og ikke finde anvendelse i Danmark.
 Det fremgår imidlertid af direktivforslagets  

 præambel, at der er tale om en retsakt til udbygning af  

 Schengenreglerne.
Inden 6 måneder efter at Rådet har truffet  

 afgørelse om et forslag til udbygning af Schengenreglerne efter  

 bestemmelserne i afsnit IV i EF-traktaten, træffer Danmark  

 afgørelse om, hvorvidt det vil gennemføre denne  

 afgørelse i sin nationale lovgivning, jf. artikel 5 i Protokollen om  

 Danmarks Stilling.
Hvis Danmark beslutter sig herfor, vil denne  

 afgørelse skabe en folkeretlig forpligtelse mellem Danmark og de  

 øvrige Schengenlande.
 I forbindelse med direktivforslagets snarlige vedtagelse i  

 Rådet vil Danmark således kunne meddele, at der er fremsat et  

 lovforslag med henblik på at gennemføre direktivet i dansk  

 ret.
Det foreliggende lovforslag indebærer på  

 baggrund af direktivforslaget en ændret affattelse af  

 udlændingelovens bestemmelse om menneskesmugling.
Der henvises til  

 afsnit 2 samt lovforslagets § 1, nr. 6.
 Lovforslaget har endvidere til formål at sikre, at  

 udlændingelovens regler om administrativ udvisning og om mulighederne  

 for fuldbyrdelse af afgørelser herom er tilstrækkelige i forhold  

 til EU/EØS-statsborgere m.fl., som måtte deltage i uroligheder,  

 optøjer og lignende   f.eks. i forbindelse med deltagelse i  

 demonstrationer i tilknytning til de møder, der skal afholdes i  

 Danmark under det danske EU-formandskab i 2. halvår af 2002.  

 Lovforslaget indebærer på den baggrund, at der skabes hjemmel i  

 udlændingeloven til, at klager over afgørelser om administrativ  

 udvisning af EU/EØS-statsborgere og andre personer, der er omfattet af  

 EF-reglerne, ikke tillægges opsættende virkning med hensyn til  

 udrejsefristen, når de pågældende alene opholder sig her i  

 landet i en kortere periode som turister, arbejdssøgende eller  

 lignende, jf. udlændingelovens § 2, stk. 1 og 2. Der henvises  

 til afsnit 3 samt lovforslagets § 1, nr. 3 og 4.
Lovforslaget indeholder herudover enkelte andre, tekniske  

 præciseringer af udlændingelovens bestemmelser.
Der henvises til  

 lovforslagets § 1, nr. 1, 2 og 5.
 Det bemærkes, at der i bemærkningerne til  

 lovforslaget henvises til integrationsministeren og Integrationsministeriet.  

 Det gælder også de steder, hvor der i lovteksten henvises til  

 ministeren for flygtninge, indvandrere og integration eller Ministeriet for  

 Flygtninge, Indvandrere og Integration.
2. Forslag til Rådets direktiv om definition af hjælp til  

 ulovlig indrejse og transit samt ulovligt ophold 2.1. Direktivforslagets indhold Efter Schengenkonventionens artikel 27, stk. 1, er  

 Schengenlandene forpligtet til at indføre passende sanktioner over for  

 alle, der i berigelsesøjemed hjælper eller søger at  

 hjælpe en udlænding med at indrejse i eller opholde sig på  

 et Schengenlands område i strid med dette lands lovgivning om  

 udlændinges indrejse og ophold.
Direktivforslaget har til formål at tilnærme  

 medlemsstaternes lovgivning vedrørende menneske-smugling med henblik  

 på at bekæmpe ulovlig indvandring.
Direktivforslagets regler skal  

 i den forbindelse erstatte den gældende bestemmelse i  

 Schengenkonventionens artikel 27, stk. 1.
Det fremgår af direktivforslagets artikel 1,  

 stk. 1, litra a, at hver medlemsstat fastsætter passende  

 sanktioner over for enhver, der forsætligt hjælper en person, der  

 ikke er statsborger i en medlemsstat, med at indrejse til eller rejse gennem  

 en medlemsstats område og derved overtræde den  

 pågældende stats lovgivning vedrørende udlændinges  

 indrejse eller gennemrejse.
Efter direktivforslagets artikel 1, stk. 1,  

 litra b, fastsætter hver medlemsstat endvidere passende sanktioner over  

 for enhver, der i berigelsesøjemed forsætligt hjælper en  

 person, der ikke er statsborger i en medlemsstat, med at opholde sig på  

 en medlemsstats område og derved overtræde den  

 pågældende stats lovgivning vedrørende udlændinges  

 ophold.
 Efter direktivforslagets artikel 1, stk. 2, kan  

 enhver medlemsstat beslutte ikke at iværksætte sanktioner med  

 hensyn til den i direktivforslagets artikel 1, stk. 1, litra a,  

 definerede adfærd ved at anvende sin nationale lovgivning og praksis,  

 hvis formålet er at yde den pågældende person  

 humanitær bistand.
 Det fremgår af direktivforslagets artikel 2, at hver  

 medlemsstat træffer de nødvendige foranstaltninger for at sikre,  

 at de i direktivforslagets artikel 1 omhandlede sanktioner også kan  

 iværksættes over for enhver, der er anstifter af eller  

 meddelagtig i eller forsøger at begå en af de  

 lovovertrædelser, der er omhandlet i direktivforslagets artikel 1,  

 stk. 1, litra a og b.
 Efter direktivforslagets artikel 3 træffer hver  

 medlemsstat de nødvendige foranstaltninger for at sikre, at de i  

 direktivforslagets artikel 1 og 2 omhandlede lovovertrædelser  

 undergives sanktioner, der er effektive, står i rimeligt forhold til  

 lovovertrædelsen og har afskrækkende virkning.
Direktivforslagets artikel 4 vedrører  

 gennemførelsen af direktivet i medlemsstaterne.
Det fremgår af  

 artikel 4, stk. 1, at medlemsstaterne sætter de nødvendige  

 love og administrative bestemmelser i kraft for at efterkomme dette direktiv  

 inden to år efter offentliggørelsen af direktivet.
 Efter direktivforslagets artikel 5 ophæves  

 Schengenkonventionens artikel 27, stk. 1, to år efter  

 offentliggørelsen af direktivet.
 Det fremgår af direktivforslagets artikel 6, at  

 direktivet træder i kraft på dagen for offentliggørelsen i  

 De Europæiske Fællesskabers Tidende.
2.2. Direktivforslagets tilknytning til forslag til  

 rammeafgørelse om styrkelse af de strafferetlige rammer med henblik  

 på bekæmpelse af hjælp til ulovlig indrejse og transit samt  

 ulovligt ophold Som anført i afsnit 1 er baggrunden for, at  

 lovforslaget fremsættes på nuværende tidspunkt, at  

 direktivforslaget er knyttet til et forslag til rammeafgørelse om  

 styrkelse af de strafferetlige rammer med henblik på bekæmpelse  

 af hjælp til ulovlig indrejse og transit samt ulovligt ophold.
Denne sammenhæng skyldes, at direktivforslaget  

 indeholder bestemmelser, der fastlægger, hvilke handlinger  

 medlemsstaterne skal fastsætte sanktioner for, mens forslaget til  

 rammeafgørelse indeholder bestemmelser, der fastlægger, hvilke  

 sanktioner der skal fastsættes for de i direktivforslaget nævnte  

 handlinger.
Det følger således af forslaget til  

 rammeafgørelse, at medlemsstaterne skal tage de nødvendige  

 skridt for at sikre, at de i direktivforslaget nævnte handlinger kan  

 straffes med strafferetlige sanktioner, der er virkningsfulde, står i  

 et rimeligt forhold til lovovertrædelsen, har afskrækkende  

 virkning og kan medføre udlevering.
 Rammeafgørelsen er fremsat med hjemmel i  

 EU-traktatens afsnit VI, artikel 29, artikel 31, litra e, og artikel 34,  

 stk. 2, litra b, hvilket indebærer, at Danmark deltager fuldt ud i  

 vedtagelsen af dette forslag.
Der er opnået politisk enighed i EU om  

 rammeafgørelsens indhold.
Danmark har imidlertid taget et  

 parlamentarisk forbehold over for forslaget til rammeafgørelse.  

 Justitsministeren har den 26. februar 2002 fremsat forslag nr.
L 118 til lov  

 om ændring af straffeloven, retsplejeloven og færdselsloven  

 (Skærpelse af straffen for voldtægt, vold, uagtsomt manddrab,  

 uagtsom betydelig legemsbeskadigelse, forsætlig fareforvoldelse,  

 biltyveri, grov forstyrrelse af ro og orden, menneskesmugling og  

 menneskehandel m.v.) (jf.
Folketingstidende 2001/02, 2. samling, tillæg  

 A, s. 2925). Ved lovforslaget gennemføres rammeafgørelsen i  

 dansk ret ved en ændring af straffelovens § 125 a.  

 Rammeafgørelsen er optrykt som bilag 5 til justitsministerens  

 lovforslag.
Såfremt justitsministerens lovforslag nr.
L 118  

 vedtages, vil Danmarks parlamentariske forbehold kunne hæves.
Det  

 forventes, at forslaget til rammeafgørelse og direktivforslaget kan  

 vedtages af Rådet på et rådsmøde snarligt  

 derefter.
2.3. Danmarks stilling i forbindelse med direktivforslaget Som anført i afsnit 1 blev der på  

 rådsmødet (retlige og indre anliggender samt civilbeskyttelse)  

 den 28.-29. maj 2001 opnået politisk enighed om forslag til  

 Rådets direktiv om definition af hjælp til ulovlig indrejse og  

 transit samt ulovligt ophold.
Rådets formelle vedtagelse af  

 direktivforslaget forventes som anført i afsnit 1 at finde sted inden  

 for kort tid.
Direktivforslaget er optrykt som bilag 3 til lovteksten.
 Da direktivforslaget har hjemmel i EF-traktatens afsnit  

 IV, artikel 61, litra a, og artikel 63, stk. 3, litra b, er forslaget  

 omfattet af det danske forbehold vedrørende retlige og indre  

 anliggender.
 Efter artikel 1 i Protokollen om Danmarks Stilling, der er  

 knyttet til Traktaten om Den Europæiske Union og til Traktaten om  

 oprettelse af Det Europæiske Fællesskab, deltager Danmark ikke i  

 Rådets vedtagelse af foranstaltninger, der foreslås i henhold til  

 afsnit IV i Traktaten om oprettelse af Det Europæiske Fællesskab,  

 jf. dog protokollens artikel 4 om visse foranstaltninger vedrørende  

 visum.
 Danmark vil således ikke deltage i Rådets  

 kommende vedtagelse af direktivet, der ikke vil være bindende for og  

 ikke vil finde anvendelse i Danmark, jf. protokollens artikel 2.
Det fremgår af direktivforslagets præambel, at  

 direktivforslaget udgør en udbygning af Schengenreglerne.
Inden 6  

 måneder efter at Rådet har truffet afgørelse om et forslag  

 til udbygning af Schengenreglerne efter bestemmelserne i afsnit IV i  

 Traktaten om oprettelse af Det Europæiske Fællesskab,  

 træffer Danmark afgørelse om, hvorvidt det vil gennemføre  

 denne afgørelse i sin nationale lovgivning, jf. artikel 5 i  

 Protokollen om Danmarks Stilling.
 Hvis Danmark beslutter sig herfor, vil denne  

 afgørelse skabe en folkeretlig forpligtelse mellem Danmark og de  

 øvrige medlemsstater, der er nævnt i artikel 1 i Protokollen om  

 Integration af Schengenreglerne i Den Europæiske Union, samt Irland  

 eller Det Forenede Kongerige, hvis disse medlemsstater deltager i de  

 pågældende samarbejdsområder.
 Hvis Danmark beslutter ikke at gennemføre en  

 rådsafgørelse som nævnt ovenfor, overvejer  

 Schengenlandene, hvilke passende foranstaltninger der skal træffes, jf.  

 protokollens artikel 5, stk. 2.
 Danmarks deltagelse i Schengensamarbejdet og Danmarks  

 deltagelse i vedtagelsen af rammeafgørelsen, jf. afsnit 2.3., taler  

 for, at Danmark gennemfører det foreslåede direktiv i sin  

 lovgivning.
I forbindelse med direktivforslagets vedtagelse i  

 Rådet vil Danmark kunne meddele, at der er fremsat et lovforslag med  

 henblik på at gennemføre direktivet i dansk ret.
Såfremt  

 lovforslaget vedtages, vil regeringen herefter meddele Rådet, at  

 Danmark har gennemført det foreslåede direktiv i sin nationale  

 lovgivning.
Når direktivforslaget er vedtaget af Rådet, og  

 tidspunktet for direktivets ikrafttræden er fastlagt, fastsætter  

 integrationsministeren tidspunktet for bestemmelsernes ikrafttræden.  

 Bestemmelserne skal senest træde i kraft på det tidspunkt, hvor  

 medlemsstaterne skal have sat de nødvendige love og administrative  

 bestemmelser i kraft for at efterkomme direktivet.
Ifølge  

 direktivforslagets artikel 4 skal dette ske inden to år efter  

 offentliggørelsen af direktivet.
Storbritannien har i overensstemmelse med artikel 3 i  

 Protokollen om Det Forenede Kongeriges og Irlands Stilling, der er knyttet  

 til traktaterne, ved skrivelse af 30. oktober 2000 meddelt, at det  

 ønsker at deltage i vedtagelsen og anvendelsen af direktivet, jf.  

 direktivets præambel.
Dette indebærer, at direktivet fuldt ud er  

 gældende i relation til Storbritannien.
 Irland har efter det oplyste endnu ikke meddelt, om det  

 ønsker at deltage i anvendelsen af direktivet.
For så vidt angår Norge og Island  

 fremgår det af direktivets præambel, at direktivet udgør  

 en udbygning af Schengenreglerne, som omhandlet i Schengenassocieringsaftalen  

 med Norge og Island.
Ifølge de procedurer, der er fastsat i  

 associeringsaftalen, gælder de rettigheder og forpligtelser, der  

 følger af direktivet, også for Norge og Island og for  

 forbindelserne mellem Norge og Island og de medlemsstater i  

 Fællesskabet, som direktivet er rettet til.
2.4. Direktivforslagets gennemførelse i dansk ret Efter den gældende bestemmelse i  

 udlændingelovens § 59, stk. 5, straffes den, der  

 forsætligt bistår en udlænding med ulovligt at indrejse  

 eller opholde sig i Danmark, med bøde eller fængsel indtil 2  

 år.
På samme måde straffes den, der for vindings skyld  

 bistår en udlænding med at indrejse i Danmark med henblik  

 på herfra at indrejse i et andet land, hvor udlændingen vil blive  

 afvist eller tilbagesendt.
På samme måde straffes endvidere den,  

 der for vindings skyld bistår en udlænding med at indrejse i et  

 andet land, hvor udlændingen vil blive afvist eller tilbagesendt.
Udlændingelovens § 59, stk. 5, suppleres  

 af straffelovens § 125 a, hvorefter menneskesmugling, jf.  

 udlændingelovens § 59, stk. 5, under skærpende  

 omstændigheder kan straffes med op til 4 år.
Hvis det af  

 justitsministeren fremsatte lovforslag nr.
L 118 af 26. februar 2002 (jf.  

 Folketingstidende 2001/02, 2. samling, tillæg A, s. 2925) vedtages, vil  

 strafferammen blive sat op til 8 år.
Som anført i afsnit 2.1. fremgår det af  

 direktivforslagets artikel 1, stk. 1, litra a, at hver medlemsstat  

 fastsætter passende sanktioner over for enhver, der forsætligt  

 hjælper en person, der ikke er statsborger i en medlemsstat, med at  

 indrejse til eller rejse gennem en medlemsstats område og derved  

 overtræde den pågældende stats lovgivning vedrørende  

 udlændinges indrejse eller gennemrejse.
Efter direktivforslagets  

 artikel 1, stk. 1, litra b, fastsætter hver medlemsstat endvidere  

 passende sanktioner over for enhver, der i berigelsesøjemed  

 forsætligt hjælper en person, der ikke er statsborger i en  

 medlemsstat, med at opholde sig på en medlemsstats område og  

 derved overtræde den pågældende stats lovgivning  

 vedrørende udlændinges ophold.
Efter direktivforslaget skal medlemsstaterne således  

 fastsætte sanktioner over for forsætlig bistand til ulovlig  

 indrejse i og gennemrejse af den pågældende medlemsstat eller en  

 anden medlemsstat, uanset om bistanden ydes for vindings skyld og altså  

 med berigelsesforsæt.
Direktivforslaget indebærer endvidere, at  

 medlemsstaterne skal fastsætte sanktioner over for forsætlig  

 bistand til ulovligt ophold i den pågældende medlemsstat eller i  

 en anden medlemsstat, når bistanden ydes med  

 berigelsesforsæt.
Det foreslås, at udlændingelovens § 59,  

 stk. 5, affattes i overensstemmelse hermed, idet det dog fastholdes, at  

 bistand til ulovligt ophold i Danmark er strafbar, uanset om bistanden er  

 ydet med berigelsesforsæt.
Det bemærkes i den forbindelse, at  

 direktivforslaget ikke er til hinder for, at der nationalt gælder  

 skærpede regler i forhold til direktivets regler.
 Der henvises til lovforslagets § 1, nr. 6.
3. Ophævelse af adgangen til opsættende virkning med hensyn  

 til udrejsefristen ved påklage af afgørelser om administrativ  

 udvisning af EU/EØS-statsborgere og andre personer, der er omfattet af  

 EF-reglerne På rådsmødet (retlige og indre  

 anliggender) den 13. juli 2001 har Rådet   bl.a. på baggrund af  

 urolighederne i forbindelse med Det Europæiske Råds møde i  

 Göteborg den 15.-16. juni 2001   vedtaget et sæt konklusioner om  

 sikkerheden i forbindelse med Det Europæiske Råds møder og  

 andre arrangementer, som kan forventes at give anledning til lignende  

 problemer.
Det fremgår bl.a. af konklusionerne, at borgere inden for  

 Den Europæiske Union skal have ret til frit at give udtryk for deres  

 meninger og deltage i fredelige forsamlinger   rettigheder, som er afspejlet  

 i Den Europæiske Menneskerettighedskonvention.
Det fremgår  

 samtidig, at borgerne skal have ret til at udøve disse rettigheder  

 under vilkår, som ikke udgør nogen trussel mod deres egen  

 sikkerhed eller mod sikkerheden for andre borgere eller ejendom.
Det  

 fremgår endvidere bl.a. af konklusionerne, at værtslandet har  

 ansvaret for at opretholde den offentlige orden i forbindelse med Det  

 Europæiske Råds møder og andre lignende arrangementer, og  

 at en række operationelle foranstaltninger kan hjælpe med til at  

 reducere risikoen for alvorlige forstyrrelser af den offentlige orden  

 herunder foranstaltninger vedrørende grænsepassage, f.eks.  

 udsendelsesforanstaltninger, der er truffet som led i opretholdelse eller  

 genoprettelse af den offentlige orden.
 De danske udlændingemyndigheder har i forbindelse  

 med forberedelsen af varetagelsen af det danske EU-formandskab i 2.  

 halvår af 2002 foretaget en gennemgang af udlændingelovens regler  

 om administrativ udvisning og om mulighederne for fuldbyrdelse af  

 afgørelser herom med henblik på at vurdere, om disse regler er  

 tilstrækkelige til at varetage sikkerheden i forhold til bl.a.  

 EU/EØS-statsborgere, som måtte deltage i uroligheder,  

 optøjer og lignende   f.eks. i tilknytning til de møder, der  

 skal afholdes i Danmark under det danske formandskab.
Efter udlændingelovens § 25 a kan en  

 udlænding, der ikke har haft lovligt ophold her i landet i  

 længere tid end de sidste seks måneder, udvises ved administrativ  

 afgørelse, bl.a. hvis den pågældende har begået  

 berigelseskriminalitet eller har overtrådt lov om euforiserende  

 stoffer, eller hvis hensyn til den offentlige orden eller sikkerheds- eller  

 sundhedsmæssige grunde tilsiger, at udlændingen ikke bør  

 have ophold her i landet.
Efter udlændingelovens § 25 b kan en  

 udlænding udvises ved administrativ afgørelse, hvis  

 udlændingen opholder sig her i landet uden fornøden  

 tilladelse.
 Udrejsefristen forudsættes som udgangspunkt fastsat  

 til straks, idet administrative udvisninger betragtes som  

 påtrængende tilfælde, jf. udlændingelovens § 33,  

 stk. 2, 3. pkt.
 EU/EØS-statsborgere kan kun udvises efter disse  

 regler i det omfang, det er foreneligt med EF-reglerne, jf.  

 udlændingelovens § 2, stk. 3.
Spørgsmålet om udvisning af  

 EU-/EØS-statsborgere af ordensmæssige hensyn er bl.a. reguleret  

 i Rådets direktiv 64/221/EØF af 25. februar 1964 om samordning  

 af de særlige foranstaltninger, som gælder for udlændinge  

 med hensyn til rejse og ophold, og som er begrundet i hensynet til den  

 offentlige orden, sikkerhed og sundhed, som ændret senest ved  

 Rådets direktiv 75/35/EØF af 17. december 1974. I henhold til  

 direktivets artikel 5, stk. 1, 2. pkt., kan en EU-/EØS-statsborger  

 midlertidigt opholde sig på den pågældende stats  

 område, indtil beslutning om udstedelse eller nægtelse af  

 opholdstilladelse er truffet.
Derimod indeholder direktivet efter ordlyden  

 ikke pligt til at meddele opsættende virkning i forbindelse med klager  

 over beslutning om udvisning.
Efter EF-Domstolens praksis kan en  

 EU/EØS-statsborger kun afvises eller udvises under henvisning til den  

 offentlige orden, hvis den offentlige orden kan anses for at være  

 truet.
Dette antages alene at være tilfældet, såfremt der  

 foreligger en »virkelig og tilstrækkeligt alvorlig trussel mod  

 grundlæggende samfundshensyn«, jf. f.eks.
EF-Domstolens dom i  

 Calfa-sagen (sag C-384/96).
Det fremgår endvidere af rådsdirektivets  

 artikel 7, at en beslutning om nægtelse af at udstede eller  

 forlænge en opholdstilladelse eller om udvisning skal meddeles den  

 pågældende.
I meddelelsen skal det angives, inden for hvilken  

 frist den pågældende skal forlade landet.
Bortset fra  

 påtrængende tilfælde må denne frist ikke være  

 kortere end 15 dage, når vedkommende endnu ikke har modtaget en  

 opholdstilladelse, og i alle øvrige tilfælde ikke kortere end 1  

 måned.
 Efter udlændingelovens § 33, stk. 3, har  

 en klage over bl.a. afgørelser om administrativ udvisning efter  

 udlændingelovens §§ 25 a eller 25 b opsættende virkning med  

 hensyn til udrejsefristen, såfremt afgørelsen påklages  

 inden syv dage efter, at den er meddelt den pågældende, hvis  

 udlændingen er omfattet af EF-reglerne, jf. udlændingelovens  

 § 2, eller er statsborger i et andet nordisk land og har haft  

 bopæl her i landet, eller hidtil har haft opholdstilladelse her i  

 landet.
 Klagen tillægges opsættende virkning med  

 hensyn til udrejsefristen både i tilfælde, hvor den  

 udlænding, der udvises ved administrativ afgørelse, er en  

 EU/EØS-statsborger, der opholder sig her i landet som turist,  

 arbejdssøgende eller lignende, jf. udlændingelovens § 2,  

 stk. 1, og i tilfælde, hvor udlændingen er en  

 EU/EØS-statsborger, der er meddelt opholdsbevis eller  

 opholdstilladelse i medfør af reglerne i  

 EF/EØS-bekendtgørelsen, jf. udlændingelovens § 2,  

 stk. 4, og § 6. Tilsvarende gælder for  

 tredjelandsstatsborgere, der som familiemedlemmer til  

 EU/EØS-statsborgere er omfattet af EF-reglerne, jf.  

 udlændingelovens § 2, stk. 2 og 4, og § 6.
 Udlændingestyrelsen har oplyst, at det i praksis har  

 vist sig at være uhensigtsmæssigt, at klager over  

 udvisningsafgørelser vedrørende EU/EØS-statsborgere og  

 andre personer, der er omfattet af EF-reglerne, tillægges  

 opsættende virkning, når der er tale om personer, der opholder  

 sig her i landet i en kortere periode som turister, arbejdssøgende  

 eller lignende, jf. udlændingelovens § 2, stk. 1 og 2. Det  

 gælder navnlig i de tilfælde, hvor udvisningen sker på  

 grund af berigelseskriminalitet, ulovlig besiddelse og brug af euforiserende  

 stoffer eller forstyrrelse af den offentlige orden, eller fordi den  

 pågældende opholder sig ulovligt her i landet.
Baggrunden herfor er, at fuldbyrdelsen af udvisningen i  

 disse tilfælde som følge af klagesagsbehandlingen kan komme til  

 at ligge tidsmæssigt langt fra det forhold, som gav anledning til  

 udvisningen.
Herved forspildes formålet med udvisningen, idet  

 udlændingen får mulighed for at fortsætte eller gentage de  

 handlinger, som var baggrunden for udvisningen, hvis den  

 pågældende ikke kan frihedsberøves.
 Det er således en vigtig forudsætning for en  

 effektiv fuldbyrdelse af afgørelser om administrativ udvisning, at det  

 fastslås i udlændingeloven, at klager over afgørelser om  

 administrativ udvisning af EU/EØS-statsborgere og andre personer, der  

 er omfattet af EF-reglerne, ikke tillægges opsættende virkning  

 med hensyn til udrejsefristen, når de pågældende opholder  

 sig her i landet i en kortere periode som turister, arbejdssøgende  

 eller lignende, jf. udlændingelovens § 2, stk. 1 og 2.
 Det foreslås, at der indføres en sådan  

 bestemmelse i udlændingeloven.
 Såfremt der træffes afgørelse om  

 udvisning af en EU/EØS-statsborger, som har opholdsbevis eller  

 opholdstilladelse i Danmark, eller som opfylder betingelserne for  

 opholdsbevis eller opholdstilladelse i medfør af reglerne i  

 EF/EØS-bekendtgørelsen, jf. udlændingelovens § 2,  

 stk. 4, og § 6, vil der fortsat skulle meddeles opsættende  

 virkning, hvis den pågældende påklager afgørelsen  

 inden for 7 dage.
4. Økonomiske og administrative konsekvenser af lovforslaget Lovforslaget skønnes ikke at indebære  

 økonomiske, herunder kommunaløkonomiske, eller administrative  

 konsekvenser.
5. Erhvervsadministrative, erhvervsøkonomiske og  

 miljømæssige konsekvenser af lovforslaget og lovforslagets  

 administrative konsekvenser for borgerne Lovforslaget skønnes ikke at indebære  

 erhvervsadministrative, erhvervsøkonomiske eller  

 miljømæssige konsekvenser eller administrative konsekvenser for  

 borgerne.
6. Hørte myndigheder Lovforslaget er sendt til høring hos  

 følgende myndigheder og organisationer:
 Advokatrådet, Amnesty International,  

 Amtsrådsforeningen, Dansk Arbejdsgiverforening, Dansk  

 Flygtningehjælp, Dansk Retspolitisk Forening, Dansk Røde Kors,  

 Dansk Socialrådgiverforening, Datatilsynet, De Etniske Minoriteters  

 Landsorganisation, Den Danske Dommerforening, Det Danske Center for  

 Menneskerettigheder, Dokumentations- og Rådgivningscenteret om  

 Racediskrimination, Dommerfuldmægtigforeningen, Domstolsstyrelsen,  

 Flygtningenævnet, Foreningen af Politimestre i Danmark, Foreningen af  

 Statsamtmænd, Frederiksberg Kommune, Kommunernes Landsforening,  

 Københavns Kommune, Landsorganisationen i Danmark, Mellemfolkeligt  

 Samvirke, Nævnet for Etnisk Ligestilling, Politidirektøren i  

 København, Politiforbundet i Danmark,  

 Politifuldmægtigforeningen, præsidenterne for Østre og  

 Vestre landsret, Retspolitisk Forening, retterne i København,  

 Århus, Odense, Aalborg og Roskilde, Rigsadvokaten, Rigspolitichefen,  

 Rådet for Etniske Minoriteter, Statsamtsjuristforeningen samt  

 UNHCR.
7. Samlet vurdering af lovforslagets konsekvenser Positive konsekvenser/mindre udgifter (hvis ja, angiv  

 omfang) Negative konsekvenser/merudgifter (hvis ja, angiv  

 omfang) Økonomiske konsekvenser for stat, kommuner og  

 amtskommuner Lovforslaget skønnes ikke at indebære  

 økonomiske konsekvenser.
 Der henvises til det anførte under positive  

 konsekvenser.
Administrative konsekvenser for stat, kommuner og  

 amtskommuner Lovforslaget skønnes ikke at indebære  

 administrative konsekvenser.
 Der henvises til det anførte under positive  

 konsekvenser.
Økonomiske konsekvenser for erhvervslivet Nej Nej Administrative konsekvenser for erhvervslivet Nej Nej Miljømæssige konsekvenser Nej Nej Administrative konsekvenser for borgerne Nej Nej Forholdet til EU-retten Der henvises til afsnit 2 og 3.
Bemærkninger til forslagets enkelte  

 bestemmelser Til § 1 Til nr. 1 og 2 Ved den foreslåede ændring af § 14,  

 stk. 1 og 2, præciseres det, at de i bestemmelsen nævnte  

 udlændinge er fritaget for krav om arbejdstilladelse.
Den  

 foreslåede ændring af § 16, stk. 1, er en  

 konsekvens heraf.
Til nr. 3 Der er tale om en konsekvensændring som følge  

 af lovforslagets § 1, nr. 4.
Til nr. 4 Efter udlændingelovens § 25 a kan en  

 udlænding, der ikke har haft lovligt ophold her i landet i  

 længere tid end de sidste seks måneder, udvises ved administrativ  

 afgørelse, bl.a. hvis den pågældende har begået  

 berigelseskriminalitet eller har overtrådt lov om euforiserende  

 stoffer, eller hvis hensyn til den offentlige orden eller sikkerheds- eller  

 sundhedsmæssige grunde tilsiger, at udlændingen ikke bør  

 have ophold her i landet.
Efter udlændingelovens § 25 b kan en  

 udlænding udvises ved administrativ afgørelse, hvis  

 udlændingen opholder sig her i landet uden fornøden  

 tilladelse.
 Efter den gældende bestemmelse i  

 udlændingelovens § 33, stk. 3, har klager over bl.a.  

 afgørelser om udvisning efter udlændingelovens §§ 25 a  

 eller 25 b opsættende virkning med hensyn til udrejsefristen,  

 såfremt afgørelsen påklages inden syv dage efter, at den  

 er meddelt den pågældende, bl.a. hvis udlændingen er  

 omfattet af EF-reglerne, jf. udlændingelovens § 2.
 Efter den foreslåede bestemmelse i § 33,  

 stk. 3, 3. pkt., har en udlænding, der ikke hidtil har  

 haft opholdstilladelse her i landet, og som er omfattet af EF-reglerne, jf.  

 udlændingelovens § 2, stk. 1 eller 2, ikke ret til at blive  

 her i landet, indtil en klage over en afgørelse om udvisning efter  

 udlændingelovens §§ 25 a eller 25 b er afgjort.
Den foreslåede bestemmelse vedrører  

 EU/EØS-statsborgere, der opholder sig her i landet i en kortere  

 periode som turister, arbejdssøgende eller lignende, jf.  

 udlændingelovens § 2, stk. 1, og som udvises ved  

 administrativ afgørelse efter udlændingelovens §§ 25 a  

 eller 25 b.
Klager over Udlændingestyrelsens afgørelser om  

 administrativ udvisning efter udlændingelovens §§ 25 a og 25 b vil  

 således i disse tilfælde ikke have opsættende virkning med  

 hensyn til udrejsefristen.
Tilsvarende gælder for  

 tredjelandsstatsborgere, der opholder sig her i landet i en kortere periode  

 som familiemedlemmer til EU/EØS-statsborgere, der er turister,  

 arbejdssøgende eller lignende, jf. udlændingelovens § 2,  

 stk. 2.
For så vidt angår EU/EØS-statsborgere  

 og tredjelandsstatsborgere, der er familiemedlemmer til sådanne   der  

 er meddelt opholdsbevis eller opholdstilladelse i medfør af reglerne i  

 EF/EØS-bekendtgørelsen, jf. udlændingelovens § 2,  

 stk. 4, og § 6, vil klager til Integrationsministeriet over  

 Udlændingestyrelsens afgørelser om administrativ udvisning efter  

 udlændingelovens §§ 25 a og 25 b også fremover have  

 opsættende virkning med hensyn til udrejsefristen, hvis  

 afgørelsen påklages til Integrationsministeriet inden syv dage  

 efter, at den er meddelt den pågældende.
Tilsvarende gælder  

 for statsborgere i et af de andre nordiske lande, som har haft bopæl  

 her i landet, samt udlændinge, der hidtil har haft opholdstilladelse  

 her i landet.
 Såfremt der træffes afgørelse om  

 udvisning af en EF/EØS-statsborger, som opfylder betingelserne for  

 opholdsbevis eller opholdstilladelse i medfør af reglerne i  

 EF/EØS-bekendtgørelsen, jf. udlændingelovens § 2,  

 stk. 4, og § 6, vil der fortsat skulle meddeles opsættende  

 virkning, hvis den pågældende klager over afgørelsen inden  

 for 7 dage.
 Klager over Udlændingestyrelsens afgørelser  

 om administrativ udvisning efter udlændingelovens §§ 25 a og 25 b  

 vil fortsat ikke have opsættende virkning, når afgørelsen  

 vedrører en statsborger i et af de andre nordiske lande, som ikke har  

 haft bopæl her i landet, eller en udlænding, der ikke hidtil har  

 haft opholdstilladelse her i landet.
 Det forudsættes, at Udlændingestyrelsen i  

 forbindelse med en afgørelse om administrativ udvisning som  

 udgangspunkt fastsætter udrejsefristen til straks, da der i disse  

 tilfælde normalt vil være tale om påtrængende  

 tilfælde, jf. udlændingelovens § 33, stk. 2, 3.  

 pkt.
Til nr. 5 Der er tale om en lovteknisk korrekturrettelse.
Til nr. 6 På rådsmødet (retlige og indre  

 anliggender samt civilbeskyttelse) den 28.-29. maj 2001 blev der opnået  

 politisk enighed om forslag til Rådets direktiv om definition af  

 hjælp til ulovlig indrejse og rejse samt ulovligt ophold.
Der henvises  

 nærmere herom til lovforslagets almindelige bemærkninger, afsnit  

 2.
Efter direktivforslagets artikel 1, stk. 1, skal  

 medlemsstaterne iværksætte passende sanktioner over for enhver,  

 der forsætligt hjælper en tredjelandsstatsborger med at indrejse  

 til eller rejse gennem en medlemsstats område og derved overtræde  

 den pågældende stats lovgivning vedrørende  

 udlændinges indrejse eller gennemrejse.
Medlemsstaterne skal endvidere  

 iværksætte passende sanktioner over for enhver, der med  

 berigelsesforsæt forsætligt hjælper en  

 tredjelandsstatsborger med at opholde sig på en medlemsstats  

 område og derved overtræde den pågældende stats  

 lovgivning vedrørende udlændinges ophold.
 Efter direktivforslaget skal medlemsstaterne således  

 fastsætte sanktioner over for forsætlig bistand til ulovlig  

 indrejse i og gennemrejse af den pågældende medlemsstat eller en  

 anden medlemsstat, uanset om bistanden ydes med berigelsesforsæt.  

 Direktivforslaget indebærer endvidere, at medlemsstaterne skal  

 fastsætte sanktioner over for forsætlig bistand til ulovligt  

 ophold i den pågældende medlemsstat eller i en anden medlemsstat,  

 når bistanden ydes med berigelsesforsæt.
Efter den gældende bestemmelse i  

 udlændingelovens § 59, stk. 5, 1. pkt., er forsætlig  

 bistand til ulovlig indrejse og ulovligt ophold i Danmark strafbar, uanset at  

 der ikke måtte foreligge berigelsesforsæt.
Efter de  

 gældende bestemmelser i udlændingelovens § 59, stk. 5,  

 2. og 3. pkt., er bistand til ulovlig indrejse i et andet land fra eller  

 gennem Danmark derimod alene strafbar, når bistanden er sket for  

 vindings skyld.
Strafferammen er i alle tilfælde bøde eller  

 fængsel indtil 2 år.
Det foreslås, at § 59, stk. 5,  

 affattes i overensstemmelse med direktivforslagets bestemmelser, idet det dog  

 fastholdes, at bistand til ulovligt ophold i Danmark er strafbar, uanset om  

 bistanden er ydet med berigelsesforsæt.
Strafferammen foreslås  

 fortsat at være bøde eller fængsel indtil 2 år.
Det foreslås i § 59, stk. 5, nr. 1,  

 at den, der forsætligt bistår en udlænding med ulovligt at  

 indrejse i, rejse gennem eller opholde sig her i landet, straffes med  

 bøde eller fængsel indtil 2 år.
Bestemmelsen svarer til  

 den gældende bestemmelse i udlændingelovens § 59,  

 stk. 5, 1. pkt., idet det dog er præciseret, at også bistand  

 til ulovlig gennemrejse af Danmark er strafbar.
Der stilles fortsat ikke krav om berigelsesforsæt  

 ved anvendelsen af bestemmelsen i dens nye udformning.
Bistand til ulovlig  

 indrejse i eller gennemrejse af eller ulovligt ophold i Danmark er  

 således strafbar, uanset om bistanden er ydet med  

 berigelsesforsæt.
Det bemærkes i den forbindelse, at  

 direktivforslaget ikke er til hinder for, at der nationalt gælder  

 skærpede regler i forhold til direktivets regler.
Det foreslås endvidere i § 59, stk. 5,  

 nr. 2, at den, der forsætligt bistår en udlænding med  

 at indrejse her i landet med henblik på herfra at indrejse ulovligt i  

 et andet land, straffes med bøde eller fængsel indtil 2  

 år.
På samme måde straffes den, der forsætligt  

 bistår en udlænding med at indrejse ulovligt i eller rejse  

 ulovligt gennem et andet land, jf. den foreslåede bestemmelse i  

§ 59, stk. 5, nr. 3.
 Bestemmelserne erstatter de gældende bestemmelser i  

 udlændingelovens § 59, stk. 5, 2. og 3. pkt.
Den foreslåede affattelse af § 59, stk. 5,  

 nr. 2 og 3, indebærer, at der   i modsætning til, hvad der  

 gælder efter de gældende bestemmelser i udlændingelovens  

 § 59, stk. 5, 2. og 3. pkt.   ikke stilles krav om  

 berigelsesforsæt ved anvendelsen af bestemmelserne.
Det er i den  

 forbindelse præciseret i de foreslåede bestemmelser, at alene  

 forsætlig bistand til indrejse her i landet med henblik på herfra  

 at indrejse ulovligt i et andet land eller til ulovlig indrejse i eller  

 gennemrejse af et andet land er strafbar.
Det er endvidere præciseret i de foreslåede  

 bestemmelser, at bistand til indrejse i eller gennemrejse af et andet land  

 alene er strafbar, hvis der vil være tale om ulovlig indrejse i eller  

 gennemrejse af det pågældende land.
Det betyder, at bistanden  

 alene er strafbar, hvis udlændingens indrejse i eller gennemrejse af  

 det pågældende land er ulovlig efter det pågældende  

 lands lovgivning vedrørende udlændinges indrejse og  

 gennemrejse.
 Det er i den forbindelse præciseret i de  

 foreslåede bestemmelser, at også bistand til ulovlig gennemrejse  

 af et andet land er strafbar.
Det foreslås, at de foreslåede bestemmelser  

 gælder generelt for så vidt angår bistand til ulovlig  

 indrejse i eller gennemrejse af andre lande, uanset om det  

 pågældende land er tilsluttet De Europæiske  

 Fællesskaber eller Schengenkonventionen.
Herved vil Danmark kunne  

 opfylde eventuelle andre internationale forpligtelser, som Danmark  

 måtte påtage sig i den henseende i forhold til andre lande end  

 EU- og Schengenlandene.
 Det foreslås endvidere i § 59, stk. 5,  

 nr. 4, at den, der for vindings skyld bistår en udlænding med  

 at opholde sig ulovligt i et andet land, straffes med bøde eller  

 fængsel indtil 2 år.
Bistand til ulovligt ophold i et andet land er efter den  

 foreslåede bestemmelse alene strafbar, hvis bistanden er sket for  

 vindings skyld.
I og med, at der stilles krav om, at bistanden er sket for  

 vindings skyld, omfatter den foreslåede bestemmelse kun  

 forsætlige forhold.
Det foreslås, at den foreslåede bestemmelse  

 gælder generelt for så vidt angår bistand til ulovligt  

 ophold i andre lande, uanset om det pågældende land er tilsluttet  

 De Europæiske Fællesskaber eller Schengenkonventionen.
Herved vil  

 Danmark kunne opfylde eventuelle andre internationale forpligtelser, som  

 Danmark måtte påtage sig i den henseende i forhold til andre  

 lande end EU- og Schengenlandene.
 Efter direktivforslagets artikel 1, stk. 2, kan  

 Schengenlandene undlade at fastsætte sanktioner ved bistand til ulovlig  

 indrejse i eller gennemrejse af et land, hvis formålet har været  

 at yde den pågældende udlænding humanitær  

 bistand.
Det bemærkes hertil, at den forhøjelse af  

 strafferammen i den dagældende bestemmelse om menneskesmugling i  

 udlændingelovens § 59, stk. 3, fra bøde, hæfte  

 eller fængsel indtil 1 år og 6 måneder til bøde,  

 hæfte eller fængsel indtil 2 år, som blev vedtaget ved lov  

 nr. 33 af 18. januar 1995 om ændring af udlændingeloven, lov om  

 midlertidig opholdstilladelse til visse personer fra det tidligere  

 Jugoslavien m.v. og lov om social bistand, efter forarbejderne til loven ikke  

 tog sigte på privatpersoner, der forsøger at hjælpe f.eks.  

 familiemedlemmer eller religiøse trosfæller til sikkerhed uden  

 tanke for personlig vinding.
Der henvises til lovforslag nr.
L 85 af 30.  

 november 1994 (jf.
Folketingstidende 1994/95, tillæg A, s. 895).
Det er ikke hensigten med lovforslaget at ændre  

 herpå.
Domstolene kan således i forbindelse med  

 strafudmålingen fortsat lægge vægt på, om bistanden  

 er sket ud fra sådanne hensyn.
 Det bemærkes, at straffelovens almindelige  

 bestemmelser om forsøg og medvirken finder anvendelse.
 Det bemærkes endelig, at det med de foreslåede  

 bestemmelse i § 59, stk. 5, nr. 1-4, ikke tilsigtes at fravige de  

 almindelige bestemmelser i straffelovens kapitel 2 om, hvilke handlinger der  

 hører under dansk straffemyndighed.
Til § 2 Det foreslås i § 2, stk. 1, 1.  

 pkt., at lovforslagets § 1, nr. 1-5, træder i kraft dagen  

 efter bekendtgørelse i Lovtidende.
 I § 2, stk. 1, 2. pkt., foreslås  

 det, at tidspunktet for ikrafttræden af § 1, nr. 6,  

 fastsættes af integrationsministeren.
Det bemærkes hertil, at lovforslagets § 1, nr.  

 6, har til formål at gennemføre forslag til Rådets  

 direktiv om definition af hjælp til ulovlig indrejse og transit samt  

 ulovligt ophold i dansk ret.
Direktivforslaget er endnu ikke vedtaget af  

 Rådet.
Der henvises til lovforslagets almindelige bemærkninger,  

 afsnit 2.
Det foreslås, at integrationsministeren bestemmer,  

 at lovforslagets § 1, nr. 6, træder i kraft senest på det  

 tidspunkt, hvor medlemsstaterne skal have sat de nødvendige love og  

 administrative bestemmelser i kraft for at efterkomme direktivet.  

 Ifølge direktivforslagets artikel 4 skal dette ske inden to år  

 efter offentliggørelsen af direktivet.
Integrationsministeren  

 træffer bestemmelse herom, når direktivforslaget er vedtaget af  

 Rådet, og tidspunktet for direktivets ikrafttræden er  

 fastlagt.
 Det bemærkes, at idømmelse af straf ved  

 overtrædelse af de foreslåede bestemmelser i  

 udlændingelovens § 59, stk. 5, nr. 1-4, jf. lovforslagets  

 § 1, nr. 6   i overensstemmelse med almindelige strafferetlige  

 principper, jf. herved straffelovens § 3   alene vil kunne ske, hvis  

 overtrædelsen finder sted efter lovens ikrafttræden.
Det foreslås endvidere i § 2,  

 stk. 2, at udlændingelovens § 33, stk. 1, 2. pkt.,  

 og § 33, stk. 3, 3. pkt., som henholdsvis ændret og indsat  

 ved lovforslagets § 1, nr. 3 og 4, alene finder anvendelse,  

 såfremt det forhold, der begrunder udvisningen, er begået efter  

 lovens ikrafttræden.
Såfremt det forhold, der begrunder  

 udvisningen, er begået før lovens ikrafttræden, finder de  

 hidtil gældende regler fortsat anvendelse.
Til § 3 Bestemmelsen vedrører lovens ikrafttræden  

 på Færøerne og Grønland.
Bilag 1 Lovforslaget sammenholdt med gældende lov Gældende formulering Lovforslaget § 1 I det følgende gengives de relevante dele af de  

 relevante gældende bestemmelser i udlændingeloven, jf.  

 lovbekendtgørelse nr. 711 af 1. august 2001:
 I udlændingeloven, jf. lovbekendtgørelse nr. 711 af 1. august  

 2001, foretages følgende ændringer:
 § 14. Følgende udlændinge er fritaget for  

 arbejdstilladelse:
 1. I § 14, stk. 1 og 2, ændres »fritaget for  

 arbejdstilladelse« til: »fritaget for krav om arbejdstilladelse«.
1)-7) - - - Stk. 2. Indenrigsministeren kan bestemme, at andre  

 udlændinge er fritaget for arbejdstilladelse.
 § 16. Arbejdsministeren kan fastsætte regler om, at en  

 udlænding, som har arbejdstilladelse eller er fritaget herfor, skal  

 være medlem af en arbejdsløshedskasse, og om, at den, der  

 beskæftiger en udlænding, skal underrette  

 arbejdsformidlingen.
 2. I § 16, stk. 1, ændres »fritaget herfor«  

 til: »fritaget for krav herom«.
Stk. 2. - - - § 33. Afslag på en ansøgning om  

 opholdstilladelse, beslutning om inddragelse af opholdstilladelse og  

 beslutning om udvisning efter §§ 25 a eller 25 b skal indeholde en frist  

 for udrejse.
Afgørelsen skal endvidere indeholde oplysning om reglen i  

 stk. 3, 1. pkt.
 3. I § 33, stk. 1, 2. pkt., ændres »reglen i  

 stk. 3, 1. pkt.« til: »reglerne i stk. 3, 1. og 3. pkt.«.
Stk. 2. - - - Stk. 3. Påklages en afgørelse efter stk. 1  

 inden 7 dage efter, at den er meddelt den pågældende, har  

 udlændingen ret til at blive her i landet, indtil klagen er afgjort,  

 såfremt udlændingen enten er omfattet af EF-reglerne, jf.  

 § 2, eller er statsborger i et andet nordisk land og har haft  

 bopæl her i landet, eller hidtil har haft opholdstilladelse her i  

 landet.
Opretholdes afgørelsen, fastsættes der en ny frist for  

 udrejse efter reglerne i stk. 2.
 4. I § 33, stk. 3, indsættes som 3.  

 pkt.:
»En udlænding, der ikke hidtil har haft  

 opholdstilladelse her i landet, og som er omfattet af EF-reglerne, jf.  

 § 2, stk. 1 og 2, har dog ikke ret til at blive her i landet,  

 indtil en klage over en beslutning om udvisning efter §§ 25 a eller 25 b  

 er afgjort.« Stk. 4-11. - - - § 43. - - - Stk. 2-5. - - - Stk. 6. Bestemmelserne i stk. 2 og 3 finder ikke  

 anvendelse ved indrejse fra et Schengenland.
 5. I § 43, stk. 6, ændres »stk. 2 og 3«  

 til: »stk. 3 og 4«.
§ 59. - - - 1)-4) - - - Stk. 2-4. - - - Stk. 5. Den, der forsætligt bistår en  

 udlænding med ulovligt at indrejse eller opholde sig her i landet,  

 straffes med bøde eller fængsel indtil 2 år.
På  

 samme måde straffes den, der for vindings skyld bistår en  

 udlænding med at indrejse i Danmark med henblik på herfra at  

 indrejse i et andet land, hvor udlændingen vil blive afvist eller  

 tilbagesendt.
På samme måde straffes endvidere den, der for  

 vindings skyld bistår en udlænding med at indrejse i et andet  

 land, hvor udlændingen vil blive afvist eller tilbagesendt.
 6. § 59, stk. 5, affattes således:
»Stk. 5. Med bøde eller fængsel indtil 2 år  

 straffes den, der 1)	forsætligt bistår en udlænding med ulovligt at  

 indrejse i, rejse gennem eller opholde sig her i landet, 2)	forsætligt bistår en udlænding med at indrejse her  

 i landet med henblik på herfra at indrejse ulovligt i et andet  

 land, 3)	forsætligt bistår en udlænding med at indrejse  

 ulovligt i eller rejse ulovligt gennem et andet land eller 4)	for vindings skyld bistår en udlænding med at opholde  

 sig ulovligt i et andet land.« Bilag 2 Spalte- og sidehenvisninger til Folketingstidende  

 vedrørende behandlingen i Folketinget af den oprindelige  

 udlændingelov og senere relevante ændringslove Lov nr. 226 af 8. juni 1983 (Udlændingeloven) (Lovforslag nr.
L  

 105 af 20. januar 1983) Skriftlig fremsættelse den 20. januar 1983:
Folketingstidende 1982/83 FF sp. 4502 Lovforslaget som fremsat:
Folketingstidende 1982/83 Tillæg A sp. 2027 1. behandling den 2. februar 1983:
Folketingstidende 1982/83 FF sp. 5316 Betænkning afgivet den 27. maj 1983:
Folketingstidende 1982/83 Tillæg B sp. 1935 1. del af 2. behandling den 30. maj 1983:
Folketingstidende 1982/83 FF sp. 12152 Tilføjelse til betænkning den 31. maj 1983:
Folketingstidende 1982/83 Tillæg B sp. 2775 2. del af 2. behandling den 2. juni 1983:
Folketingstidende 1982/83 FF sp. 12587 Tillægsbetænkning afgivet den 2. juni 1983:
Folketingstidende 1982/83 Tillæg B sp. 2845 3. behandling den 3. juni 1983:
Folketingstidende 1982/83 FF sp. 12847 Lovforslaget som vedtaget:
Folketingstidende 1982/83 Tillæg C sp. 609 Lov nr. 33 af 18. januar 1995 om ændring af  

 udlændingeloven, lov om midlertidig opholdstilladelse til visse  

 personer fra det tidligere Jugoslavien m.v. og lov om social bistand  

 (Opstramninger i åbenbart grundløs-proceduren m.v.) (Lovforslag  

 nr.
L 85 af 30. november 1994) Skriftlig fremsættelse den 30. november 1994:
Folketingstidende 1994/95 FF s. 1188 Lovforslaget som fremsat:
Folketingstidende 1994/95 Tillæg A s. 895 1. behandling den 6. december 1994:
Folketingstidende 1994/95 FF s. 1453 Betænkning afgivet den 13. december 1994:
Folketingstidende 1994/95 Tillæg B s. 191 2. behandling den 15. december 1994:
Folketingstidende 1994/95 FF s. 1817 3. behandling den 12. januar 1995:
Folketingstidende 1994/95 FF s. 2123 Lovforslaget som vedtaget:
Folketingstidende 1994/95 Tillæg C s. 217 Lov nr. 410 af 10. juni 1997 om ændring af udlændingeloven  

 (Schengenkonventionen m.v.) (Lovforslag nr.
L 222 af 10. april 1997) Skriftlig fremsættelse den 10. april 1997:
Folketingstidende 1996/97 Tillæg A s. 4804 Lovforslaget som fremsat:
Folketingstidende 1996/97 Tillæg A s. 4757 1. behandling den 17. april 1997:
Folketingstidende 1996/97 FF s. 5812 Betænkning afgivet den 20. maj 1997:
Folketingstidende 1996/97 Tillæg B s. 1061 2. behandling den 22. maj 1997:
Folketingstidende 1996/97 FF s. 7580 Tillægsbetænkning afgivet den 28. maj 1997:
Folketingstidende 1996/97 Tillæg B s. 1414 3. behandling den 30. maj 1997:
Folketingstidende 1996/97 FF s. 8288 Lovforslaget som vedtaget:
Folketingstidende 1996/97 Tillæg C s. 809 Lov nr. 458 af 7. juni 2001 om ændring af udlændingeloven  

 (Frihedsberøvelse af asylansøgere og administrativ udvisning  

 m.v.) (Lovforslag nr.
L 191 af 20. marts 2001) Skriftlig fremsættelse den 20. marts 2001:
Folketingstidende 2000/01 Tillæg A s. 5648 Lovforslaget som fremsat:
Folketingstidende 2000/01 Tillæg A s. 5618 1. behandling den 27. marts 2001:
Folketingstidende 2000/01 FF s. 5736 Betænkning afgivet den 10. maj 2001:
Folketingstidende 2000/01 Tillæg B s. 1297 2. behandling den 23. maj 2001:
Folketingstidende 2000/01 FF s. 8649 Tillægsbetænkning afgivet den 30. maj 2001:
Folketingstidende 2000/01 Tillæg B s. 1824 3. behandling den 1. juni 2001:
Folketingstidende 2000/01 FF s. 9256 Lovforslaget som vedtaget:
Folketingstidende 2000/01 Tillæg C s. 1043 Bilag 3 Forslag til Rådets direktiv om definition af  

 hjælp til ulovlig indrejse og transit samt ulovligt ophold RÅDET FOR DEN EUROPÆISKE UNION HAR under henvisning til traktaten om oprettelse af Det  

 Europæiske Fællesskab, særlig artikel 61, litra a), og  

 artikel 63, stk. 3, litra b), under henvisning til Den Franske Republiks initiativ2) , under henvisning til udtalelse fra Europa-Parlamentet,  

 og ud fra følgende betragtninger:
 (1)	Et af Den Europæiske Unions mål er, at der gradvis  

 indføres et område med frihed, sikkerhed og retfærdighed,  

 hvilket bl.a. indebærer bekæmpelse af ulovlig indvandring.
 (2)	Der bør derfor sættes ind for at bekæmpe  

 hjælp til ulovlig indvandring, både hjælp til ulovlig  

 grænsepassage i snæver forstand, og hjælp, der har til  

 formål at opretholde netværk, der udnytter mennesker.
 (3)	Med henblik herpå er det vigtigt at foretage en  

 tilnærmelse af eksisterende lovgivning; der bør navnlig  

 fastlægges dels en præcis definition af den  

 pågældende lovovertrædelse og undtagelserne derfra, som er  

 emnet for dette direktiv, dels minimumsregler for sanktioner, juridiske  

 personers ansvar og jurisdiktion, som er emnet for Rådets  

 rammeafgørelse  / /RIA af om styrkelse af de strafferetlige rammer med  

 henblik på bekæmpelse af hjælp til ulovlig indrejse og  

 transit samt ulovligt ophold3) .
 (4)	Dette direktiv har til formål at definere hjælp til  

 ulovlig indvandring og derved sikre en mere effektiv gennemførelse af  

 rammeafgørelse  / /RIA.
 (5)	Dette direktiv supplerer andre instrumenter, der er vedtaget med  

 henblik på bekæmpelse af ulovlig indvandring, ulovlig  

 beskæftigelse, menneskehandel og seksuel udnyttelse af børn.
 (6)	Dette direktiv er en videreudvikling af Schengen-reglerne, som  

 falder ind under artikel 1 i Rådets afgørelse 1999/437/EF af 17.  

 maj 1999 om visse gennemførelsesbestemmelser til den aftale, som  

 Rådets for Den Europæiske Union har indgået med Republikken  

 Island og Kongeriget Norge om disse to staters associering i  

 gennemførelsen, anvendelsen og den videre udvikling af  

 Schengen-reglerne4) .
 (7)	I overensstemmelse med artikel 3 i protokollen om Det Forenede  

 Kongeriges og Irlands stilling, der er knyttet som bilag til traktaten om  

 oprettelse af Det Europæiske Fællesskab, gav Det Forenede  

 Kongerige ved skrivelse af 30. oktober 2000 meddelelse om, at det  

 ønsker at deltage i vedtagelsen og anvendelsen af dette direktiv.
(8)	I medfør af artikel 1 og 2 i Protokollen om Danmarks  

 Stilling, der er knyttet som bilag til traktaten om Den Europæiske  

 Union og traktaten om oprettelse af Det Europæiske Fællesskab,  

 deltager Danmark ikke i vedtagelsen af dette instrument, som derfor ikke er  

 bindende for og ikke finder anvendelse i Danmark.
Inden 6 måneder efter  

 at Rådet har truffet afgørelse om dette instrument til udbygning  

 af Schengen-reglerne efter bestemmelserne i afsnit IV i traktaten om  

 oprettelse af Det Europæiske Fællesskab, træffer Danmark  

 afgørelse om, hvorvidt det vil gennemføre dette instrument i  

 sin nationale lovgivning, jf. artikel 5 i Protokollen om Danmarks Stilling UDSTEDT FØLGENDE DIREKTIV:
Artikel 1 Generelle lovovertrædelser 1. Hver medlemsstat fastsætter passende  

 sanktioner:
a)	over for enhver, der forsætligt hjælper en person, der  

 ikke er statsborger i en medlemsstat, med at indrejse til eller rejse gennem  

 en medlemsstats område og derved overtræde den  

 pågældende stats lovgivning vedrørende udlændinges  

 indrejse eller gennemrejse b)	over for enhver, der i berigelsesøjemed forsætligt  

 hjælper en person, der ikke er statsborger i en medlemsstat, med at  

 opholde sig på en medlemsstats område og derved overtræde  

 den pågældende stats lovgivning vedrørende  

 udlændinges ophold.
 2. Enhver medlemsstat kan beslutte ikke at  

 iværksætte sanktioner med hensyn til den i stk. 1, litra a),  

 definerede adfærd ved at anvende sin nationale lovgivning og praksis,  

 hvis formålet er at yde den pågældende person  

 humanitær bistand.
Artikel 2 Anstiftelse, meddelagtighed og forsøg Hver medlemsstat træffer de nødvendige  

 foranstaltninger for at sikre, at de i artikel 1 omhandlede sanktioner  

 også kan iværksættes over for enhver, der a)	er anstifter af eller b)	er meddelagtig i eller c)	forsøger at begå én af de lovovertrædelser, der er omhandlet i  

 artikel 1, stk. 1, litra a) og b).
Artikel 3 Sanktioner Hver medlemsstat træffer de nødvendige  

 foranstaltninger for at sikre, at de i artikel 1 og 2 omhandlede  

 lovovertrædelser undgives sanktioner, der er effektive, står i et  

 rimeligt forhold til lovovertrædelsen og har afskrækkende  

 virkning.
Artikel 4 Gennemførelse 1. Medlemsstaterne sætter de nødvendige love  

 og administrative bestemmelser i kraft for at efterkomme dette direktiv inden  

 den [ ]5) . De underretter straks  

 Kommissionen herom.
Disse love og bestemmelser skal ved vedtagelsen indeholde  

 en henvisning til dette direktiv eller skal ved offentliggørelsen  

 ledsages af en sådan henvisning.
De nærmere regler for henvisning  

 fastsættes af medlemsstaterne.
2. Medlemsstaterne meddeler Kommissionen teksten til de  

 vigtigste nationale retsforskrifter, som de vedtager på det  

 område, der er omfattet af dette direktiv, samt en sammenligningstabel  

 over bestemmelserne i dette direktiv og de tilsvarende bestemmelser i den  

 vedtagne nationale lovgivning.
Kommissionen underretter de øvrige  

 medlemsstater herom.
Artikel 5 Ophævelse Artikel 27, stk. 1, i Schengen-konventionen af 1990  

 ophæves fra [ ]5). Hvis en medlemsstat under anvendelse af  

 artikel 4, stk. 1, gennemfører dette direktiv inden ovennævnte  

 dato, finder den omhandlede bestemmelse ikke mere anvendelse på denne  

 medlemsstat fra og med gennemførelsesdatoen.
Artikel 6 Ikrafttrædelsen Dette direktiv træder i kraft på dagen for  

 offentliggørelsen i De Europæiske Fællesskabers  

 Tidende.
Artikel 7 Adressater Dette direktiv er rettet til medlemsstaterne i  

 overensstemmelse med traktaten om oprettelse af Det Europæiske  

 Fællesskab.
Udfærdiget i Bruxelles, den På Rådets vegne Formand 2)   EFT C 253 af 4.9.2000, s. 1.
 3)   Se side   i denne EFT.
 4)   EFT L 176 af 10.7.1999, s. 31.
 5)   To år efter  

 offentliggørelsen af dette direktiv.
 1)   Loven gennemfører i  

 medfør af artikel 5 i Protokollen om Danmarks Stilling, der er knyttet  

 til Amsterdamtraktaten, Rådets direktiv om definition af hjælp  

 til ulovlig indrejse og transit samt ulovligt ophold.
