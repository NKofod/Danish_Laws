En kommunal bygherre opførte et industrihus, som skulle anvendes til  

 fiskeindustri.
Efter nogle år konstateredes skader og mangler på gulvet i  

 produktionslokalet, såsom vandansamlinger pga forkert fald, manglende  

 hulkehl, manglende vedhæftning til underliggende gulvkonstruktion,  

 algedannelser og glatte gulvarealer.
Efter pålæg fra Arbejdstilsynet blev  

 gulvbelægningen udbedret.
Udtalt af Voldgiftsretten, at arkitekt- og  

 ingeniørfirmaet ansås ansvarlig for mangelfuld projektering med hensyn til  

 gulvets fald og for efterprojekteringen, samt tilsynsfejl i forbindelse med  

 accepten af betongulvet.
Endvidere fandtes det, at der påhvilede  

 entreprenøren som specialistfirma et medansvar for nogle udførelsesfejl.  

 Endelig fandtes det, at forældelsesfristen tidligst kunne løbe fra skadernes  

 opståen.
Kommunens krav ansås herefter ikke forældet.
Den bygherren  

 tilkommende erstatning fastsattes herefter efter en samlet vurdering.
KENDELSE i Voldgiftssag nr.
C 2361 K kommune mod 1. Arkitekt- og ingeniørfirmaet A I/S og 2. B A/S I 1979-80 opførte klageren, K kommune, som bygherre et industrihus i k-by.  

 Byggeriet var et egnsudviklingsprojekt, og industrihuset skulle anvendes til  

 fiskeindustri af virksomheden C ApS.
Industrihuset blev projekteret af  

 indklagede, Arkitekt- og ingeniørfirmaet A I/S, og indklagede, B A/S, havde  

 gulventreprisen med hensyn til belægning på betonundergulvet og udførte  

 tillige en nærmere angiven opretning af gulve efter betonentreprenøren.
I anledning af en tvist mellem klageren og de indklagede om ansvaret for  

 skader og mangler ved gulvet har klageren ved klageskrift af 1. februar 1988  

 indbragt sagen for en i medfør af »Regler for behandlingen af sager ved  

 Voldgiftsretten for Bygge- og Anlægsvirksomhed« nedsat voldgiftsret  

 bestående af ingeniør m.a.i.
Erik Th.
Halken, civilingeniør Per H.
Villadsen  

 og landsdommer Vagn Rasmussen, sidstnævnte som formand.
 Klageren har nedlagt følgende endelige påstande:
I.
De indklagede tilpligtes in solidum - subsidiært anpartsvis efter  

 Voldgiftsrettens nærmere bestemmelse - at betale klageren 1.207.085,54 kr.  

 med tillæg af sædvanlige procesrenter fra klageskriftets dato 1.2.1988, til  

 betaling sker.
 Subsidiært påståes de indklagede tilpligtet in solidum, subsidiært  

 anpartsvis at betale klageren et mindre beløb efter Voldgiftsrettens skøn med  

 renter som anført.
II.
De indklagede tilpligtes in solidum, subsidiært anpartsvis at godtgøre  

 klageren udlagte sagsomkostninger til syn og skøn og andre tekniske  

 undersøgelser med 75.403,00 kr.
 De indklagede har hver især påstået frifindelse, subsidiært frifindelse  

 mod betaling af et mindre beløb.
 De indklagede har endvidere anmodet om, at voldgiftsretten i det omfang,  

 der måtte blive pålagt solidarisk hæftelse, foretager fastsættelse af den  

 indbyrdes proratariske hæftelse.
 Sagens nærmere omstændigheder er følgende:
Byggeriet Den 13. november 1978 blev der afholdt et møde vedrørende projekteringen  

 af industrihuset.
I mødet deltog bl.a. ingeniør D fra C, samt repræsentanter  

 for klageren og indklagede A.
Ingeniør D gennemgik firmaets behov og nævnte,  

 at der i første omgang var tale om at få udarbejdet et skitseprojekt til en  

 stor hal til videre udfyldning.
Som gulv foreslog han en god betonbelægning  

 med V gulvbelægning, »der kan lægges overalt, og som firmaet havde gode  

 erfaringer med«.
Det blev endvidere nævnt, at der skal være normalt  

 gulvafløb med fastskruede riste, dimensioneret for den interne transport  

 d.v.s. ingen åbne render.
Alle gulve med afløb skulle have minimumsfald.
 I den dagældende bekendtgørelse nr. 283 af 1. november 1956 om  

 fremstilling af fiskefilet m.v. var det i § 6 om arbejdslokalerne bl.a.  

 bestemt:
 »Gulvene skal være forsynet med fast, slidstærk og for vand  

 uigennemtrængelig belægning med mindst 20 promille fald til det under hensyn  

 til gulvarealets størrelse fornødne antal afløb. . . . . .
Overgange mellem gulv og vægge samt andre lodrette flader skal være udført  

 som hulkehl.« Opfyldelse af disse krav var en betingelse for at opnå autorisation til  

 fremstilling af fiskefilet.
 Ved bekendtgørelse nr. 756 af 4. november 1986 blev kravene til fald  

 ændret til mindst 10 promille.
I projekteringsfasen blev der foretaget en geoteknisk undersøgelse af  

 Geodan.
I en rapport af 4. april 1979 hedder det bl.a.:
 » 3. Jordbunds- og vandspejlsforhold.
 Det aktuelle areal er relativt fladt beliggende i overvejende ca. kote  

 +1,8 a +2,8 DNN. . . . . .
Vandspejlet er 1979.03.21 indmålt 0,7 a 1,2 m u.t. svarende til et mod  

 nord jævnt faldende grundvandspejl fra ca. kote +1,9 DNN til ca. kote +0,8  

 DNN.
Egentlige variationer i forbindelse med det nærliggende fri vandspejl  

 synes på grund af de påtrufne impermeable glaciale leraflejringer ikke  

 forventelige, hvorimod årstids- og/eller nedbørsafhængighed må påregnes. . .  

 . . .
 5.1 Grundforbedring i form af udskiftning.
 Under hensyn til den påtrufne relativt løse lejring af den indpumpede  

 sandfyld og de påtrufne sætningsgivende gytjelag bør samtlige aflejringer  

 over OSBBL afgraves over hele byggeområdet og udskiftes med velgraderet sundt  

 sand/grusfyld.
 Derefter udføres normal direkte fundering i frostfri dybde med gulve  

 udlagt direkte på kapillarbrydende lag på normal vis, jf. afsnit 5.1.1 og  

 5.1.2. . . . . .
 5.1.2 Gulve.
 Normalt belastede gulve samt gulve i produktionshal og lager kan udlægges  

 direkte med normalt kapillarbrydende lag på den anvendte sand/grusfyld.
 Specielt for gulve med tung belastning og/eller truckkørsel bør sikres en  

 effektiv sammenhæng mellem betonpladefelter, alternativ udlægning af  

 fleksible belægningstyper (SF-sten eller lignende).
Gulvet i frostlageret bør armeres og udlægges på et absolut  

 kapillarbrydende lag (f. eks. singels) og afhængigt af valgte gulvniveauer  

 sikret med netdræn til maksimering af grundvandsspejlet: fornødne  

 dampstandsende lag indbygges på normal vis.« Der er afgivet supplerende rapport af 25. april 1979. Endvidere har Geodan  

 den 23. oktober 1989 afgivet rapport om kontrol med udgravning og  

 komprimeringskontrol.
Ifølge rapporten udgør afgravet mængde 9450 m3 og  

 indfyldt mængde 8540 m3.
 Ved skrivelse af 11. september 1979 sendte V til E's tegnestue, z-by, et  

 forslag til udbudsbeskrivelse, hvori det bl.a. hedder: ». . . . .
 Gulve, hvorpå der skal udføres Acrylgulvbelægning.
 Alle gulve udstøbes med beton 20 MN/m(2), som afrettes meget omhyggeligt  

 efter ledere og vakuumbehandles.
 Gulvene skal udstøbes i koter, som er angivet på tegn. nr. ?, og der må  

 ikke forekomme lunker, således at der på gulve med fald mod afløb kan stå  

 vand. . . . . .
Det man især skal iagttage, når man anvender en belægning i en tykkelse af  

 4-5 mm, er, at betonunderlaget udføres således, at lunker, pytter og  

 eventuelt bagfald undgås.
Det er vor erfaring, at et lags beton er det  

 stærkeste, men også det sværeste at udføre med fin tolerance.
I den situation kan det være en fordel at placere langsgående afløbsrender  

 i gulvet, hvilket vil gøre det enklere at styre en nøjagtig støbeproces,  

 ligesom man bør udføre betongulvene med 12-14 promille fald mod afløb.
Er  

 dette ikke muligt, bør man forsyne gulvet med så tilpas mange afløb, at den  

 vej, vandet skal tilbagelægge, gøres så kort som muligt og med mindst 10  

 promille fald. . . . . .« Ved skrivelse af 20. oktober 1979 fra A og arkitekt E blev bl.a.
V og B  

 opfordret til at afgive tilbud på »gulventreprisen, kunststofbelægning  

 på betongulve«.
Udbudsbrevet var ledsaget af fællesbetingelser,  

 beskrivelse af gulventreprisen, tegningsmateriale og tilbudslister.  

 Licitationen skulle finde sted den 29. oktober 1979.
Under sagen er der fremlagt to versioner af tegning nr. 151, der er  

 anvendt som grundlag for byggeriet.
Den seneste rettelse forud for byggeriet  

 er for begge tegninger den 6. december 1979. På den ene tegning er gulvkoten  

 i produktionshallen angivet til +2.70 og på den anden til +2.72.
 Fællesbetingelserne indeholdt bl.a. bestemmelser om gennemlæsningspligt af  

 hele beskrivelsen, om overholdelse af love og forordninger og de til enhver  

 tid gældende normer, byggeledelsens anvisninger og forholdene på stedet.
 Beskrivelsen af gulventreprisen indeholdt bl.a. følgende bestemmelser:
 »6.00 GULVENTREPRISEN (kunststofbelægning på betongulve m.v.) . . . .  

 .
 6.02 Betongulve.
 6.03 Gulve som underlag for fugefri kunststofbelægninger.
 6.04 Normer og foreskrifter. . . . . .
 6.06 Tolerancer: . . . . .
 Koter +/- 10 mm dog således, at oversiden af betonplader, der skal  

 belægges med kunststofbelægning, højst må afvige +/- 5 mm fra en 5 m  

 retskede. . . . . .
 6.14 Fejl og mangler:
 Alle gulve udstøbes med beton 15 MN/m2, som afrettes meget omhyggeligt  

 efter ledere.
 Gulvene skal udstøbes i koter, som er angivet på tegninger, og der må ikke  

 forekomme lunker, således at der på gulve med fald mod afløb kan stå vand.
 Overholdes ovenstående og øvrige tolerancekrav ikke, vil gulvene blive  

 kasseret af tilsynet, og evt. nystøbning eller reparation skal udføres for  

 entreprenørens regning. . . . . .
 6.16 Fugefri kunststofbelægninger.
 6.17 Arbejdets omfang:
 6.18 Underlaget:
Betongulve, som er direkte underlag for belægning, skal forinden  

 belægningsarbejdet påbegyndes, inspiceres og godkendes med hensyn til alder,  

 struktur og fugtindhold, af en særlig sagkyndig fra leverandøren af  

 belægningen.
Når undergulvet er godkendt, har belægningsentreprenøren alene  

 ansvaret for belægningens vedhæftning til betonen, og gulvets planhed.
 6.19 Krav til materialer: . . . . .
6. Struktur m.v.: Skridsikker overflade (godkendelse fra arbejdstilsynet).
 7. Væskegennemtrængelighed: ingen . . . . .
 6.21 Garanti:
Entreprenøren skal garantere for belægningen i mindst 3 år, for skader som  

 måtte skyldes enten materialesvigt eller arbejdets udførelse, og der skal  

 stilles fornøden sikkerhedsstillelse eller bankgaranti.« B afgav ved skrivelse af 6. november 1979 tilbud på belægning som Cupridur  

 Industri acrylgulvbelægning til pris på 180.610,00 kr. (excl. moms). I  

 tilbuddet er der bl.a. angivet enhedspriser for gulvbelægning og hulkehl.  

 Mængderne er angivet til henholdsvis 1720 m2 og 215 lbm.
Efter at A og arkitekt E havde indstillet til klageren, at bl.a.
B's  

 tilbud accepteredes under forudsætning af C's accept, sendte B ved skrivelse  

 af 8. november 1979 følgende supplement til tilbuddet:
 »Under henvisning til behagelig telefonsamtale mellem Dem og hr. ing.  

 D, C, skal vi herved bekræfte følgende:
 1. I vort tilbud er indeholdt tillæg for coated overflade. . . . . .
3. Vi aftaler på arbejdspladsen med ing.
D overfladestruktur for de  

 enkelte arealer.« Den 15. november 1979 accepteredes B's tilbud, idet der i accepten var  

 anført bl.a. følgende forudsætninger:
»At der mellem C og B opnås enighed om overfladestruktur og  

 topcoating.« Omkring nytår 1979/80 var det meningen, at B skulle påbegynde sit arbejde.  

 Betongulvene, der var afleveret af F A/S, opfyldte imidlertid ikke  

 forudsætningerne.
Der foregik herefter forhandlinger mellem disse to parter  

 om opretning.
I skrivelse af 18. januar fra B til F fremsatte førstnævnte tilbud på  

 opretningsmørtel og arbejdsløn til udbedring af »bagfald, lunker  

 m.m.«.
Den nævnte opretningsmørtel var CH Acrylmørtel.
Arbejdet skulle  

 udføres billigst i regning, idet udgifterne skønnede at andrage 20.000 kr.  

 Arbejdets nærmere omfang skulle aftales på arbejdspladsen mellem  

 repræsentanter for de to parter.
Af skrivelse af 28. januar 1979 fra B til A fremgår, at opretningsarbejdet  

 ville blive påbegyndt den 30. januar, og at en repræsentant for F ville være  

 til stede på pladsen.
Det fremgår endvidere af skrivelsen, at der mellem B og  

 ing.
D fra C var indgået aftale om, at gulvbelægningen udføres med 19% hvidt  

 sand mod normalt 14% hvidt sand.
 Af skrivelse af 30. januar 1980 fra B til A fremgår bl.a.: ». . . . .
4. Ifølge aftale med ing.
G er de til dags dato opskårne fuger  

 tilstrækkelige ifølge udbudsmaterialet.
5. Efter besigtigelse af betonoverfladen af vor entreprenørleder er der  

 konstateret slam i overfladen, som skal bortfræses inden påbegyndelse af  

 gulvbelægningen.
Dersom vi skal foretage fræsningen, bliver dette udført  

 billigst muligt regning til følgende overslagspriser. . . . . .
6. Da vi er blevet entreret af F til at rette lunker og bagfald op (efter  

 anvisning af F, vil vi henstille til tilsynet at godkende denne opretning,  

 således at de tolerancekrav, der stilles, er overholdt, inden vi påbegynder  

 den endelige belægning.
Ing.
D fra F vil anvise de ønskede opretninger. . . .  

 . .« Ved skrivelse af 31. januar 1980 fra F til B besvares sidstnævntes  

 skrivelse af 18. januar således:
 »Efter at have gennemgået vores tilbudsmateriale med hensyn til  

 udstøbning af betongulv på ovennævnte sag, kan vi acceptere, at Deres firma  

 foretager en opretning langs væg mod velfærdsrum på F's regning (skønsmæssigt  

 efter vor opfattelse 3 - 4.000,00 kr.).
På de resterende arealer vil der efter vor opfattelse, efter at vi har  

 gennemgået gulvene, kun blive tale om helt lokale opretninger, som i henhold  

 til aftale præciseres på stedet, når de evt. findes.« Den 6. og 7. februar 1980 blev der udfærdiget aftalesedler på  

 opretningsarbejdet.
De er begge for entreprenøren underskrevet af H og for  

 bygherren af ingeniør G fra A.
I aftalesedlen af 6. februar er anført:  

 ». . . . .
opretning af betongulv i henhold til aftale . . . . . 800 kg acryl . . . . . 49,5 timer . . . . . ialt 16.461 kr. . . . . .«.
I  

 aftalesedlen af 7. februar er anført: »Opretning af betongulv i store  

 hal.
Udføres billigst muligt i regning.« På en fremlagt tegning er det  

 indtegnet, hvor der skulle ske opretning, og hvor opretning ikke skulle ske.  

 Efter udførelsen af opretningsarbejde blev acrylgulvet lagt.
Ved skrivelse af 6. marts 1980 til A sendte B opgørelse over ekstraarbejde  

 udført i henhold til aftalesedler ialt 190.892,09 kr. (excl. moms)  

 »efter regulering i den oprindelige entreprisesum med hensyn til ikke  

 udført/ekstra udført gulvarbejde«.
Det anføres, at en del af arbejdet er  

 for F's regning.
Det fremgår af opgørelsen, at arbejdet omfatter:  

 »Opretning, fræsning og lør-/søndagsarbejde« i henhold til  

 aftalesedler, og at det er udført i tiden 6. februar til 28. februar.
Den 14. marts 1980 blev der afholdt afleveringsforretning vedrørende  

 Gulventreprisen.
I mangelslisten er vedrørende Rum 41 (Industrihallen) bl.a.  

 anført, at endelig gennemgang af gulvet med hensyn til eventuelle lunker  

 foretages efter nærmere aftale med C, der skulle kunne disponere over huset  

 fra den 14. marts.
 Den 14. marts 1980 har B udfærdiget en garantierklæring for den udførte  

 gulvbelægning »CH Acrylgulv AC/NS 4-5 mm . . . . .«, hvori det  

 bl.a. hedder:
» yder vi 3 års garanti, regnet fra dags dato for håndværksmæssigt  

 veludført arbejde og de anvendte materialers kvalitet, i henhold til  

 udbudsmaterialets § 6.21, herunder normal slitage og vedhæftning til  

 underlaget, dog undtaget skader forårsaget af fysisk vold eller anden  

 overlast, herunder vand med en temperatur over 90 grader C.« Den 17. marts 1980 udfærdigede B fakturaer vedrørende de tidligere omtalte  

 ekstraarbejder.
Det fremgår heraf, at fræsning af gulv andrager 10.054 kr.,  

 opretning acrylarbejde 56.162,25 kr. og opretning iøvrigt 67.207,92 kr.
Det  

 fremgår endvidere, at den opmålte udførte hulkehl udgør 160 m.
 Den 8. april 1980 blev der foretaget den tidligere nævnte gennemgang for  

 lunker, der blev indtegnet på en tegning.
 I skrivelse af 15. april 1980 fra B til A hedder det bl.a.:
». . . . . har vi gennemgået de af Dem markerede lunker, som vi principielt mener må inddeles i tre kategorier:
Kategori A Lunker i gulv, hvor vi ikke har foretaget nogen opretning.
Kategori B Lunker i gulv, forårsaget af fejlagtig konstruktion.
Disse findes specielt  

 i spildrender.
Kategori C Lunker på arealer, der er oprettet, og hvor det har været muligt at rette  

 op under hensyntagen til konstruktionen.
 Et møde er nødvendigt for at aftale de økonomiske konsekvenser i  

 forbindelse med opretning af lunkerne. . . . . .
 Vi kan meddele Dem, at vi har oprettet den ene lunke, vi mener falder  

 under kategori C, samt en lunke under kategori B, spildrende og absolut  

 påkrævet af C samt en lunke i kategori A, i vognvaskområdet.
Iøvrigt vil vi fra et brugssynspunkt henstille til Dem, at opretningen af  

 lunker begrænses til det absolut minimale.
Kendsgerningen er, at man, når man  

 opretter en lunke, får en kant i reparationsarealet, og ofte skaber fire  

 mindre lunker i stedet for en.
Dertil kommer, at gulvet fra et æstetisk  

 synspunkt lider herved. . . . . .« Af skrivelse af 18. juni 1980 fremgår, at en fornyet gennemgang for lunker  

 blev foretaget den 6., på hvilket tidspunkt der fortsat blev konstateret  

 lunker i gulvet.
Disse resterende lunker blev oprettet i fabrikkens juleferie  

 i slutningen af 1980/begyndelsen af januar 1981.
I tiden fra maj 1980 til september 1980 pågik brevveksling og  

 forhandlinger om hvem, der retteligt skulle betale B's regning for  

 opretningsarbejdet m.v.
Det blev slutteligt aftalt, at klageren betalte B et  

 nærmere angivet beløb, og at F refunderede klageren en del heraf.
Den 8. april 1981 blev der foretaget 1 års garantigennemgang.
Spørgsmålet  

 om eventuelle lunker var blevet udskudt til særskilt gennemgang.
Af en  

 skrivelse af 22. april 1981 fra A til B fremgår, at der er konstateret et  

 areal under en af fileteringsmaskinerne, hvor belægningen har løsnet sig fra  

 gulvet.
Ved skrivelse af 22. maj 1981 bekræftede B, at man ville udføre  

 reparationen.
Den 6. juli meddelte B, at manglen var udbedret, hvilket C  

 bekræftede overfor A den 13. juli, hvorefter garantien blev frigivet.
Skaderne Den 25. september 1985 blev der i anledning af en række konstaterede  

 skader m.v. på gulvet i fabrikkens produktionslokale afholdt et møde på  

 stedet.
I mødet deltog repræsentanter for sagens parter og C.
Af et referat  

 fra mødet fremgår bl.a.: ». . . . .
 Der er vandsamlinger (vandlommer) flere steder på gulvet på grund af  

 manglende/forkert fald på gulvet.
I vandlommerne sker der algedannelser (grønalger og i mindre omfang  

 sortalger), der breder sig ret kraftigt.
Omfanget er løseligt anslået til  

 200-300 m2.
 Der er flere steder hul i gulvbelægningen, ligesom belægningen enkelte  

 steder er »skruk«. . . . . .
 Der er ikke huller i gulvbelægningen, hvor der er allermest trafik.
 Den ru overflade på gulvbelægningen er på de trafikerede steder slidt væk,  

 hvorfor gulvet på disse steder er for glat (ikke skridsikkert). Dette forhold  

 har været medvirkende til arbejdsskader i forbindelse med fald.
 Under vognvaskeren er gulvbelægningen stærkt misfarvet.
Gulvbelægningen er repareret adskillige gange, siden fabrikken er taget i  

 brug. . . . . .' Klageren ønskede en undersøgelse foretaget af Jysk Teknologisk Institut.
I anledning af det afholdte møde udarbejdede A en redegørelse for  

 byggesagens forløb.
Redegørelsen indeholder specielt en redegørelse fra  

 ingeniør G, k-by, som bl.a. var kontaktmand for teknikergruppen, såvel under  

 projekteringen som i udførelsesperioden.
I ingeniør G's redegørelse hedder  

 det bl.a.: . . . . .' Grundet den meget korte projekteringstid blev arbejderne opdelt i etaper,  

 således at jord-betonarbejderne (etape 1) blev igangsat, medens  

 projekteringen af de øvrige bygningsdele stod på.
 I perioden mellem etape 1 og 2 blev entreprisen vedrørende betongulve i  

 produktionslokalet, efter prisafgivelse, overdraget firmaet F som i forvejen  

 var råhusentreprenør på byggeriet.
 Under projekteringen af etape 2 blev, i samråd med bygherren og C,  

 besluttet at udføre gulvene i produktionen med fugefri belægning.  

 Gulvbelægninger af forskellig art blev herefter drøftet, og valget kom til at  

 stå mellem 2 typer, nemlig acryl eller epoxy, som jvf. de tekniske  

 specifikationer var egnede til belægninger i fiskeindustrien.
 Grundet de udførelsesmæssige problemer (kræftfremkaldende stoffer), som  

 netop i denne periode blev voldsomt diskuteret, blev acrylbelægningen valgt.
 Ved prisindhentning blev firmaet B billigst og fik herefter arbejdet  

 overdraget.
 Ifølge firmaets referencer var belægningen velegnet til belægning i netop  

 denne industri, og firmaet nævnte ingen betænkeligheder ved at anvende  

 acrylbelægningen.
 På senere byggemøder, som firmaet B deltog i, bl.a. for at følge  

 gulvopbygningen, blev konstateret diverse afvigelser (lunker) fra de stillede  

 krav til betongulvets overflade.
Et større opretningsarbejde blev herefter udført af B's underentreprenør,  

 I, k-by, og acrylbelægningen blev udlagt. . . . . .' Den 26. november 1985 sendte B følgende skrivelse til Jysk Teknologisk Institut:
»Opretning af lunker blev påbegyndt med acryl, og der blev anvendt 2.875 kg.
 Herefter blev det klart, at der ikke blot var lunker, men at gulvet var  

 praktisk taget vandret, og der blev herefter aftalt en opretning med  

 hårdbeton, Jelimix HD, . . . . .
Til dette blev der anvendt 46.650 kg.« Den 20. februar 1986 afgav Jysk Teknologisk Institut en erklæring, hvori  

 det bl.a. hedder:
»A.
ANKE 1. Der forefindes store vandansamlinger på gulvfladen.
 2. Der dannes grønalger på belægningen.
 3. Belægningen er glat.
 4. Belægningen slipper underlaget.
B.
GULVKONSTRUKTIONENS OPBYGNING Ca. 5 mm acrylbelægning (B).
 12 cm armeret beton.
 15 - singels.
C.
UNDERSØGELSER PÅ STEDET 1. Gulvkoter På tegning nr. 151 - indvendige afløb og kloakplan er gulvkoten angivet  

 til GK 2.70, mens afløbenes ristekote er angivet til RK 2.68. Dette svarer  

 til et maksimalt fald på konvolutfaldets korte side på 5,6 promille, mens  

 diagonallinjens fald er helt ned på 3,3 promille.
Minimumsfaldet - altså  

 diagonalens fald - skal være på mindst 10 promille for at sikre  

 tilstrækkeligt afløb på gulvfladen.
 Det er oplyst, at man inden udlægning af akrylbelægningen har forsøgt at  

 forøge faldene med påstøbning.
 Et fladenivellement viser, at dette kun delvis er lykkedes, idet der er  

 store arealer, der ikke opfylder nævnte krav.
2. Grønalger På gulvarealet, hvor gulvet konstant er vådt, er der i akrylbelægningens  

 microporer opstået algevækster, som formentlig ikke kan fjernes.
3. Gangsikkerhed Ved gennemgang af gulvarealet kan det konstateres, at der overalt findes  

 større eller mindre arealer med »akrylsøer«, dvs. arealer, hvor  

 overfladen er ren akryl, uden at kvartstilslaget bryder denne.
Dette forhold  

 gør belægningen de pågældende steder uhensigtsmæssig glat.
4. Belægningens vedhæftning Ved trækprøvning på akrylbelægningen fandtes følgende:
a. hvor belægningen ligger på et underlag (opretningslag) af hårdbeton, er  

 vedhæftningen god, b. hvor belægningen ligger på et underlag af akryl (opretning), er  

 vedhæftningen dårlig.
Akrylopretningslaget var helt nedbrudt af fugt fra  

 grunden.
En undersøgelse af fugtigheden i det kapillarbrydende lag under betonen  

 viste en relativ fugtighed på 98% RF og en temperatur på 16 grader C.
Luften  

 i arbejdsrummet var kun på 10 grader C.
Der vil derfor være et kraftigt  

 kondensområde i betonlagets øvre del, som formentlig vil være vådt i den  

 overvejende del af året.
 Da belægningen må betegnes som et fugtfølsomt og diffusionstæt materiale,  

 burde der i konstruktionen have været indlagt en effektiv dampbremse  

 (bygningsreglementet kap. 7).
D.
KONKLUSION Som det ses af ovenstående gennemgang af konstruktionen, er der et sådant  

 sammenfald af uheldige detaljer, at en enkel og hurtig udbedring af  

 forholdene ikke er mulig.' I skrivelse af 3. marts 1986 til klageren fra F, der havde fået  

 »rapporterne«, meddeles det, at man ikke har kommentarer, da de  

 »beskrevne »mangler« ligger uden for vores daværende  

 entreprise'.
 I skrivelse af 11. marts 1986 fremkom A med sine kommentarer til  

 rapporten.
 Den 17. marts 1986 blev der påny afholdt møde på stedet.
 I mødet deltog foruden sagens parter repræsentanter for F samt arkitekt E.  

 Af et referat fra mødet fremgår bl.a.: ». . . . .
 Formålet med mødet er at opnå enighed mellem de oprindeligt implicerede  

 parter i byggeriet, om rækkefølgen for løsning af dels den tekniske side af  

 problemerne, herunder løsningsmodel, dels de ansvarsmæssige forhold. . . . .  

 .
 Problemerne med gulvbelægningen og den af Jysk Teknologisk Institut  

 udarbejdede rapport blev drøftet.
 Følgende bemærkedes: . . . . .
ad Fald på gulvet I forbindelse med projekteringen ønskede D, C, gulvene udført med  

 minimumsfald af hensyn i bl.a. kørsel med truck.
 J (C) oplyste, at det mest hensigtsmæssige fald for acrylbelægningen er 15  

 promille, og at der skulle være et fald på min. 10 promille, for at vandet  

 kunne løbe af acrylbelægningen.
 Koter på gulvafløbet og selve gulvet fremgår af tegning nr. 151, der  

 findes i 2 forskellige udgaver med 2 forskellige gulvhøjder, kote 2,70 og  

 2,72 og ristekote 2,68.
 Tegningen er ikke påført revisionspåtegning vedrørende ændring af  

 gulvkoter.
 Efter gulvkote 2,70 er det projekterede fald fra 3,33 promille til 5,55  

 promille.
 Efter gulvkote 2,72 er det projekterede fald fra 6,66 promille til 11,11  

 promille.
 Efter det udførte nivellement kan der konstateres fald ned til ca. 2  

 promille.
ad Gulvopretning J oplyste, at de ikke tidligere havde haft problemer med acrylopretningens  

 holdbarhed.
Iøvrigt var omfanget af opretning med acryl meget begrænset, da  

 det var for dyr en måde at rette op på.
ad Gulvbelægningen J oplyste, at slid på acrylbelægningen ikke skulle ændre skridsikkerheden,  

 idet der er kvartssand i hele belægningslaget.
J bemærkede iøvrigt, at  

 gulvbelægning ikke er helt stærk nok til truckkørsel.
 J var ikke bekendt med, om der evt. skulle kunne ske en ændring i  

 acrylbelægningens struktur med alderen.
ad Dampspærre Der var ikke i projektet regnet med dampspærre i gulvkonstruktionen.
J oplyste, at det var ønskeligt med en dampspærre under betonlaget under  

 hensyntagen til, at acrylbelægningen er diffusionstæt.
Der er dog en vis  

 usikkerhed omkring nødvendigheden af en dampspærre. . . . . .
 Mødedeltagerne er enige om følgende fremgangsmåde med hensyn til at finde  

 en løsning på problemerne: . . . . .
b.
Der foretages en minutiøs gennemgang af gulvet lørdag, den 22. marts  

 1986, kl. 11.00. . . . . .« Den 22. marts blev der afholdt det foran nævnte møde på stedet med  

 deltagelse af repræsentanter for samme, bortset fra E:
 »Følgende blev konstateret:
1) Lunker Der blev overalt på gulvet konstateret lunker i større og i mindre  

 udstrækning og i varierende »dybde«.
De større lunker blev  

 registreret på plantegning.
 J gjorde i den forbindelse opmærksom på, at det ikke var muligt at rette  

 de mindre lunker op, uden at der blev dannet nye lunker.
2) Gulvpartier der er »skruk« Der blev konstateret mindre arealer, hvor belægningen er  

 »skruk«, disse områder blev markeret på plantegning.
3) Manglende skridsikkerhed Det blev konstateret, at hovedparten af gulvbelægningen var så glat, at  

 den ikke kunne betegnes som skridsikker.
 L (fra B) oplyste i den forbindelse, at gulvet aldrig havde været  

 skridsikkert, da det efter krav fra D, C havde fået 2 gange topcoatning.
4) Fald på gulvet På den del af gulvet, der ligger mellem modullinie 8 og modullinie 10, er  

 der generelt ingen fald på gulvet.
 J oplyste, i den forbindelse, at der på dette areal ikke var foretaget  

 opretning overhovedet.
 Fald på den resterende del af gulvet blev registreret med retholdt og  

 vaterpas og registreret på plantegning.
 Det kunne konstateres, at der flere steder ikke var jævnt fald, men at  

 gulvet »dykkede« umiddelbart før gulvafløbene.
 Enkelte steder var gulvet helt vandret, ligesom der blev konstateret  

 bagfald på gulvet i et enkelt område.
 J oplyste i denne forbindelse, at opretningens omfang var bestemt af  

 tilsynet, hvorfor B ikke kunne have noget ansvar for, at gulvet havde  

 tilstrækkeligt med fald, selvom han på udførelsestidspunktet var vidende om,  

 at minimumsfaldet for en acrylbelægning var 10 promille.
5) Algeangreb Algeangrebene er konstateret i lunkerne, og hvor der er hul i belægningen.  

 Omfanget må skønnes til ca. 300 - 350 m2.
6) Øvrige forhold Der kunne i store områder af gulvet konstateres slagmærker i belægningen.  

 Nogle af disse slagmærker gik helt igennem belægningen og dannede  

 tilsyneladende startsted for algeangreb, ligesom det kunne konstateres, at  

 belægningen omkring disse huller slap underlaget.
 Gennemgående slaghuller i belægningen burde have været repareret af  

 brugeren straks ved deres opståen.
6a) Gulvbelægningens holdbarhed J oplyste, at der normalt kunne forventes en længere levetid på en  

 acrylbelægning end 5-6 år, men kunne ikke umiddelbart give nogen forklaring  

 på, hvorfor denne belægning ikke kunne holde.
 I skrivelse af 24. marts 1986 fremkom B med kommentarer til rapporten fra  

 Jysk Teknologisk Institut og til referatet af mødet den 17. marts.
I skrivelse af 24. marts 1986 fremkom samme med kommentarer til  

 mødereferatet af 22. marts.
I skrivelsen hedder det bl.a.:
 ». . . . . vil vi gerne i forbindelse med inspektionen af gulvet  

 lørdag den 22. marts fremsætte følgende kommentarer/betragtninger.
1) Den løse acrylbelægning (»skruk«) er vel ialt 20-30 m2 - altså et mindre problem.
2) Arealerne med alger er at finde, hvor der konstant står vand, og/eller  

 hvor gulvet har slagmærker.
Ialt vel ca. 200-300 m2, hvoraf 75% er i arealet  

 uden opretning (fra modullinie 8).
3) Acrylgulvet har mange steder slaghuller, forårsaget af for stor  

 mekanisk påvirkning.
Dette er et brugeransvar og bør snarest udbedres.
4) Den opretning, der er foretaget af os, er den tilsynet har bestilt, og  

 som åbenbart var teknisk mulig (dørhøjder m.v.), og det maksimalt økonomisk  

 acceptable. . . . . .' Den 24. juni 1986 afgav Jysk Teknologisk Institut erklæring vedrørende 7  

 stk. prøver af acrylbelægningen.
Af en skrivelse af 3. juni 1986 fra  

 klageren, hvorved prøverne fremsendes, fremgår, at prøverne er taget spredt  

 over hele gulvet, og at det eneste sted, hvor gulvbelægningen ikke var  

 »skruk«, var ved prøve nr. 1 og prøve nr. 5. I institutets  

 erklæring hedder det bl.a.: . . . . .'» Prøve 2 med den meget store lagtykkelse af topcoat viser tydelige  

 delamineringer i denne, men vi kan ikke afgøre, om disse skyldes optagningen  

 af prøven, eller om de stammer fra daglig påvirkning.
Vi mener, at årsagen  

 til den løse belægning skal søges i en utilstrækkelig styrke af de  

 underliggende materialer i prøverne 3, 4, 6 og 7, hvor det underliggende  

 materiale fremtræder som et plastbundet materiale med stort indhold af  

 fyldstof.
Disse lag er meget bløde og smuldrer let, hvorfor køre- eller  

 slagpåvirkninger let har kunnet gøre belægningen utæt, således at vand og  

 fiskesaft har kunnet trænge ned under belægningen og give anledning til  

 mikrobiologisk vækst, hvilket kunne konstateres som sortfarvning og ilde lugt  

 i flere af prøverne.« Af det vedhæftede skema fremgår, at prøve 1 og 5 har god vedhæftning til  

 sund beton.
I skrivelse af 17. september 1986 fra V til klageren fremsættes et forslag  

 til renovering af gulvene.
Der angives en overslagspris på 770.000 kr.
 Den 3. oktober 1986 afgav Jysk Teknologisk Institut erklæring om en  

 undersøgelse af acrylgulvbelægningen.
 Klageren afgav herefter ordre til V vedrørende den foreslåede  

 gulvrenovering, og den 14. oktober 1986 bekræftede V ordren til den tidligere  

 nævnte overslagspris.
I skrivelse af 30. oktober 1986 meddelte klageren indklagede B, at  

 Arbejdstilsynet havde krævet gulvbelægningen udbedret inden den 1. januar  

 1987, og at udgifterne til udbedring ville andrage ca. 1,1 million excl.  

 moms.
Klageren tilkendegav, at det var bygherrens opfattelse, at en del af  

 udgifterne skulle dækkes af de parter, der var inddraget i byggeriet og  

 indkaldte i den anledning til et møde.
B bekræftede modtagelse og  

 tilkendegav, at firmaet formentligt ville være i stand til at komme med  

 forslag og tilbud.
Det nævnte møde blev afholdt den 24. november 1986 med deltagelse af  

 repræsentanter for sagens parter, C samt for F og E's tegnestue.
På mødet  

 blev det meddelt, at arbejdet ville blive udført i tiden 12. december til 19.  

 januar 1987. Af mødereferatet fremgår, at M fra C oplyste, at M havde  

 reklameret allerede 12-15 måneder efter modtagelse af gulvet.
På mødet  

 konkluderedes, at der skal afholdes syn og skøn.
Som syns- og skønsmænd udpegede Voldgiftsnævnet direktør J.
Holbøll og  

 civilingeniør R.
Hantho, der afgav erklæring den 19. august 1987.
 I syns- og skønserklæringen hedder det bl.a.:
 Svar på spørgsmål 1:
»Produktionslokalets gulv fremtrådte generelt vådt og med et stort  

 antal vandansamlinger - vandpytter.
Det kan derfor fastslås, at gulvet ikke  

 har tilstrækkeligt fald til i fornødent omfang at kunne aflede vandspild til  

 de etablerede gulvafløbsskåle i lokalet.
 Om årsagen til det manglende fald bemærkes:
 Projekt:Gulvfladen er projekteret med såkaldt »konvolutfald«  

 til hver af de ialt 18 stk. enkeltstående gulvafløbsskåle i lokalet.
 Projekttegning nr. 151 omfattende indvendige afløb og gulvkoter har kun 2  

 koteangivelser, nemlig Gulvkote GK 2.70 og Ristekote gulvafløb RK 2.68.
Disse kortangivelser ville medføre et teoretisk minimumsfald langs  

 diagonallinier i de nordøstlige gulvfelter på kun 2,1 promille og langs  

 diagonallinier i de øvrige gulvfelter et teoretisk fald på 3,3 promille.
Et  

 projekteret minimumsfald af disse størrelsesordener må ubetinget betegnes  

 utilstrækkeligt - såvel i henseende til almindelige bygningsmæssige normer  

 som til særlige normer for bygninger til fiskeindustri - idet:
»Bekendtgørelser om fremstilling af fiskefilet« m.v. nr. 283 af  

 01.11.1956 i § 6 angiver et minimumsfald på 20 promille, og »Bekendtgørelse om fremstilling af fiskefilet« nr. 756 af  

 04.11.1986, angiver et minimumsfald på 10 0/00, hvilket må siges at være et  

 rigeligt fald for den aktuelle belægningstype.
Af bilag 40 fremgår, at der  

 findes en revideret udgave af projekttegning nr. 151, med gulvkote ændret fra  

 GK 2.70 til GK 2.72 - dog uden revisionspåtegning vedrørende koteændringen.
 En gulvkote på GK 2.72 ville medføre, at det foran anførte minimumsfald  

 langs diagonallinier ændres til 4,2 0/00 respektive 6,6 promille, hvilket  

 heller ikke ville opfylde de ovenfor citerede krav til minimumsfald.
 Endeligt må skønsmændede bemærke:
Det må anses for velkendt, at det valgte faldsystem - konvolutfald - er  

 konstruktionsmæssigt vanskeligt at udføre med et godt resultat, når det som  

 her skal udføres med et minimalt fald.
Det fremgår da også af foreliggende  

 bilagsmateriale, at de projekterende teknikere oprindeligt havde foreslået  

 gulvafvanding med 2-sidigt fald til en række gennemgående afløbsrender i  

 gulvet, hvilket på dette sted ville have givet en bedre afvanding, men dette  

 blev ændret på foranledning af C ApS.
 Udførelsen: I arbejdsbeskrivelsen, bilag 6, for 6.00 GULVENTREPRISEN  

 anføres blandt andet:
Pos. 6.14, 4. afsnit »Alle gulve udstøbes med beton, som afrettes  

 meget omhyggeligt efter ledere.
Gulvene skal udstøbes i koter, som er angivet  

 på tegninger, og der må ikke forekomme lunker, således at der på gulve med  

 fald mod afløb kan stå vand.« og Pos. 6.06, sidste afsnit: »Oversiden af betonplader, de skal belægges  

 med kunststofbelægning, må højst afvige +/- 5 mm fra en 5 m retskede«.
Der er projekteret med et minimumsfald på 2,1 promille - 3,3 promille  

 (respektive 4,2 promille - 6,6 promille), og samtidig tolereres en afvigelse  

 i betonoverfladen på +/- 5 mm på en 5 m retskede - der svarer til en  

 afvigelse på 2 promille.
Denne afretning vil ikke kunne tilvejebringe  

 nødvendigt fald.
I henhold til N's udtalelse - bilag 52, pag. 2 - har F da  

 heller ikke udstøbt betongulvet med fald, »Idet et fald skulle opbygges  

 i overgulvet«.
 Som det videre fremgår af bilagsmaterialet, blev det overdraget B A/S at  

 opbygge et fornødent gulvfald, der skulle godkendes af byggeledelsen,  

 forinden selve acryl-gulvbelægningen blev påbegyndt.
Det udførte gulv har ret varierende fald.
På baggrund af den modtagne  

 nivellementsplan, dateret 19.03.1986, kan minimumsfaldene angives at ligge i  

 størrelsen 2,0 til 4,0 promille (mellem modullinie 9 og 10 i et enkelt felt  

 helt ned til 1,4 promille).
 Konklusion:
 Det projekterede faldsystem - konvolut-fald - må betegnes uhensigtsmæssigt  

 og vanskeligt at udføre.
 Det projekterede minimumsfald må betegnes utilfredsstillende til effektiv  

 afvanding af gulvfladen.
Opbygningen af projekteret gulvfald er ikke udført i betongulvet, men  

 overdraget til B A/S at udføre i et omfang, der skulle godkendes af  

 byggeledelsen forinden påbegyndelse af B A/S's eget entreprisearbejde  

 omfattende acrylgulvbelægning.' Herefter følger et forslag til afhjælpning med samlede omkostninger på ca.  

 1.665.000 kr.
 Svar på spørgsmål 2 og 3:
 »Ved besigtigelsen konstateres:
Slagmærker.
Der fandtes utallige slagmærker i belægningen, der i vidt  

 omfang havde medført småhuller (perforering) af acrylbelægningen.
Manglende hulkehl.
Langs rummets endevæg mod nordvest var ikke udført  

 hulkehl.
Man kunne observere, at vand her var trængt ind under gulvets  

 acrylbelægning og ned i den underliggende beton.
 Manglende vedhæftning. 8-10 steder på gulvfladen kunne konstateres, at  

 acrylbelægningen havde sluppet sin vedhæftning til underliggende  

 gulvkonstruktion - mest udpræget i lunke-områder med vandansamlinger, og i  

 områder med et stort antal slagmærker (perforeringer).
Algedannelser.
En hel del steder på gulvfladen kunne konstateres  

 algedannelser i og umiddelbart under acrylbelægningen igen mest udpræget i  

 lunkeområder med fiskeslamforurenet vandansamlinger, og i områder med  

 slagperforering af acrylbelægningen, hvor vand har kunnet trænge igennem  

 belægningen.
Glathed.
Gulvarealer med reduceret skridsikkerhed - glatte områder -  

 forefandtes i færdselsområder og steder, hvor belægningen havde været  

 udbedret med acrylmasse.« »I relation til foranstående besvarelse af spørgsmål 2 skal  

 skønsmændene søge at redegøre for de årsager og årsagssammenhænge, der  

 tilsyneladende har medført de konstaterede mangler ved gulvbelægningen.
 I: Slagmærker:
 De konstaterede slagmærker med lokale direkte perforeringer af  

 acrylbelægningen har kunnet medføre vandnedsivning og opfugtning af  

 gulvkonstruktionen under acrylbelægningen.
Denne opfugtning - til dels med forurenet vand - har været medvirkende  

 årsag til algedannelser og til, at acrylbelægningen har løsnet sig fra  

 underlaget.
Slagmærkerne kan alene være forårsaget af driftsforhold i  

 produktionshallen, herunder »væltning« af vogne for rengøring m.v.
 II: Manglende hulkehl:
Den manglende hulkehl langs endevæg mod nordvest har muliggjort  

 vandnedsivning under acrylbelægning - med samme konsekvenser, som anført  

 ovenfor under punkt I.
Skønsmændene kan ikke finde nogen rimelig forklaring  

 på, hvorfor ikke er udført langs den pågældende endevæg.
I projektet er  

 anført hulkehl med 215 lbm uden der dog er angivet, at der skal være hulkehl  

 ved alle vægge, søjler m.v.
 III: Manglende vedhæftning:
 Flere »uheldige« forhold har tilsyneladende været medvirkende  

 årsager til, at acrylbelægningen partielt har mistet sin vedhæftning til  

 underlaget.
a) Projektforhold: Det fremgår af bilag 38 - J.T.I.'s rapport af 20.02.86,  

 pos. 4.b., - at der er konstateret en ekstremt høj fugtighed i det  

 kapillarbrydende lag under betongulvet.
I den anledning må skønsmændene gøre  

 opmærksom på den modtagne geotekniske rapport (bilag nr.
IX). - Heri påpeges  

 potentielle fugtproblemer, der kan opstå som følge af et sekundært  

 grundvandspejl som følge af underliggende impermeable lerlag i jordbunden. .  

 . . . .
 Det må anses for velkendt i fagkredse, at et periodisk gennemfugtet  

 betongulv ikke kan sikre en vedblivende god vedhæftning til en  

 acrylbelægning, der må betegnes som et (fugtfølsomt og ikke mindst)  

 dampdiffusionstæt materiale.
 Det er skønsmændenes opfattelse, at de projekterende teknikere på baggrund  

 af den foreliggende rapport burde have foreskrevet etablering af en  

 dampstandsende membran umiddelbart under betongulvet, - merudgiften ville  

 have været af inferiør størrelse i relation til de samlede  

 håndværkerudgifter.
 b) Udførelse af betonundergulv: . . . . .
 c) Udførelse af opretning med hårdbeton:
 Opretning med hårdbeton må anses for at være en teknisk god metode, idet  

 hårdbetonen har høj styrke og minimal vandgennemtrængelighed. . . . . .
 Den udførte opretning med hårdbeton kan således ikke siges at have  

 påvirket vedhæftningen i negativ retning.
 d) Udførelse af opretning med acrylmasse:
 Opretningen med acrylmassen har tydeligt vist sig at være en uheldig  

 (dårlig) metode. . . . . .
 Ifølge foreliggende oplysninger er omfanget af arealer oprettet med  

 acrylmasse ret begrænset, og begrundelsen for at anvende acrylmasse har været  

 acrylens korte hærdningstid - sat i relation til tidsfaktorens betydning.
 Den udførte opretning med acrylmasse må siges at have medvirket til den  

 dårlige vedhæftning i de områder, hvor denne form for opretning er anvendt -  

 dels på grund af acrylens materialeegenskaber, og især hvor fugtophobning i  

 den underliggende konstruktion må påregnes som følge af de lokale  

 jordbundsforhold.
 Udførelse af acrylgulve:
 Udførelsen af den egentlige acrylgulvbelægning findes tilfredsstillende,  

 og lagtykkelse fremtræder ensartet, dog i underkanten af den projekterede og  

 ønskelige tykkelse på 4 mm. . . . . .
 Udførelsen af den egentlige acrylbelægning kan herefter ikke siges  

 væsentligt at have påvirket vedhæftningen i negativ retning.
 IV: Algedannelser:
 Algedannelser er opstået på de steder, hvor forurenet vand (fiskesaft) har  

 kunnet sive ned igennem/eller under gulvbelægningen og danne grobund for  

 mikrobiologisk algevækst.
 Dette gælder gulvarealer, hvor belægningen er »skruk« - og  

 arealer, hvor mekanisk påvirkning har perforeret belægningen, samt langs  

 manglende hulkehler.
 Årsagen må derfor henføres til de forhold, der har medført manglende  

 vedhæftning og slagmærker med tilhørende perforering af belægningen.
 V: Glathed - manglende skridsikkerhed:
Efter skønsmændenes opfattelse må årsagerne til de glatte områder af  

 gulvbelægningen henføres til dels slitage i trafikerede områder - dels  

 utilstrækkelig mængde kvartstilslag i acrylmasse anvendt til lokale, mindre  

 lunkeudbedringer - og endelig den udførte 2-lags topcoating, som ifølge  

 oplysninger var ønsket af C Aps.' Svar på spørgsmål B »Det er skønsmændenes opfattelse, at en acrylbelægning ved normalt  

 brug - og normal vedligeholdelse - må kunne antages at bevare en  

 tilstrækkelig ruhed - skridsikkerhed - mindst i den krævede 3 års  

 garantiperiode.
Med hensyn til gulvbelægningens totale levetid vil denne i væsentlig grad  

 være afhængig af, at der jævnligt foretages eftersyn af gulvet, og eventuelle  

 beskadigelser repareres.
Et skøn over den totale levetid - forstået som  

 forventet åremål frem til en fornyelse af belægningen - må anslåes til at  

 være 10-15 år.« Erstatningsopgørelsen Klagerens erstatningskrav fremkommer således:
Der er under den mundtlige forhandling afgivet forklaring af syns- og  

 skønsmændene, ingeniør H, arkitekt T og direktør J Syns- og skønsmændene har bl.a. forklaret, at det konstaterede fald ligger  

 indenfor det teoretiske minimumsfald efter de to tegninger »151«.  

 Der er ikke ved besigtigelsen konstateret omstændigheder, der begrunder, at  

 hulkehlen ikke kunne udføres det pågældende sted.
Den omstændighed, at  

 væggene var flisebeklædt, forhindrer ikke opsætning af hulkehl, men det  

 forudsættes, at fliserne fjernes.
Udtalelsen om »glathed« skal  

 forstås således, at der i topcoatingen ikke var kvarts.
Kvartsen var først  

 til stede i det underliggende acryllag.
Topcoatingens skridsikkerhed er  

 afhængig af kvartstilsætningen og topcoatingens tykkelse.
De glatte steder er  

 resultatet af en uheldig kombination, idet der ved udbedring af lunkerne  

 lægges mere topcoating.
Skønsmændene kan ikke udtale sig om, hvor stor en del  

 af gulvet der var løsnet på grund af slagmærker.
Algedannelserne forekom  

 spredt på 20-25% af gulvet, mest i nærheden af maskiner, og hvor hulkehlen  

 manglede.
Slagmærker forekom mest i gangen og i et rengøringshjørne.
Mærkerne  

 fandtes på 20-25% af gulvet.
Der er til en vis grad sammenfald mellem steder  

 med algedannelser og steder med slagmærker.
Syns- og skønsmændene har efter  

 en gennemgang af de geotekniske oplysninger fastholdt udtalelsen om, at der  

 burde have været foreskrevet dampstandsende membran umiddelbart under  

 betongulvet.
På grund af forløbet kan gulvet ikke anses for vel vedligeholdt.
Vidnet H har forklaret, at han nu er ansat i K kommune, men tidligere var  

 ansat hos B under entreprenør I, z-by.
Vedrørende aftalesedlerne af 6. og 7.  

 februar 1980 har han forklaret, at det betongulv, der var udført, var nærmest  

 kassabelt på grund af manglende eller forkert fald og overfladens kvalitet.  

 Det krav, der stilles ved den efterfølgende acrylbelægning, var ikke opfyldt.  

 Der blev protesteret mod gulvet og tilkendegivet, at det ikke kunne bruges på  

 grund af manglende fald og slam.
Et forslag fra vidnet om ophugning blev  

 afslået.
Der blev foreslået opfræsning og opretning med acrylmørtel og  

 hårdbeton minimum 1 1/2 cm og iøvrigt med acryl alene.
Det var ikke muligt at  

 opnå minimumsfaldet på 10 promille.
Tilsynet nægtede at fjerne fliser og hæve  

 døre samt at sænke gulvafløbet.
Han havde aftalt med ingeniør G, at der hver  

 dag skulle laves arbejdsseddel for dagens arbejde.
Der var dagligt tilsyn fra  

 G, og der blev lavet daglig rapport på arbejdsseddel.
I relation til  

 bemærkningerne på en tegning om »fald«, »ingen opretning«  

 m.v. forklarer vidnet, at han ikke tør påstå, at han løbende indgik aftale  

 med G hver dag, idet de ikke talte sammen hverdag.
De steder, hvor der står  

 »ingen opretning«, er steder, hvor G skønnede, at der var  

 tilstrækkeligt fald.
Såvidt han husker, skete der ikke opretning i  

 vaskerummet.
Han ved ikke, hvem der har skrevet bemærkningerne på tegningen.  

 Den manglende hulkehl blev ikke udført, fordi man ikke ville fjerne den  

 fornødne række fliser.
Det må være G, der har nægtet dette.
Han erindrer  

 ikke, om det blev omtalt på byggemødet, eller om han tog forbehold herom.
Han  

 erindrer heller ikke, om der efter opretningen blev taget noget forbehold.
Vidnet T har forklaret, at han er ansat i K kommune med ansvar for  

 kommunens byggerier.
Han hørte første gang om denne sag i august 1985. I  

 forbindelse med, at en dame var faldet, besigtigede han gulvet og mente ikke,  

 det var skridsikkert nok.
Den 22. september 1986 fik man pålæg fra  

 Arbejdstilsynet med frist til 1. januar 1987. Pålægget gik bl.a. ud på, at  

 det ujævne gulv skulle udbedres.
Han var medvirkende til, at der blev indgået  

 aftale med V.
Udbedringsarbejdet er foretaget under hans tilsyn, og han har  

 bekræftet regningerne.
J har bl.a. forklaret, at B blev etableret i 1977. Firmaet beskæftiger sig  

 udelukkende med gulvbelægning.
Han gennemgik udbudsmaterialet og konstaterede  

 kravene til fald vedrørende betonundergulvet.
Han så ret hurtigt undergulvet  

 og korresponderede med tilsynet herom.
På et byggemøde den 25. januar 1980  

 krævede han, at gulvet skulle ryddes.
Han rapporterede endvidere, at der var  

 slam, og at gulvet var næsten fladt.
Det ville betyde, at der ville komme  

 lunker.
Han henstillede skriftligt til tilsynet at gå gulvet efter.
Der blev  

 indgået den nævnte aftale fra februar.
Der blev forelagt aftaleseddel på  

 hvert udført arbejde.
Hårdbetonen skulle tørre på 5-6 dage.
Normalt tager det  

 28 dage.
Han anbefalede tilsynet at gå tilbage til det oprindelige projekt.  

 Det blev aftalt, at B skulle lave fald, som skulle godkendes hver dag.
I  

 videst muligt omfang skulle der bruges hårdbeton ned til max. 1/2 til 2 cm,  

 fra 1 1/2 til 0 skulle der bruges acryl.
Der var konstruktionsmæssigt tale om  

 en Storm P. løsning.
Der var fysiske hindringer i forbindelse med arbejdets  

 udførelse - en dør.
Endvidere var der økonomiske hindringer, ligesom C ville  

 have så fladt et gulv som muligt.
Løsningerne blev aftalt løbende med  

 ingeniør G, der fik daglige rapporter. »Ingen opretning« på den  

 førnævnte tegning var steder, hvor der skulle placeres pladefrysere.
Med hensyn til det glatte gulv har vidnet forklaret, at acrylgulve altid  

 har 1 lag topcoat, men D fra C krævede to lag topcoat.
Ved flere lag topcoat  

 forringes skridsikkerheden.
Han sagde dette til D, men han svarede, at  

 personalet var vant til det.
Der er foretaget opretning af 4 lunker.
Der var  

 ialt tale om ca. 2 m2. I disse 2 m2 er der utilstrækkelig kvarts, der ville  

 forhindre udfladningen til kote 0. Ved modtagelsen af betalingen fra klageren  

 ved skrivelse af 3. september 1980 betragtede han sagen med hensyn til fald  

 på gulvet som færdig fra begge sider.
Fra juni 1984 og til den 22. august  

 1986 er der foretaget reparationer af mekaniske skader for 17.141 kr.  

 Derudover er der til brug ved udbedringen købt materialer hos B.
I  

 garantiperioden var der ingen reklamationer.
Vidnet var regelmæssigt på  

 stedet for at se, om der var problemer.
I 1986 fremsatte vidnet et forslag  

 til udbedring.
Der var forslag på 100.000 kr. på 300.000 kr. og på 500.000  

 kr.
Vidnet hørte ikke noget før Jysk Teknologisk Instituts undersøgelser.
Ved  

 mødet den 24. november 1986 meddelte Borgmesteren, at man havde accepteret  

 overslaget fra V.
Klageren har til støtte for sine påstande gjort gældende, at de  

 dokumenterede mangler udelukkende eller ialt overvejende grad beror på en  

 kombination af projektfejl og tilsynsfejl, der må lastes indklagede A, og  

 udførelsesfejl, der må lastes indklagede B.
I forhold til indklagede A gøres  

 specielt gældende, at der er projekteret med helt utilstrækkeligt fald i  

 forhold til gældende regler.
Endvidere er forskrifterne om udførelse af  

 hulkehl utilstrækkelige, ligesom det er en projektfejl, at der ikke er  

 foreskrevet dampstandsende lag umiddelbart under betongulv.
Endelig har denne  

 indklagede forsømt som tilsynsførende at påtale, at fejl ikke er effektivt  

 afhjulpet, specielt med hensyn til lunkeopretning, og at der ikke var  

 tilstrækkeligt fald ved overtagelsen fra F.
I forhold til indklagede B gøres  

 specielt gældende, at der ikke er foretaget tilstrækkelig opretning og fald.  

 Selve opretningsarbejdet er udført på en utilstrækkelig måde uden at tage  

 forbehold for, at undergulvet ikke var tilstrækkeligt egnet, ligesom  

 udførelsen ikke var håndværksmæssigt korrekt.
Det er uforsvarligt at anvende  

 acryl som opretningsmateriale.
Endvidere har man undladt at udføre hulkehl  

 langs endevæg mod nordvest.
Endelig har man ikke foretaget sådanne  

 tilsætninger til acrylmassen, at kravene til skridsikkerhed er opfyldt.
Klageren har overfor de indklagedes anbringender om forældelse og for sen  

 reklamation nærmere anført, at bygherren ikke har haft nogen anledning til at  

 tro, at der var noget galt, før skaderne viste sig i foråret 1985. Klageren  

 har ikke større viden end de indklagede.
Ved afleveringen er der ikke taget  

 noget forbehold, og der er ikke fremkommet tilkendegivelser om, at der var  

 problemer med fald og lunker.
Der er ikke tale om, at klageren har accepteret  

 manglerne.
Indklagede B havde påtaget sig at løse faldproblemer.
Dette  

 fremgår af skrivelsen af 26. november 1981 til Jysk Teknologisk Institut.  

 Forældelsen må forudsætte, at klageren var orienteret om problemerne af  

 indklagede A eller at indklagede B havde taget forbehold.
Det er ikke nærmere  

 oplyst, hvad der ligger i den af M på mødet den 24. november 1986 nævnte  

 reklamation.
Med hensyn til sammenhængen med driftsmæssige årsager har klageren nærmere  

 anført, at efter hovedårsagsbetragtninger må der tillægges de indklagedes  

 forhold samme vægt, selvom der tillige måtte være driftsmæssige årsager til  

 skaderne.
Det er ikke godtgjort, at slagmærkerne er udtryk for misrøgt.
Den  

 væsentligste årsag er fejl under byggeriet.
Det er ikke godtgjort, at C har  

 fraveget normer og krav til gulvet.
Det kan der ikke indlægges noget om i  

 ønsket om minimumsfald.
I ønsket om dobbelttopcoating ligger ikke et afkald  

 på skridsikkerhed.
Hvis det havde denne betydning, måtte det være klargjort.  

 Levetidsproblemerne er af ubetydelig størrelsesorden, da hovedomkostningerne  

 ved udbedringen er manglen ved underlaget og nedtagning og opsætning af  

 maskiner.
Overfor indklagede B er det specielt anført, at klageren har betalt denne  

 indklagede fuldt også for den mangelsafhjælpning, der er foretaget af det af  

 F udførte arbejde.
Indklagede har påtaget sig to entrepriser,  

 acrylbelægningen og faldopbygning samt lunkeopretning.
At lunkeopretningen  

 ikke blot har været ubetydelig, fremgår af skrivelsen til Jysk Teknologisk  

 Institut.
Opbygningen af faldet er foretaget uden forbehold.
Klageren har  

 ikke været impliceret i opbygningen.
Hvis det er tilsynet, der har forsømt  

 noget, friholder det ikke B.
Også for det område, hvor B ikke har foretaget  

 opretning, har firmaet påtaget sig ansvar for, at faldet er i orden.  

 Endvidere er der anvendt uforsvarligt materiale.
Arbejdet er heller ikke  

 udført håndværksmæssigt korrekt.
Med hensyn til hulkehlen burde indklagede  

 som fagkyndig entreprenør have taget forbehold.
En eventuel aftale med C kan  

 ikke binde klageren.
Iøvrigt har indklagede på mødet den 17. marts 1986 givet  

 udtryk for, at slid ikke betyder noget for skridsikkerheden.
Med hensyn til beløbsstørrelse henvises til syns- og skønserklæringen.
Et  

 tilbud om afhjælpning må komme inden udbedring.
Indklagede har afvist at  

 foretage noget.
Det må afvises, at udbedringen kunne være gjort billigere.  

 Endelig må egen skyld afvises.
Indklagede A har bestridt, at der foreligger professions- og/eller  

 tilsynsansvar.
Gulvet er udført efter brugerens ønske og projekteret som  

 lunkefrit og med minimumsfald.
Hverken klageren som bygherre eller brugeren  

 har klaget over gulvet før meget sent.
Specielt med hensyn til lunkerne gøres  

 det gældende, at brugeren har accepteret gulvet senest efter 1 års  

 gennemgangen.
Endvidere er et muligt ansvar forældet, da der ikke er tale om  

 nogen skjult fejl.
Der foreligger medansvar hos klageren, hvilket må medføre  

 nedsættelse af et eventuelt erstatningskrav.
Denne indklagede har nærmere anført, at forløbet omkring reglerne og den  

 omstændighed, at der ikke foreligger påtale fra fiskerimyndighederne, må  

 betyde, at det har været berettiget at projektere efter ønske.
C ønskede  

 minimumsfald, d.v.s. så lille fald som muligt.
Det er en formalitet at sige,  

 at der ikke er identifikation mellem klageren og C.
C var med i samtlige  

 møder.
Da betongulvet ikke var i orden, blev problemet løst.
Ved afleveringen  

 var man opmærksom på lunker, og afleveringsforretningen vedrørende disse blev  

 specielt udskudt bl.a. til foretagelse af vandprøve.
Klageren betalte  

 indklagedes resttilgodehavende, hvilket viser, at klageren har været nøje  

 inde i problemerne.
C's anvendelse af lokalet er fortsat uden problemer i  

 relation til faldet.
De nu opståede problemer har intet med faldet at gøre.  

 Klageren har fået, hvad han har bedt om.
Den manglende hulkehl må anses for  

 en ubetydelig detalje, og bygherren er klar over det, idet der er foretaget  

 fradrag i opgørelsen af 17. marts 1980. Med hensyn til membranen må syns- og  

 skønsmændenes vurdering afvises.
Der er ikke tale om nogen fejl, og membranen  

 er da heller ikke lagt senere.
Et eventuelt tilsynsansvar forudsætter en  

 mangelfuld udførelse.
Indklagede var opmærksom på, at arbejdet fra F ikke var  

 i orden.
Der blev talt om, at arbejdet skulle afvises.
Medindklagede overtog  

 ansvaret, idet man nåede til den konklusion, at man kunne leve med den  

 foretagne opretning.
Der er ikke noget at bebrejde tilsynet.
Sagen blev  

 behandlet af kommunekontoret.
Med hensyn til forældelse - helt eller delvis - er det nærmere anført, at  

 faldforholdene måtte klageren være klar over siden overtagelsen.
Der blev  

 foretaget vandprøve i forbindelse med afleveringen.
Udbedringskravet for  

 denne del af sagen må være forældet.
De skader, der viste sig i 1985, har  

 ikke noget at gøre med faldet.
Slagmærkerne må være klagerens eget ansvar, og  

 de må i sig selv give anledning til opfugtning.
Et eventuelt ansvar for den  

 manglende vedhæftning er muligt ikke forældet.
Det er et spørgsmål om viden  

 eller burde viden.
Der er sket reparation gentagne gange siden  

 ibrugtagningen, og efter M's udtalelse på mødet i november 1986 har man  

 reklameret senest i 1982, og det, der kan være tale om at reklamere over, kan  

 kun være den manglende vedhæftning, d.v.s. der er ikke suspension af  

 forældelsesfristens begyndelse.
Det vides ikke, hvornår algedannelserne er  

 opstået, og glatheden har man været bekendt med siden ibrugtagningen, og  

 desuden foreligger der en aftale mellem C og B.
Konklusionen må være, at den  

 overvejende del af det samlede krav er forældet.
Da der er tale om et  

 samvirke, må klageren være med til at betale.
Iøvrigt må der tages hensyn til  

 overfladebehandlingens alder.
Indklagede B har gjort gældende, at gulvet ikke er mangelfuldt udført, det  

 er i det hele udført efter bygherrens instrukser og godkendt af bygherren.  

 Det er i henhold til aftale, at den manglende hulkehl ikke er udført.
Den  

 utilstrækkelige kvarts i acrylmassen er noget ganske uvæsentligt, idet der  

 kun er tale om et område på ca. 1 m2, kombineret med årelangt slid, hvortil  

 kommer, at der er bestilt to lag topcoating.
Gulvet er overtaget efter  

 afhjælpningen, og der er sket økonomisk afvikling til fuld og endelig  

 afgørelse.
Der foreligger endvidere forældelse og passivitet således som  

 anført af indklagede A.
Gulvet har henligget 7 år af dets levetid.
Med hensyn  

 til kravets størrelse må det tages i betragtning, at B kun har foretaget  

 opretning på ca. 60% af arealet, samt at gulvet nu har henligget 7 år af  

 levetiden.
Indklagede B har nærmere anført, at ved gulvets aflevering i 1980 var der  

 ingen væsentlige mangler.
Der var ikke reklamationer over fald, kun over  

 lunker.
Gulvet er leveret med det minimumsfald, man ønskede og havde  

 kontraheret om.
Der er først reklameret i 1985-86. B har ikke kendskab til  

 den reklamation, der er nævnt under forhandlingerne i forbindelse med skadens  

 opståen.
Ansvaret for opretningen ligger hos tilsynsførende.
Indklagede B har  

 ikke overtaget dette ansvar.
Det gulv, dette firma oprettede, var kassabelt,  

 og man havde reklameret herover overfor A.
Det er bygherren, der hermed har  

 haft herredømmet over løsningen.
B udførte det mulige og lavede arbejdet  

 efter ingeniørens anvisning og efterfølgende godkendelse.
Med hensyn til den  

 manglende hulkehl, der i et vist omfang ikke er lavet, henvises til den  

 afgivne forklaring.
Med hensyn til det manglende kvartstilslag henvises til  

 forklaringen om, at der hen imod kote 0 ikke er plads til kvarts.  

 Overfladestrukturen hvilede iøvrigt, som det fremgår af sagens dokumenter på  

 aftale med C.
 Voldgiftsretten udtaler:
Efter bevisførelse er det godtgjort, at det omhandlede gulv af indklagede  

 A er projekteret med et fald, der hverken opfylder de dagældende eller  

 nugældende bestemmelser i bekendtgørelsen om fremstilling af fiskefilet m.v  

 ligesom det projekterede fald ud fra en teknisk vurdering må anses for  

 utilstrækkeligt.
Det findes ikke godtgjort, at disse krav til projektet er  

 fraveget ved aftale med C.
Dette firmas krav om »minimumsfald« må  

 alene forstås som et krav om det i lovgivningsmæssig og teknisk henseende  

 forsvarlige mindste fald.
Denne indklagede anses herefter ansvarlig for, at  

 der er projekteret med for lille fald på det omhandlede gulv.
 Uanset at projektets beskrivelse af hulkehler er meget sparsom, findes  

 der, da anvendelse af hulkehl langs alle vægge må være bekendt for enhver  

 fagkyndig entreprenør, ikke at foreligge en projektfejl som følge af den  

 begrænsede beskrivelse i projektet.
Efter voldgiftsrettens opfattelse er anvendelse af dampspærre uden  

 betydning for de i denne forbindelse behandlede problemer, der snarere må  

 anses for et spørgsmål om dræning.
Med hensyn til dette spørgsmål foreligger  

 der herefter ikke noget projektansvar.
 Forinden der tages stilling til et eventuelt tilsynsansvar, må der tages  

 stilling til eventuelt udførelsesansvar fra indklagede B's side.
Efter bevisførelsen er der fra betonentreprenørens side afleveret et  

 næsten vandret gulv, tildels med bagfald, og iøvrigt mangelfuldt betongulv,  

 der er oprettet og repareret af indklagede B efter nøje aftale med ingeniør G  

 fra A med daglige aftalesedler og rapporter.
Det samme gælder den manglende  

 udførelse af hulkehl.
På disse punkter findes der derfor for så vidt ikke  

 grundlag for at gøre ansvar gældende overfor indklagede B.
Efter forklaringerne må det endvidere lægges til grund, at det er efter  

 aftale med C, at gulvet er forsynet med to lag topcoating.
Efter  

 aftalegrundlaget må C og B anses for bemyndiget til at indgå aftale om dette  

 spørgsmål, hvorfor der ikke på dette punkt kan gøres ansvar gældende overfor  

 indklagede B.
 Med hensyn til de øvrige udførelsesmangler, som disse fremgår af Jysk  

 Teknologisk Instituts erklæringer og af syns- og skønserklæringen, herunder  

 at acrylmassen på grund af sine materialeegenskaber og sammensætning er  

 mindre egnet som opretningsmateriale, finder voldgiftsretten i betragtning af  

 hele sagsforløbet, at der foreligger forhold, som kan tillægges betydning som  

 medvirkende årsag til de opståede skader, hvorfor der i så henseende påhviler  

 indklagede B som specialistfirma et medansvar.
I det omfang, der efter det foranstående er tale om, at indklagede A har  

 aftalt og godkendt det af indklagede B udførte arbejde, findes der i  

 realiteten at foreligge en projektændring og ikke spørgsmål om en  

 tilsynsfejl.
Derimod findes A ved at acceptere betongulvet med de foran  

 angivne mangler at have gjort sig skyldig i en tilsynsfejl.
 I det hele anses indklagede A herefter ansvarlig for mangelfuld  

 projektering med hensyn til gulvets fald og for efterprojekteringen, samt  

 tilsynsfejl i forbindelse med accepten af betongulvet.
 Efter bevisførelsen anses det ikke for godtgjort, at der har foreligget  

 nogen reklamation som omtalt i mødereferatet af 24. november 1986, ligesom  

 reklamationens nærmere indhold i øvrigt ikke er oplyst.
Uanset at klageren i forbindelse med arbejdets udførelse er bekendt med,  

 at der har foreligget problemer med hensyn til det omhandlede gulv, herunder  

 visse faldproblemer, findes der ikke grundlag for at antage, at klageren  

 efter det af B udførte arbejde har vidst eller burde have vidst, at der  

 forelå mangler.
Herefter og da der ikke i de følgende år findes at være  

 godtgjort sådanne omstændigheder, at klageren har fået eller burde have fået  

 en sådan viden, findes forældelsesfristen tidligst at kunne løbe fra  

 skadernes opståen i 1985/86. Klagerens krav overfor indklagede A anses  

 herefter ikke for forældet.
Det samme gælder i forhold til indklagede B.
Efter en samlet vurdering herunder, at gulvet nu ved fornyelsen har fået  

 forlænget levetid, og at den grundlæggende fejl er, at der oprindeligt er  

 projekteret med utilstrækkeligt fald, fastsættes den klageren tilkommende  

 erstatning hos A til 1.000.000 kr., hvoraf indklagede B anses for  

 medansvarlig for 75.000 kr.
I det indbyrdes forhold fordeles ansvaret i  

 overensstemmelse hermed.
Erstatningen tilkendes klageren med renter som  

 nedenfor bestemt.
 Endvidere tilkendes der klageren de forinden klageskriftets indlevering  

 afholdte omkostninger til syn og skøn m.v. med 75.403 kr., hvilket beløb  

 findes at burde afholdes af indklagede A, der endvidere bør betale  

 sagsomkostninger til klageren med 40.000 kr. samt omkostningerne ved syns- og  

 skønsmændenes afhjemling for voldgiftsretten med 3.600 kr.
 Endvidere bør klageren til indklagede B betale sagsomkostninger med 25.000  

 kr.
 Omkostningerne ved voldgiftsrettens behandling af sagen fordeles som  

 nedenfor bestemt.
 T H I B E S T E M M E S:
Indklagede, Arkitekt- og ingeniørfirmaet A I/S, betaler til klageren, K  

 kommune, 1.000.000 kr., heraf in solidum med indklagede, B A/S, 75.000 kr.
De  

 tilkendte beløb forrentes med procesrente fra den 1. februar 1988, til  

 betaling sker.
 I det indbyrdes forhold fordeles ansvaret således, at indklagede A betaler  

 925.000 kr. og indklagede B 75.000 kr.
 Endvidere betaler indklagede A til klageren afholdte omkostninger med  

 75.403 kr. samt sagsomkostninger for voldgiftssagen, herunder omkostningerne  

 ved syns- og skønsmændenes afhjemling, med 43.600 kr.
 Klageren betaler i sagsomkostninger til indklagede B 25.000 kr.
 De tilkendte beløb betales inden 14 dage fra modtagelsen af  

 voldgiftsrettens kendelse.
 Voldgiftsrettens omkostninger ved sagens behandling fordeles således, at  

 halvdelen betales af klageren og halvdelen af indklagede A.
København, den 5. december 1989 Erik Th.
Halken Vagn Rasmussen Per H.
Villadsen P.v.c.
