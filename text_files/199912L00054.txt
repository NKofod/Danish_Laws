Fremsat den 27. oktober 1999 af  

 fødevareministeren (Henrik Dam Kristensen) Forslag til Lov om støtte til udvikling af  

 landdistrikterne (Landdistriktsstøtteloven) Kapitel 1 Formål § 1. Med det formål at bidrage til en bæredygtig  

 udvikling af landdistrikterne, som især fremmer  

 miljømæssige, økonomiske og socio-kulturelle forhold,  

 fastlægges ved denne lov rammer for en række ordninger om  

 støtte til foranstaltninger under Ministeriet for Fødevarer,  

 Landbrug og Fiskeris område.
Kapitel 2 Tilskudsordninger § 2. Ministeren for fødevarer, landbrug og fiskeri kan  

 yde tilskud i forbindelse med:
1)	investeringer i jordbrugsbedrifter for at forbedre leve-, arbejds-  

 og produktionsvilkårene, herunder i forhold til dyrevelfærd og  

 miljø, og for at forøge jordbrugsindkomsterne, 2)	efteruddannelse af jordbrugere og skovbrugere og andre personer  

 involveret i jordbrugs- og skovbrugsvirksomhed med henblik på at  

 forbedre de faglige kvalifikationer, 3)	kompensation for produktionsmæssige ulemper for jordbrug i  

 særligt udpegede områder, 4)	miljøvenlig jordbrugsproduktion, der sigter på at  

 beskytte miljøet og bevare naturen, og som omfatter  

 miljøvenlige jordbrugsforanstaltninger, økologisk  

 jordbrugsproduktion samt plantning af læhegn, 5)	forbedring af forarbejdningen og afsætningen af jordbrugs- og  

 skovbrugsprodukter med henblik på at øge produkternes  

 merværdi og konkurrencedygtighed, 6)	fremme af tilpasningen og udviklingen af landdistrikterne og 7)	Fællesskabsinitiativet LEADER.
Stk. 2. Ministeren kan fastsætte regler om 1)	de foranstaltninger, der kan ydes tilskud til, 2)	de betingelser, der skal opfyldes for at opnå tilskud, 3)	størrelse og udbetaling af tilskud, 4)	udvælgelse m.v. af ansøgninger og 5)	forholdsmæssig reduktion af tilskud.
§ 3. Ministeren for fødevarer, landbrug og fiskeri kan  

 bestemme, at tilskud efter § 2 bortfalder, hvis 1)	tilskudsmodtageren har afgivet urigtige eller vildledende  

 oplysninger eller har fortiet oplysninger af betydning for sagens  

 afgørelse, 2)	betingelserne for tilskud ikke længere opfyldes, eller 3)	tilskudsmodtageren tilsidesætter sine pligter i medfør  

 af regler fastsat efter § 20, stk. 1, eller pligter i medfør af § 20,  

 stk. 3, og § 21.
 Stk. 2. Ministeren kan, hvis tilskud bortfalder efter  

 stk.1, bestemme, at ydede tilskud skal tilbagebetales.
Kapitel 3 Støtteordning for yngre jordbrugeres  

 etablering § 4. Ministeren for fødevarer, landbrug og fiskeri yder  

 statsgaranti for lån i Dansk Landbrugs Realkreditfond til jordbrugere,  

 der opfylder betingelserne i §§ 5, 6 og 10.
 Stk. 2. Ministeren yder tilskud til betaling af den del  

 af ydelserne, der vedrører 75 pct. af lånet ydet efter § 9, jf.  

 § 5. Den tilskudsberettigede del af lånet kan dog ikke overstige  

 500.000 kr.
Stk. 3. Tilskuddets andel af de ydelser, der  

 vedrører den tilskudsberettigede del af lånet, jf. stk. 2,  

 udgør 1)	100 pct. i de første 16 kvartårsterminer af  

 lånets løbetid, 2)	75 pct. i den 17. til 20. kvartårstermin af lånets  

 løbetid, 3)	50 pct. i den 21. til 24. kvartårstermin af lånets  

 løbetid og 4)	25 pct. i den 25. til 28. kvartårstermin af lånets  

 løbetid.
Stk. 4. I lånets løbetid betaler  

 låntager en afgift på 1 pct. p.a. af restgælden på  

 den del af lånet ydet efter § 9, jf. §§ 5 og 6, der overstiger 500.000  

 kr.
I lånets løbetid betaler låntager en afgift på 1  

 pct. p.a. af restgælden af supplerende lån ydet efter § 9, jf. §  

 10. Ministeren fastsætter nærmere regler om opkrævning af  

 afgiften.
 Stk. 5. Afgiften, jf. stk. 4, tilfalder statskassen.
 § 5. Statsgaranti efter § 4, stk. 1, ydes for lån til  

 jordbrugere, der første gang etablerer sig som selvstændige  

 jordbrugere og er under 40 år, jf. stk. 6.
Stk. 2. Det er en betingelse, at jordbrugeren 1)	erhverver en jordbrugsbedrift, herunder en anpart på mindst 20  

 pct. af en jordbrugsbedrift, jf. stk. 6, 2)	opfylder et uddannelseskrav, jf. stk. 6, 3)	opfylder et egenkapitalkrav, jf. stk. 6, 4)	ved budgetter godtgør økonomisk overlevelsesevne, jf.  

 stk. 6, 5)	mindst er halvtidsbeskæftiget på jordbrugsbedriften, jf.  

 stk. 6, og 6)	driver jordbrugsbedriften for egen regning og risiko, jf. stk.  

 6.
Stk. 3. Det er en betingelse, at  

 jordbrugsbedriften 1)	er økonomisk levedygtig, jf. stk. 6, 2)	opfylder gældende mindstekrav med hensyn til miljø,  

 hygiejne og dyrevelfærd, jf. stk. 6, og 3)	er en heltidsbedrift, jf. stk. 6.
 Stk. 4. Betingelserne om arbejdstid, jf. stk. 2, nr. 5,  

 om drift for egen regning og risiko, jf. stk. 2, nr. 6, om opfyldelse af  

 gældende mindstekrav med hensyn til miljø, hygiejne og  

 dyrevelfærd, jf. stk. 3, nr. 2, og om en heltidsbedrift, jf. stk. 3,  

 nr. 3, skal være opfyldt i hele lånets løbetid.
 Stk. 5. Ministeren for fødevarer, landbrug og  

 fiskeri kan, når særlige omstændigheder taler derfor,  

 gøre undtagelse fra betingelserne i stk. 2, nr. 2 og 6, og stk. 4.
 Stk. 6. Ministeren fastsætter nærmere regler  

 om opfyldelse af de i stk. 1-3, nævnte betingelser.
 § 6. Statsgaranti efter § 4, stk. 1, ydes for lån til  

 jordbrugere, der tidligere har etableret sig som selvstændige  

 jordbrugere og er under 40 år.
Stk. 2. Det er en betingelse for statsgaranti for  

 lån efter stk. 1, at jordbrugeren er ejer af en jordbrugsbedrift,  

 herunder en anpart på mindst 20 pct. af en jordbrugsbedrift, og at  

 betingelserne i § 5, stk. 2, nr. 2-6, og § 5, stk. 3, er opfyldt.
Betingelsen  

 i § 5, stk. 3, nr. 3, om at jordbrugsbedriften skal være en  

 heltidsbedrift, må tidligst være opfyldt 12 måneder forud  

 for ansøgningstidspunktet.
Betingelserne i § 5, stk. 4, skal  

 være opfyldt i hele lånets løbetid.
 Stk. 3. Ministeren for fødevarer, landbrug og  

 fiskeri kan, når særlige omstændigheder taler derfor,  

 gøre undtagelse fra betingelserne i § 5, stk. 2, nr. 2 og 6, og § 5,  

 stk. 4.
Stk. 4. Udmålingsgrundlaget for statsgaranti for  

 lån efter stk. 1, er den konstaterede handelspris for  

 jordbrugsbedriften omregnet til kontant handelspris, jf. § 8, stk. 1, 1. pkt.  

 Den kontante handelspris reduceres med værdien af nettoreduktioner af  

 værdien af de erhvervede aktiver fra erhvervelsestidspunktet og indtil  

 12 måneder forud for ansøgningstidspunktet og korrigeres for  

 værdien af ændringer i jordbrugsbedriftens erhvervsaktiver  

 foretaget af ansøger inden for de sidste 12 måneder forud for  

 ansøgningstidspunktet.
Udmålingsgrundlaget kan dog ikke  

 overstige en efter reglerne i § 8 fastsat  kontantværdi af  

 jordbrugsbedriften.
Ministeren kan fastsætte nærmere regler om  

 korrektion af den kontante handelspris og om opgørelse af  

 kontantværdi.
 § 7. Ministeren for fødevarer, landbrug og fiskeri kan  

 træffe aftale med Dansk Landbrugs Realkreditfond om, at fonden yder  

 lån efter denne lov mod statsgaranti, jf. §§ 5, 6 og 10, samt § 13,  

 stk. 8.
 Stk. 2. Ministeren fastsætter regler om de  

 nærmere vilkår for statsgarantien, herunder om opgørelse  

 og godkendelse af tab på lånet m.v.
 Stk. 3. Ministeren godkender Dansk Landbrugs  

 Realkreditfonds satser for gebyrer og administrationsbidrag for de lån,  

 for hvilke der ydes garanti efter loven.
§ 8. Udmålingsgrundlaget for lånet efter § 9, jf.  

 § 5, er den konstaterede handelspris for jordbrugsbedriften omregnet til  

 kontant handelspris.
Den kontante handelspris korrigeres for ændringer  

 i jordbrugsbedriftens erhvervsaktiver foretaget inden  

 ansøgningstidspunktet.
Udmålingsgrundlaget kan ikke overstige  

 den ved en værdiansættelse af jordbrugsbedriften, foretaget af  

 Dansk Landbrugs Realkreditfond, på ansøgningstidspunktet  

 opgjorte og af ministeren for fødevarer, landbrug og fiskeri godkendte  

 kontantværdi.
Ministeren kan fastsætte nærmere regler om  

 omregning af den konstaterede handelspris til kontant handelspris, om  

 korrektion af den kontante handelspris og om opgørelse af  

 kontantværdien.
Ministeren kan fastsætte regler om, at der ved  

 opgørelse af kontantværdien, jf. 3. pkt., kan anvendes en  

 værdiansættelse foretaget af et institut, der er godkendt efter  

 reglerne i realkreditloven.
Stk. 2. Ved etablering inden for væksthusgartneri  

 kan værdien af bedriftens beholdning af potteplanter under kultur  

 på ansøgningstidspunktet tillægges bedriftens  

 kontantværdi ved udmålingen af lånet.
Det samme  

 gælder for planteskolers beholdning af containerplanter.
Stk. 3. Ved etablering på en anpart af en  

 jordbrugsbedrift udmåles lånet i forhold til anpartens  

 værdi.
Ministeren kan fastsætte regler om, at  

 udmålingsgrundlaget udvides til at omfatte hele jordbrugsbedriften,  

 hvis ansøger ejer mindst halvdelen af jordbrugsbedriften, og den  

 resterende del ejes af ansøgers ægtefælle eller  

 samlever.
 Stk. 4. Ministeren kan fastsætte regler om  

 reduktion af udmålingsgrundlaget, hvis ansøger modtager  

 støtte eller overtager bevilget støtte efter anden lovgivning  

 til investeringer i bedriftens erhvervsaktiver.
§ 9. Lånet udgør 15 pct. af  

 udmålingsgrundlaget, dog højst af 6.500.000 kr.
Ansøger  

 er dog ikke forpligtet til at ansøge om maksimalt lån.
Stk. 2. Lånet ydes som et 20-årigt nominelt  

 forrentet kontantlån og afdrages efter annuitetsprincippet.
I ydelsen  

 indgår et administrationsbidrag.
 Stk. 3. Lånet skal sikres ved oprykkende panteret i  

 jordbrugerens ejendom efter de bestående pantehæftelser  

 således, at lånet i forbindelse med restgælden på  

 disse pantehæftelser får pantesikkerhed inden for 95 pct. af  

 ejendommens kontantværdi, jf. § 8, stk. 1.
 § 10. Statsgaranti efter § 4, stk. 1, ydes for et eller flere  

 supplerende lån til en låntager, der ikke har opnået  

 maksimumslån, jf. § 9, indtil der er opnået  

 maksimumslån.
 Stk. 2. Statsgaranti for lån efter stk. 1 kan alene  

 ydes, såfremt låntager inden 7 år fra det første  

 låns udbetaling erhverver:
1)	suppleringsjord eller anden ejendom til sammenlægning med den  

 belånte ejendom, 2)	anden ejendom eller anpart heraf til samdrift med den belånte  

 ejendom, 3)	yderligere anparter af den jordbrugsbedrift, hvortil der tidligere  

 er ydet lån, og 4)	anden jordbrugsbedrift efter afhændelse af den belånte  

 ejendom og overførsel af det tidligere ydede lån, jf. §  

 12.
 Stk. 3. Det er en betingelse for statsgaranti for  

 lån efter stk. 1, at jordbrugeren opfylder de i § 5, stk. 2, nr. 3-6,  

 og § 5, stk. 4, nævnte betingelser, og at jordbrugsbedriften opfylder  

 de i § 5, stk. 3 og 4, nævnte betingelser.
 Stk. 4. Ministeren for fødevarer, landbrug og  

 fiskeri kan, når særlige omstændigheder taler derfor,  

 gøre undtagelse fra betingelserne i § 5, stk. 2, nr. 6, og § 5, stk.  

 4.
Stk. 5. Udmålingsgrundlaget for lån, for  

 hvilke der ydes statsgaranti i henhold til stk. 1, er den konstaterede  

 handelspris af det i stk. 2 nævnte aktiv omregnet til kontant  

 handelspris.
Udmålingsgrundlaget kan ikke overstige den ved en  

 vurdering af det erhvervede aktiv på ansøgningstidspunktet  

 opgjorte kontantværdi, jf. § 8, stk. 1. Ministeren kan fastsætte  

 nærmere regler om omregning af den konstaterede handelspris til kontant  

 handelspris og om opgørelse af den i 2. pkt. nævnte  

 kontantværdi.
Ministeren kan endvidere fastsætte nærmere  

 regler for ydelse af statsgaranti for lån efter stk. 1, herunder om  

 egenkapitalkravet, jf. § 5, stk. 2, nr. 3.
§ 11. Ministeren for fødevarer, landbrug og fiskeri kan  

 tillade, at lånet rykker tilbage for lån til finansiering af  

 investeringer i ejendommen og dens drift.
Efter tilbagerykning skal  

 lånet have pantesikkerhed inden for 95 pct. af ejendommens  

 kontantværdi, jf. § 8, stk. 1.
 § 12. Ministeren for fødevarer, landbrug og fiskeri kan  

 tillade, at lånet overføres til en ny ejendom på de  

 hidtidige vilkår, hvis låntager erhverver anden jordbrugsbedrift  

 eller anpart heraf.
Stk. 2. Ved overførsel af lånet, jf. stk. 1,  

 må restgælden ikke overstige det lån, der kunne ydes efter  

 § 9, jf. § 10. Lånet kan respektere nødvendig låntagning  

 til finansiering af erhvervelsen.
Lånet skal dog være pantesikret  

 i den erhvervede ejendom som anført i § 9.
 § 13. Lånet kan til enhver tid indfries helt eller  

 delvist.
 Stk. 2. Lånet forfalder til indfrielse ved  

 ejerskifte, jf. dog § 14.
 Stk. 3. Lånet skal nedbringes  

 forholdsmæssigt, hvis en låntager afhænder en anpart af den  

 belånte ejendom.
Stk. 4. Lånet kan forlanges nedbragt  

 forholdsmæssigt, hvis ejendommens kontantværdi, jf. § 8, stk. 1,  

 nedbringes ved salg af en del af ejendommen.
Ministeren for fødevarer,  

 landbrug og fiskeri kan fastsætte nærmere regler herom.
Stk. 5. Ministeren kan bestemme, at lånet forlanges  

 indfriet, hvis betingelserne i § 5, stk. 4, ikke længere er opfyldt,  

 samt hvis betingelser stillet i forbindelse med ydelse af statsgarantien  

 eller i forbindelse med ydelse af lånet ikke opfyldes.
Ministeren kan  

 endvidere bestemme, at lånet forlanges indfriet, hvis det er overtaget  

 af låntagerens ægtefælle eller samlever eller et selskab i  

 henhold til § 14, og betingelserne herfor ikke længere er opfyldt.
 Stk. 6. Ministeren kan, hvis låntageren har afgivet  

 urigtige eller vildledende oplysninger eller fortiet oplysninger af betydning  

 for afgørelser, der træffes vedrørende garanti, lån  

 og tilskud, bestemme, at lånet forlanges indfriet.
 Stk. 7. Ministeren kan, hvis låntager  

 tilsidesætter sine pligter i medfør af regler udstedt efter §  

 20, stk. 1, eller pligter i medfør af § 20, stk. 3, og § 21, bestemme,  

 at lånet forlanges indfriet.
Stk. 8. Lånet kan til enhver tid konverteres til et  

 nyt lån.
Ministeren fastsætter nærmere regler herom.
§ 14. Erhverver låntagerens efterlevende  

 ægtefælle adkomst på den belånte ejendom ved  

 overtagelse til hensidden i uskiftet bo eller ved arv, eller erhverver den  

 efterlevende samlever adkomst på den belånte ejendom ved arv, kan  

 ministeren for fødevarer, landbrug og fiskeri tillade, at lånet  

 overtages af ægtefællen eller samleveren.
I den forbindelse  

 ophører tilskuddet til betaling af ydelser på lån ydet  

 efter § 9, jf. § 5.
Stk. 2. Erhverver og overtager et aktie- eller  

 anpartsselskab et væksthusgartneri eller en planteskole, hvori  

 lånet indestår, kan ministeren tillade, at lånet overtages  

 af selskabet på betingelse af, at den oprindelige  

 låntager 1)	tegner selvskyldnerkaution for lånet, 2)	har flertallet af stemmer i selskabet som ejer af aktier eller  

 anparter, og 3)	som ansvarlig daglig leder af selskabet selv forestår  

 ejendommens drift.
Stk. 3. Ejer den oprindelige låntager efter stk. 2  

 mindre end 100 pct. af aktie- eller anpartskapitalen i selskabet, kan  

 ministeren dog bestemme, at lånet forlanges nedbragt med et  

 forholdsmæssigt ekstraordinært afdrag.
Det samme gælder,  

 hvis den oprindelige låntagers forholdsmæssige andel af aktie-  

 eller anpartskapitalen formindskes senere i lånets løbetid.
 Stk. 4. Tilladelse efter stk. 2 kan tidligst gives 7  

 år efter, at lånet er udbetalt.
 Stk. 5. Ministeren kan fastsætte nærmere  

 regler om de vilkår, der i øvrigt skal opfyldes for at  

 opnå tilladelse efter stk. 1 og 2, til at overtage lånet.
 § 15. Ministeren for fødevarer, landbrug og fiskeri  

 kan, hvis lånet forlanges indfriet efter § 13, stk. 5, 1. pkt., eller §  

 13, stk. 6 og 7, bestemme, at tilskuddet skal tilbagebetales.
Kapitel 4 Fællesbestemmelser Regler om ansøgning m.v.
 § 16. Ministeren for fødevarer, landbrug og fiskeri kan  

 fastsætte regler om ansøgning m.v. efter loven og om  

 administrationen af de i loven omhandlede ordninger, herunder regler om at  

 udbetaling af støtte efter loven skal ske til en af ansøger  

 anvist konto i et pengeinstitut.
 Udvalg m.v.
 § 17. Ministeren for fødevarer, landbrug og fiskeri  

 nedsætter udvalg med repræsentanter for berørte  

 myndigheder og interesseorganisationer til at varetage tilsyns- og  

 opfølgningsfunktioner ved administrationen af støtteordninger  

 efter loven.
 Stk. 2. Der kan nedsættes rådgivende udvalg  

 for de enkelte ordninger.
 Bemyndigelser m.v.
 § 18. Ministeren for fødevarer, landbrug og fiskeri kan  

 bemyndige et direktorat under Ministeriet for Fødevarer, Landbrug og  

 Fiskeri til at udøve sine beføjelser efter loven.
 Stk. 2. Ministeren kan efter aftale med finansministeren  

 bemyndige Finansstyrelsen til at træffe afgørelser  

 vedrørende den i kapitel 3 omhandlede støtteordning.
 Stk. 3. Ministeren kan efter aftale med Dansk Landbrugs  

 Realkreditfond bemyndige Dansk Landbrugs Realkreditfond til at træffe  

 afgørelser vedrørende den i kapitel 3 omhandlede  

 støtteordning.
Stk. 4. Ministeren kan fastsætte regler om, at  

 amtsrådet eller private organisationer kan udøve ministerens  

 beføjelser vedrørende dele af de i § 2, stk. 1, nr. 4,  

 omhandlede foranstaltninger, herunder regler om hvilke betingelser der skal  

 opfyldes for at kunne udøve beføjelserne.
Ved delegation  

 bevarer ministeren sin fulde instruktionsbeføjelse.
Ministeren kan  

 fastsætte regler om, at amtskommuner eller andre offentlige myndigheder  

 kan yde tilskud til foranstaltningerne i 1. pkt.
 Stk. 5. Ministeren kan fastsætte regler om, at  

 amtsrådet afgiver bindende indstilling vedrørende de under § 2,  

 stk. 1, nr. 6, omhandlede foranstaltninger.
 Stk. 6. Ministeren kan fastsætte regler om, at  

 private organisationer afgiver bindende indstilling vedrørende de  

 under § 2, stk. 1, nr. 7, omhandlede foranstaltninger.
Klage § 19. Ministeren for fødevarer, landbrug og fiskeri kan  

 fastsætte regler om klageadgang, herunder om klagefrist.
Ministeren kan  

 endvidere fastsætte regler om myndigheders og private organisationers,  

 herunder Dansk Landbrugs Realkreditfonds adgang til at genvurdere en sag,  

 efter at der er indgivet klage.
 Stk. 2. Ministeren kan fastsætte regler om adgang  

 til at påklage afgørelser, der er truffet i henhold til  

 bemyndigelse efter § 18, stk. 1 og 2, herunder at afgørelser ikke kan  

 indbringes for anden administrativ myndighed.
 Stk. 3. Afgørelser, der er truffet af et  

 amtsråd eller en privat organisation, herunder af Dansk Landbrugs  

 Realkreditfond, i henhold til bemyndigelse efter loven, kan indbringes for  

 ministeren.
 Stk. 4. Ministeren kan fastsætte regler, hvorefter  

 afgørelser, der er truffet af et amtsråd i henhold til  

 bemyndigelse efter loven, alene kan påklages, for så vidt  

 angår retlige spørgsmål.
 Stk. 5. Ministeren kan fastsætte regler, hvorefter  

 afgørelser, der er truffet på grundlag af indstilling fra et  

 amtsråd eller en privat organisation, alene kan påklages, for  

 så vidt angår retlige spørgsmål.
 Kontrol m.v.
 § 20. Ministeren for fødevarer, landbrug og fiskeri kan  

 fastsætte regler om kontrol, tilsyn, regnskab og revision  

 vedrørende foranstaltninger, der ydes støtte til efter  

 loven.
Stk. 2. Den kontrollerende myndighed og personer, der er  

 særligt bemyndiget dertil, har til enhver tid mod behørig  

 legitimation og uden retskendelse adgang til jordbrugsbedrifter eller andre  

 virksomheder, der drives af en fysisk eller juridisk person, der har modtaget  

 tilsagn om støtte efter loven.
På tilsvarende måde har den  

 kontrollerende myndighed og personer, der er særligt bemyndiget dertil,  

 adgang til jordbrugsbedrifternes eller virksomhedernes regnskaber,  

 forretningsbøger, papirer m.v., herunder også materiale, der  

 opbevares i elektronisk form, for at tilvejebringe oplysninger til brug for  

 løsning af opgaver i henhold til loven eller til regler, der er  

 fastsat i medfør af loven.
 Stk. 3. Den, der driver en jordbrugsbedrift eller anden  

 virksomhed, jf. stk. 2, skal yde den fornødne vejledning og  

 hjælp ved kontrollens gennemførelse, og det i stk. 2  

 nævnte materiale skal udleveres eller indsendes til de kontrollerende  

 myndigheder på disses begæring.
 Stk. 4. Til brug for kontrollen kan kontrolmyndigheden  

 indhente fornødne oplysninger hos skatte- og afgiftsmyndigheder eller  

 andre offentlige myndigheder.
Stk. 5. Politiet yder om nødvendigt bistand til  

 gennemførelse af den i stk. 2 nævnte kontrol.
Ministeren for  

 fødevarer, landbrug og fiskeri kan efter aftale med justitsministeren  

 fastsætte nærmere regler herom.
Oplysningspligt for støttemodtager § 21. Støttemodtageren skal i hele perioden, hvor  

 betingelserne for støtte efter loven skal opfyldes, på  

 ministeren for fødevarer, landbrug og fiskeris forlangende, jf. dog §  

 18, stk. 4, afgive erklæring om, hvorvidt betingelserne for  

 støtte fortsat opfyldes.
 Stk. 2. Støttemodtageren skal i hele perioden,  

 hvor betingelserne for støtte efter loven skal opfyldes, underrette  

 ministeren, jf. dog § 18, stk. 4, hvis betingelserne for støtte ikke  

 længere opfyldes.
Renter § 22. Ministeren for fødevarer, landbrug og fiskeri kan  

 bestemme, at ydede tilskud, der skal tilbagebetales, jf. § 3, stk. 2, og §  

 15, skal tilbagebetales med tillæg af renter.
 Stk. 2. Ministeren kan fastsætte regler om  

 beregningen af renter efter stk. 1.
Inddrivelse af tilgodehavender § 23. Finansstyrelsen kan inddrive statskassens tilgodehavende  

 efter § 3, jf. § 22, og § 15, jf. § 22, samt efter indfrielse af en i  

 medfør af kapitel 3 ydet statsgaranti med tillæg af renter og  

 omkostninger.
Finansstyrelsen kan inddrive skyldige beløb ved  

 indeholdelse i løn m.v. hos den pågældende efter reglerne  

 om inddrivelse af personlige skatter i kildeskatteloven.
 Stk. 2. Finansstyrelsen kan indhente de oplysninger hos  

 skatte- og afgiftsmyndigheder og andre offentlige myndigheder om den  

 pågældende, som er nødvendige for at varetage inddrivelsen  

 af de i stk. 1 nævnte beløb, herunder oplysninger om indkomst-  

 og formueforhold.
 Stk. 3. Ministeren for fødevarer, landbrug og  

 fiskeri kan fastsætte regler om fremgangsmåden i forbindelse med  

 lønindeholdelse.
Stk. 4. Afgørelser truffet af Finansstyrelsen i  

 henhold til stk. 1, kan indbringes for finansministeren.
Ministeren for  

 fødevarer, landbrug og fiskeri kan fastsætte regler om  

 klageadgangen, herunder om klagefrist.
Udelukkelse § 24. Ministeren for fødevarer, landbrug og fiskeri  

 fastsætter regler om, at en støtteansøger i en periode  

 kan udelukkes fra støtte efter de af lovens støtteordninger,  

 der er omfattet af Rådets forordning (EF) nr. 1257/1999 om  

 støtte til udvikling af landdistrikterne fra Den Europæiske  

 Udviklings- og Garantifond for Landbruget (EUGFL) og om ændring og  

 ophævelse af visse forordninger, hvis ansøgeren med forsæt  

 eller grov uagtsomhed har afgivet urigtige oplysninger af betydning for  

 modtagelse af støtte efter lovens støtteordninger eller andre  

 støtteordninger i nævnte forordning.
 Stk. 2. Ministeren kan i overensstemmelse med reglerne i  

 art. 14, stk. 3, i den i stk. 1 nævnte forordning fastsætte  

 regler om, at en støtteansøger efter § 2, stk. 1, nr. 3, i en  

 periode kan udelukkes fra støtte.
Forenelighed og sammenhæng § 25. Ministeren for fødevarer, landbrug og fiskeri  

 fastsætter regler om, at der ikke samtidig kan ydes støtte til  

 en og samme foranstaltning i henhold til Rådets forordning (EF) nr.  

 1257/1999 om støtte til udvikling af landdistrikterne fra Den  

 Europæiske Udviklings- og Garantifond for Landbruget (EUGFL) og om  

 ændring og ophævelse af visse forordninger, og i henhold til  

 andre fællesskabsstøtteordninger.
Stk. 2. Ministeren fastsætter regler om, at  

 støtte til flere foranstaltninger i henhold til den i stk. 1  

 nævnte forordning kun kan kombineres, hvis foranstaltningerne  

 hænger sammen og er indbyrdes forenelige.
Hvis det er  

 nødvendigt, justeres støtteniveauet.
 Stk. 3. Ministeren fastsætter regler om, at der  

 ikke kan ydes støtte til et projekt i medfør af § 2, stk. 1,  

 nr. 7, hvis dette projekt samtidigt kan opnå støtte under  

 støtteordningerne under Mål 2 og Mål 3 under Rådets  

 forordning (EF) nr. 1260/1999 om vedtagelse af generelle bestemmelser for  

 strukturfondene, eller fra Den Europæiske Udviklings- og Garantifond  

 for Landbruget, Garantisektionen.
Kapitel 5 Straffebestemmelser m.v.
§ 26. Medmindre højere straf er forskyldt efter den  

 øvrige lovgivning, straffes med bøde den, der 1)	til brug for afgørelser, der træffes i henhold til  

 loven eller de i medfør af loven fastsatte regler, afgiver urigtige  

 eller vildledende oplysninger eller fortier oplysninger af betydning for  

 afgørelsen, 2)	handler i strid med de vilkår, der er fastsat i en sådan  

 afgørelse, 3)	i øvrigt undlader at give oplysninger, som den  

 pågældende har pligt til at give i henhold til loven eller regler  

 fastsat i medfør af loven, 4)	afgiver urigtige eller vildledende oplysninger om sådanne  

 forhold, 5)	undlader at give kontrolmyndigheden adgang til jordbrugsbedriften  

 eller virksomheden efter § 20, stk. 2, 6)	undlader at udlevere eller indsende materiale eller at yde  

 kontrolmyndigheden bistand efter § 20, stk. 3.
Stk. 2. I regler, der udstedes i medfør af loven,  

 kan der fastsættes straf af bøde for overtrædelse af  

 bestemmelser i reglerne eller af vilkår, der meddeles efter reglerne.
I  

 reglerne kan der endvidere fastsættes straf af bøde for  

 overtrædelse af bestemmelser i regler fastsat af Det Europæiske  

 Fællesskab om forhold, der er omfattet af denne lov.
 Stk. 3. Der kan pålægges selskaber m.v.  

 (juridiske personer) strafansvar efter reglerne i straffelovens 5.  

 kapitel.
§ 27. Skønnes en overtrædelse ikke at ville  

 medføre højere straf end bøde, kan ministeren for  

 fødevarer, landbrug og fiskeri tilkendegive, at sagen kan  

 afgøres uden retslig forfølgning.
Det er en betingelse herfor,  

 at den, der har begået overtrædelsen, erklærer sig skyldig  

 i overtrædelsen og erklærer sig rede til inden en nærmere  

 angivet frist, der efter begæring kan forlænges, at betale en i  

 tilkendegivelsen angivet bøde.
 Stk. 2. For den i stk. 1 nævnte tilkendegivelse  

 finder bestemmelserne i retsplejelovens § 931, stk. 2, tilsvarende  

 anvendelse.
 Stk. 3. Betales bøden i rette tid, eller bliver  

 den efter stedfunden vedtagelse inddrevet eller afsonet, bortfalder videre  

 forfølgning.
Kapitel 6 Ikrafttræden m.v.
 § 28. Tidspunktet for lovens eller dele af lovens  

 ikrafttræden fastsættes af ministeren for fødevarer,  

 landbrug og fiskeri.
 Stk. 2. Ministeren fastsætter tidspunktet for  

 ophævelsen af følgende love eller dele heraf:
1)	lov om støtte til jordbrugets strukturudvikling og til  

 økologisk produktion inden for jordbrug og fiskeri m.v., jf.  

 lovbekendtgørelse nr. 192 af 26. marts 1999, med undtagelse af  § 4 og  

 kapitel 7-10, for så vidt bestemmelserne angår § 4, 2)	lov om tilskud til efteruddannelse inden for jordbrugserhvervene,  

 jf. lovbekendtgørelse nr. 318 af 18. maj 1989, som senest ændret  

 ved lov nr. 1109 af 22. december 1993, 3)	lov nr. 89 af 23. februar 1991 om tilskud til strukturprojekter  

 inden for jordbruget og 4)	lov om læhegn og tilskud til læplantning, jf.  

 lovbekendtgørelse nr. 17 af 18. januar 1996, som ændret ved lov  

 nr. 15 af 14. januar 1998, med undtagelse af kapitel 1 og 3.
 Stk. 3. Lov nr. 397 af 14. juni 1995 om statsgaranti og  

 ydelsestilskud ved lån til yngre jordbrugere ophæves den 1.  

 januar 2000. Loven gælder dog fortsat for jordbrugere, der har  

 ansøgt om eller fået bevilget lån og tilskud, samt for de  

 lån og tilskud, der er ydet under nævnte lov og i henhold til lov  

 om statsgaranti og rentetilskud m.m. ved udlån til yngre jordbrugere,  

 jf. lovbekendtgørelse nr. 1186 af 23. december 1994, og lov om  

 udlån til yngre jordbrugere, jf. lovbekendtgørelse nr. 96 af 26.  

 februar 1981.
 Stk. 4. De i stk. 2 ophævede lovbestemmelser er  

 fortsat gældende for tilskud bevilget på grundlag af  

 ansøgninger indgivet inden tidspunktet for lovbestemmelsernes  

 ophævelse.
 Stk. 5. Regler, der er udstedt i medfør af de i  

 stk. 2 og 3, ophævede lovbestemmelser, er fortsat gældende for  

 lån og tilskud bevilget på grundlag af ansøgninger  

 indgivet inden tidspunktet for lovbestemmelsernes ophævelse.
 § 29. Lovens bestemmelser om yngre jordbrugeres etablering,  

 jf. kapitel 3, har ikke virkning for jordbrugere, der ved dens  

 ikrafttræden har ansøgt om eller fået bevilget lån  

 og tilskud i henhold til lov om udlån til yngre jordbrugere, jf.  

 lovbekendtgørelse nr. 96 af 26. februar 1981, i henhold til lov om  

 statsgaranti og rentetilskud m.m. ved udlån til yngre jordbrugere, jf.  

 lovbekendtgørelse nr. 1186 af 23. december 1994, eller i henhold til  

 lov nr. 397 af 14. juni 1995 om statsgaranti og ydelsestilskud ved lån  

 til yngre jordbrugere.
 § 30. I lov om støtte til jordbrugets strukturudvikling  

 og til økologisk produktion inden for jordbrug og fiskeri m.v., jf.  

 lovbekendtgørelse nr. 192 af 26. marts 1999, foretages følgende  

 ændringer:
 § 4, stk.1, affattes således:
"Ministeren for fødevarer, landbrug og fiskeri  

 kan yde tilskud til fremme af udviklingsprojekter inden for økologisk  

 jordbrugsproduktion og til fremme af bæredygtig fiskeriproduktion,  

 herunder tilskud til udviklingsprojekter." § 31. Loven gælder ikke for Færøerne og  

 Grønland.
Bemærkninger til lovforslaget Almindelige bemærkninger 1. Baggrunden for lovforslaget Baggrunden for lovforslaget er:
ønsket om at samle bestemmelserne og dermed i videst muligt  

 omfang inden for Ministeriet for Fødevarer, Landbrug og Fiskeris  

 (Fødevareministeriets) område at skabe en parallel til den nye  

 EU-politik på landdistriktsområdet, Dagsorden 2000 vedrørende landdistriktsudviklingen EU-reformen Dagsorden 2000 indebærer en reform af  

 den fælles landbrugspolitik og en koordination af  

 støtteindsatsen med henblik på udvikling af landdistrikterne.  

 Landdistriktspolitikken sigter på at genoprette og udvikle  

 landdistrikternes konkurrenceevne og dermed bidrage til at bevare og skabe  

 beskæftigelse i landdistrikterne.
 Landdistriktsforordningen samler og tilpasser  

 følgende forordninger på landbrugsområdet:
Rådets forordning (EF) nr. 950/97 af 20. maj 1997 om forbedring  

 af landbrugsstrukturernes effektivitet (EFT L 142 02.06.97 s.10), Rådets forordning (EF) nr. 951/97 af 20. maj 1997 om forbedring  

 af vilkårene for forarbejdning og afsætning af landbrugsprodukter  

 (EFT L 142 02.06.97 s.59), Rådets forordning (EØF) nr. 2078/92 af 30. juni 1992 om  

 miljøvenlige produktionsmetoder i landbruget, samt om naturpleje (EFT  

 L 215 30.07.92 s.85), Rådets forordning (EØF) nr. 2079/92 af 30. juni 1992 om  

 en fællesskabsordning med støtte til førtidspensionering  

 i landbruget (EFT L 215 30.07.92 s.91), Rådets forordning (EØF) nr. 2080/92 af 30. juni 1992 om  

 en fællesskabsordning med støtte til skovbrugsforanstaltninger i  

 landbruget (EFT L 215 30.07.92 s.96), og Rådets forordning (EØF) nr. 4256/88 af 19. december  

 1988 om gennemførelsesbestemmelser til forordning (EØF) nr.  

 2052/88 for så vidt angår EUGFL, Udviklingssektionen (EFT L 374  

 31.12.88 s.44).
EUGFL (Den Europæiske Udviklings- og Garantifond for  

 Landbruget) består af 2 sektioner.
Ordningerne om tilskud til  

 miljøvenlige jordbrugsforanstaltninger, økologisk arealtilskud  

 og tilskud til læplantning er hidtil blevet medfinansieret under  

 Garantisektionen, mens de øvrige støtteordninger, der er  

 omfattet af lovforslaget, er blevet medfinansieret under Udviklingssektionen.  

 I den nye programperiode, der dækker perioden 2000-2006, bliver alle  

 støtteordninger, der er omfattet af lovforslaget, bortset fra LEADER  

 (Liaisons Entre Actions de Developpement de L´Economie Rurale (Indbyrdes  

 forbindelse mellem aktioner til erhvervsmæssig udvikling af  

 landdistrikterne)) medfinansieret under Garantisektionen.
LEADER  

 medfinansieres fortsat under Udviklingssektionen.
Landdistriktsforordningen trådte i kraft den 3. juli  

 1999 og samtidig ophævedes ovennævnte forordninger.
Disse  

 forordninger anvendes dog, jf. art. 55, stk. 3, i Landdistriktsforordningen  

 fortsat for foranstaltninger, der er blevet godkendt af Europa-Kommissionen i  

 henhold til samme forordninger inden den 1. januar 2000. De direktiver,  

 herunder Rådets direktiv 98/9 af 20. januar 1998 om listen over  

 ugunstigt stillede landbrugsområder i henhold til forordning (EF) nr.  

 950/97 (Danmark) (EFT L 022 29.01.98 s. 21), som Rådet og  

 Europa-Kommissionen har udstedt, og som indeholder lister over ugunstigt  

 stillede områder eller ændringer af sådanne lister,  

 forbliver i kraft, medmindre de ændres yderligere i forbindelse med det  

 program, som Europa-Kommissionen godkender for gennemførelsen af  

 Landdistriktsforordningen i de enkelte medlemslande.
Formålet med Landdistriktsforordningen er at  

 tilpasse og forenkle de eksisterende fællesskabstiltag inden for  

 strukturpolitikken på landbrugsområdet med henblik på at  

 skabe grundlaget for en sammenhængende  landdistriktspolitik, som kan  

 medvirke til landbrugets tilpasning til blandt andet nye markedspolitikker og  

 handelsregler, forbrugernes efterspørgsel og den kommende udvidelse af  

 EU.
I medfør af Landdistriktsforordningen kan der ydes støtte  

 til foranstaltninger vedrørende ordninger for:
investeringer i landbrugsbedrifter, etablering af unge landbrugere, efteruddannelse, førtidspensionering, ugunstigt stillede områder og områder med  

 miljørestriktioner, miljøvenligt landbrug, forbedring af forarbejdningen og afsætningen af  

 landbrugsprodukter, skovbrug og fremme af tilpasningen og udviklingen af landdistrikterne.
 Endvidere er der som led i Dagsorden 2000 udstedt  

 Rådets forordning (EF) nr. 1260/1999 af 21. juni 1999 om vedtagelse af  

 generelle bestemmelser for strukturfondene (Strukturfondsforordningen).  

 Forordningen omhandler bl.a. den fremtidige ordning for  

 Fællesskabsinitativet LEADER.
Gennemførelsen af Dagsorden 2000 vedrørende  

 landdistriktsudviklingen i Danmark De hidtidige forordninger på  

 landbrugsstrukturområdet inden for Fødevareministeriets  

 område har i Danmark været gennemført ved følgende  

 love:
lov om støtte til jordbrugets strukturudvikling og til  

 økologisk produktion inden for jordbrug og fiskeri m.v., jf.  

 lovbekendtgørelse nr. 192 af 26. marts 1999, lov nr. 397 af 14 . juni 1995 om statsgaranti og ydelsestilskud ved  

 lån til yngre jordbrugere, lov nr. 89 af  23. februar 1991 om tilskud til strukturprojekter  

 inden for jordbruget, lov om tilskud til efteruddannelse inden for jordbrugserhvervene, jf.  

 lovbekendtgørelse nr. 318 af 18. maj 1989, som senest ændret ved  

 lov nr. 1109 af 22. december 1993, lov om ophørsstøtte til jordbrugere, jf.  

 lovbekendtgørelse nr. 676 af 9. august 1995, og kapitel 2 i lov om læhegn og tilskud til læplantning, jf.  

 lovbekendtgørelse nr. 17 af 18. januar 1996, som ændret ved lov  

 nr. 15 af 14. januar 1998.
Med henblik på at foretage de nødvendige  

 tilpasninger i lovgrundlaget som følge af Landdistriktsforordningen,  

 at forenkle lovgrundlaget for erhvervsstøtteordninger inden for  

 Fødevareministeriets område, og at samle bestemmelserne og  

 derved skabe en parallel til den nye EU-politik på  

 landdistriktsområdet foreslås i lovforslaget at give  

 fødevareministeren de nødvendige hjemler til at  

 gennemføre Landdistriktsforordningens støtteforanstaltninger  

 til udvikling af landdistrikterne, samt nationale støtteelementer, der  

 knytter sig snævert til nævnte forordnings område uden at  

 være medfinansieringsberettiget fra De Europæiske  

 Fællesskaber, som f.eks. statsgaranti for lån til yngre  

 jordbrugere, eller støtte ud over de i Landdistriktsforordningen  

 fastsatte lofter.
Dertil kommer den fremtidige ordning om  

 Fællesskabsinitiativet LEADER i medfør af  

 Strukturfondsforordningen.
Det bemærkes, at foranstaltningen vedrørende  

 førtidspensionering (en fortsættelse af ophørsordningen)  

 ikke agtes gennemført i Danmark, samt at skovbrugsforanstaltningen  

 henhører under Miljø- og Energiministeriets område, idet  

 dog støtte til forarbejdning og afsætning af jordbrugsprodukter  

 og støtte til efteruddannelse af skovbrugere fortsat henhører  

 under Fødevareministeriet.
Endvidere er det hensigten at indarbejde  

 reglerne i lov om støtte til jordbrugets strukturudvikling og til  

 økologisk produktion inden for jordbrug og fiskeri m.v., jf.  

 lovbekendtgørelse nr. 192 af 26. marts 1999, om økologiske  

 udviklingstilskud inden for jordbruget samt om tilskud til bæredygtigt  

 fiskeri i lovgivningen vedrørende produktudvikling.
 Lovforslaget tilsigter således at skabe  

 sammenhæng og smidighed i administrationen af den samlede  

 landdistriktsstøttepolitik således, at såvel de  

 økonomiske som miljømæssige virkninger af  

 landdistriktsstøtten forøges.
 Efter Landdistriktsforordningen er der tale om et  

 7-årigt program (2000-2006). Der kan i løbet af denne periode  

 blive behov for justeringer i programmet, og i den forbindelse er det  

 hensigtsmæssigt med et fleksibelt nationalt regelgrundlag.
I henhold til Landdistriktsforordningen skal der  

 udarbejdes et nationalt program for udmøntningen af  

 Landdistriktsforordningens støtteforanstaltninger, herunder for  

 gennemførelsen af nationale støtteordninger i tilknytning til  

 støtteordninger, der er omfattet af Landdistriktsforordningen, som  

 f.eks. statsgarantidelen af yngre jordbruger-ordningen, jf. lovforslagets  

 kapitel 3. Den udarbejdede plan for et landdistriktsprogram skal inden 6  

 måneder efter ikrafttrædelsen af Landdistriktsforordningen,  

 hvilket er sket den 3. juli 1999, fremsendes til Europa-Kommissionen.  

 Programmet skal godkendes af Europa-Kommissionen.
For så vidt  

 angår den fremtidige ordning om Fællesskabsinitiativet LEADER,  

 skal der udarbejdes et nationalt program inden for en frist, der på  

 linie med den nuværende ordning forventes fastsat i nærmere  

 retningslinjer udarbejdet af Europa-Kommissionen.
Landdistriktsstøttelovforslaget og de nationale  

 programmer for udmøntningen af Landdistriktsforordningens  

 støtteforanstaltninger og Strukturfondsforordningens  

 fællesskabsinitiativ LEADER er snævert sammenhængende.  

 Fødevareministeriet påbegyndte udarbejdelsen af  

 landdistriktsprogrammet i foråret 1999 med inddragelse af  

 berørte organisationer og myndigheder, herunder Miljø- og  

 Energiministeriet, idet skovbrugsforanstaltningen indgår i det samlede  

 landdistriktsprogram.
Endvidere har Indenrigsministeriet været  

 inddraget bl.a. med henblik på at sikre grundlaget for  

 sammenhængen til regeringens landdistriktspolitik.
Udarbejdelsen af  

 LEADER-programmet afventer de nævnte retningslinjer fra  

 Europa-Kommissionen.
Efter at proceduren omkring programmerne, herunder  

 høringsproceduren, er tilendebragt, fremsendes programmerne til  

 Europa-Kommissionen.
2. Støtteordningerne i de gældende love a) Støtte til investeringer i  

 jordbrugsbedrifter Lovgrundlaget for den gældende ordning  

 er §§ 1 og 2, i lov om støtte til jordbrugets strukturudvikling og til  

 økologisk produktion inden for jordbrug og fiskeri m.v., jf.  

 lovbekendtgørelse nr. 192 af 26. marts 1999.
Under investeringsstøtteordningen blev der, jf.  

 bekendtgørelse nr. 220 af 29. marts 1995 om støtte til  

 forbedring af strukturen og effektiviteten i jordbruget  

 (Forbedringsordningen), ydet tilskud til en bred vifte af investeringer.
Der  

 har endvidere været mulighed for at yde et forhøjet tilskud til  

 yngre jordbrugere.
Samtidig kunne tilskudsmodtagerne opnå statsgaranti  

 for lån i et pengeinstitut med henblik på gennemførelse af  

 forbedringsplanen.
I 1999 ændredes investeringsstøtteordningen  

 fra at være en forbedringsordning til at være en  

 dyrevelfærdsinvesteringsordning.
Ved bekendtgørelse nr.191 af  

 26. marts 1999 om tilskud til dyrevelfærdsinvesteringer i forbindelse  

 med gennemførelse af forbedringsplaner for jordbrugsbedrifter blev  

 investeringsstøtteordningen således målrettet til alene at  

 omfatte tilskud til visse dyrevelfærdsinvesteringer.
De nærmere  

 regler vedrørende denne ordning er fastsat i nævnte  

 bekendtgørelse.
Ordningen er medfinansieret af De Europæiske  

 Fællesskaber og løber kun i 1999.
Efter de gældende regler stilles der betingelser til  

 ansøger, til jordbrugsbedriften og til forbedringsplanen.
De vigtigste  

 betingelser for tilskud er, at ansøger skal have jordbrug som  

 hovederhverv, en jordbrugsfaglig uddannelse, et økonomisk behov og  

 føre driftsregnskab i hele tilskudsperioden.
Desuden skal den  

 jordbrugsbedrift, som ansøgeren driver, opfylde betingelser om  

 arbejdsindkomst pr. heltidsbeskæftiget før og efter  

 investeringernes gennemførelse.
Investeringsstøtteordningen administreres af  

 Strukturdirektoratet, der meddeler tilsagn og udbetaler tilskud.
De stedlige  

 jordbrugskommissioner medvirker ved den fysiske kontrol, idet de besigtiger  

 investeringerne og kontrollerer udgiftsbilagene, inden tilskuddet  

 udbetales.
Der er i perioden 1994-1998 meddelt tilsagn om tilskud til  

 5.767 forbedringsplaner, hvoraf der til ca. 28 pct. af planerne er ydet  

 supplerende tilskud til yngre jordbrugere.
Der er i perioden 1994-1998  

 udbetalt et gennemsnitligt årligt beløb på 305,5 mill. kr.  

 samt modtaget et gennemsnitligt årligt refusionsbeløb fra De  

 Europæiske Fællesskaber på 74,3 mill. kr.
Der er i 1999  

 under Dyrevelfærdsinvesteringsordningen modtaget 941 ansøgninger  

 om tilskud inden for en samlet tilsagnsramme på 236,0 mill. kr.
b) Støtte til efteruddannelse inden for  

 jordbrugserhvervene Lovgrundlaget for den gældende ordning  

 er lov om tilskud til efteruddannelse inden for jordbrugserhvervene, jf.  

 lovbekendtgørelse nr. 318 af 18. maj 1989, som senest ændret ved  

 lov nr. 1109 af 22. december 1993. De nærmere regler er fastsat i  

 bekendtgørelse nr. 137 af 24. februar 1994 om tilskud til  

 efteruddannelse inden for jordbrugserhvervene.
Ordningen er medfinansieret af  

 De Europæiske Fællesskaber.
Til fremme af efteruddannelsen inden for  

 jordbrugserhvervene ydes tilskud til kursiststøtte til ejere,  

 forpagtere, bestyrere og brugere af jord- og skovbrugsbedrifter, til deres  

 ægtefæller samt øvrige beskæftigede i jord- og  

 skovbruget.
Desuden ydes tilskud til planlægnings-, koordinations- og  

 oplysningsvirksomhed til sammenslutninger og institutioner, som medvirker ved  

 uddannelsesvirksomheden.
 Ordningen administreres af Strukturdirektoratet,  

 bistået af et rådgivende udvalg.
Der er i perioden 1994-1998 udbetalt et gennemsnitligt  

 årligt beløb på 12,7 mill. kr. til gennemsnitligt 12.160  

 kursister om året.
Der er i samme periode modtaget et gennemsnitligt  

 årligt refusionsbeløb fra De Europæiske Fællesskaber  

 på 2,2 mill. kr.
c) Støtte til foranstaltninger i visse ugunstigt  

 stillede områder Lovgrundlaget for den gældende ordning  

 er § 9 i lov om støtte til jordbrugets strukturudvikling og til  

 økologisk produktion inden for jordbrug og fiskeri m.v., jf.  

 lovbekendtgørelse nr. 192 af 26. marts 1999. Efter lovens § 9 kan der  

 ydes tilskud til foranstaltninger til fordel for landbrug i visse ugunstigt  

 stillede områder (bjergdirektivet). De nærmere regler er fastsat  

 i bekendtgørelse nr. 578 af 6. august 1998 om tilskud til jordbrugere  

 på visse småøer.
Bekendtgørelsen gennemfører  

 Rådets direktiv 98/9 af 20. januar 1998 om listen over ugunstigt  

 stillede landbrugsområder i henhold til forordning (EF) nr. 950/97  

 (Danmark). Ordningen er medfinansieret af De Europæiske  

 Fællesskaber.
 Der ydes udligningstilskud til jordbrugere, der driver og  

 bebor en jordbrugsbedrift, beliggende på én af 30 udpegede  

 danske øer uden broforbindelse til fastlandet.
Formålet med udligningstilskuddet er at kompensere  

 for jordbrugernes merudgifter til transport.
Tilskuddet beregnes dels  

 på grundlag af det støtteberettigede areal på bedriften  

 dels på grundlag af antal storkreaturenheder på bedriften.
Det er en betingelse, at bedriften har et vist  

 jordbrugsmæssigt drevet mindsteareal, og at den er beliggende på  

 én af øerne.
Ansøgeren skal have bopæl på  

 bedriften på ansøgningstidspunktet og drive denne.  

 Tilskudsmodtageren forpligter sig til i mindst 5 år fra første  

 udbetaling af udligningsgodtgørelsen at have fast bopæl på  

 en jordbrugsbedrift på én af øerne og at udøve  

 jordbrugsmæssig virksomhed på én af øerne.
 Ordningen administreres af Strukturdirektoratet.
Ordningen blev iværksat i 1998. Der blev i 1998  

 udbetalt 7,5 mill. kr. til i alt 486 tilskudsmodtagere.
Refusionen fra De  

 Europæiske Fællesskaber udgjorde 1,6 mill. kr.
d) Støtte til miljøvenlige  

 jordbrugsforanstaltninger Lovgrundlaget for den gældende ordning  

 er § 3 i lov om støtte til jordbrugets strukturudvikling og til  

 økologisk produktion inden for jordbrug og fiskeri m.v., jf.  

 lovbekendtgørelse nr. 192 af 26. marts 1999. Efter lovens § 3 kan der  

 ydes tilskud til miljøvenlige jordbrugsforanstaltninger og  

 demonstrationsprojekter af betydning for miljøvenlige  

 jordbrugsforanstaltninger.
De nærmere regler er fastsat i  

 bekendtgørelse nr. 193 af 26. marts 1999 om tilskud til  

 miljøvenlige jordbrugsforanstaltninger, som ændret ved  

 bekendtgørelse nr. 497 af 21. juni 1999. Ordningen er medfinansieret  

 af De Europæiske Fællesskaber.
Tilskud ydes først og fremmest til arealer, der er  

 beliggende i særligt følsomme landbrugsområder  

 (SFL-områder). SFL-områderne udpeges af amtskommunerne.  

 Støtte kan efter de gældende regler bl. a. ydes til  

 nedsættelse af kvælstoftilførslen, sprøjtefri  

 randzoner, miljøvenlig drift af græsarealer uden for omdriften,  

 ændret afvanding, udlæg af rajgræs, 20-årig udtagning  

 af agerjord og demonstrationsprojekter.
Foranstaltningerne indebærer  

 forpligtelser over 5 år, bortset fra den 20-årige udtagning af  

 agerjord.
Miljø- og plejegræsaftaler samt aftaler om  

 ændret afvanding kan være 5-årige eller 20-årige.  

 Demonstrationsprojekter kan maksimalt have en forpligtelsesperiode på 3  

 år.
Demonstrationsprojekter er aktiviteter, hvis primære  

 formål er at fremvise og udbrede interessen for de miljøvenlige  

 jordbrugsforanstaltninger.
Demonstrationsprojekter kan omfatte en eller flere  

 jordbrugsbedrifter eller et samlet SFL-område, og kan være  

 baseret på forudgående forskning eller pilotprojekter, men  

 må ikke indeholde forskning eller teknologisk udvikling.
I marts 1997 blev administrationen af de  

 miljøvenlige jordbrugsforanstaltninger udlagt til amtsrådene.  

 Amtskommunerne behandler ansøgninger, meddeler tilsagn og udbetaler  

 tilskud.
Amtskommunernes administration er underlagt  

 fødevareministerens fulde instruktionsbeføjelser.
 Strukturdirektoratet har i særlige tilfælde  

 kunnet yde arealtilskud til miljøvenlige jordbrugsforanstaltninger,  

 ligesom Strukturdirektoratet har haft beføjelse til at yde tilskud til  

 demonstrationsprojekter.
 Ved administrationen af tilskud til  

 demonstrationsprojekter bistås Strukturdirektoratet af Det  

 Rådgivende Udvalg for miljøvenlige  

 jordbrugsforanstaltninger.
 Der er i perioden 1994-1998 udbetalt et gennemsnitligt  

 årligt beløb på 34,5 mill. kr. (eksklusive amtskommunernes  

 udbetalinger) samt modtaget et gennemsnitligt årligt  

 refusionsbeløb fra De Europæiske Fællesskaber på  

 17,3 mill. kr. (eksklusive refusionsbeløbene vedrørende  

 amtskommunernes udbetalinger). Der var ved udgangen af 1998 i alt godt 62.000  

 ha under ordningen.
e) Støtte til økologisk  

 jordbrugsproduktion Tilskud ydes til 1) jordbrugere, der  

 omlægger til økologisk jordbrug, 2) jordbrugere, der opretholder  

 økologisk jordbrug og 3) demonstrationsprojekter.
Foranstaltningerne  

 indebærer forpligtelser over en periode på 5 år, bortset  

 fra demonstrationsprojekter.
Der ydes desuden tilskud til udviklingsprojekter  

 inden for økologisk jordbrugsproduktion.
Der kan ikke opnås  

 medfinansiering af De Europæiske Fællesskaber af tilskud til  

 udviklingsprojekter.
 Ordningen administreres af Strukturdirektoratet  

 bistået af Det Økologiske Fødevareråd ved  

 ansøgninger om tilskud til demonstrationsprojekter således, at  

 Strukturdirektoratet træffer afgørelse om tilsagn og udbetaling  

 af tilskud.
Der er i perioden 1994-1998 udbetalt et gennemsnitligt  

 årligt beløb på 56,9 mill. kr. til økologisk drevne  

 arealer samt modtaget et gennemsnitligt årligt refusionsbeløb  

 fra De Europæiske Fællesskaber på 24,2 mill. kr.
Der er ved  

 udgangen af 1998 i alt ca. 93.000 ha under ordningen.
Der er i perioden  

 1994-1998 udbetalt et gennemsnitligt årligt beløb på 43,7  

 mill. kr. til økologiske udviklingsprojekter under lov om  

 støtte til jordbrugets strukturudvikling og til økologisk  

 produktion inden for jordbrug og fiskeri m.v., jf. lovbekendtgørelse  

 nr. 192 af 26. marts 1999.
f) Strukturprojektordningen Lovgrundlaget for den gældende ordning  

 er lov nr. 89 af 23. februar 1991 om tilskud til strukturprojekter inden for  

 jordbruget.
I medfør af lovens § 3 kan der ydes tilskud til  

 investeringer, der forbedrer vilkårene for forarbejdning og  

 afsætning af landbrugs- og skovbrugsprodukter.
Ordningen er  

 medfinansieret af De Europæiske Fællesskaber.
Tilskud kan ydes inden for 11 forskellige sektorer:  

 svinekød, oksekød, mælke- og mejeriprodukter, æg,  

 fjerkræ, frisk frugt og grønt, forarbejdet frugt og  

 grønt, blomster og planter, frø og kartofler, samt  

 skovbrugsprodukter.
Europa-Kommissionen har for hver sektor godkendt en  

 sektorplan, der redegør for sektorens udgangssituation, for de  

 mål, der søges opnået i sektoren, og for de midler, der  

 vil blive taget i anvendelse for at nå målene.
Ordningen administreres af Strukturdirektoratet, der  

 bistås af Det Rådgivende Strukturprojektudvalg.
Udvalget er  

 sammensat af repræsentanter for Fødevareministeriet og de  

 berørte erhvervsorganisationer.
Der er endvidere etableret et  

 tilsynsudvalg bestående af repræsentanter fra Europa-Kommissionen  

 og fra Strukturdirektoratet, som mødes 1-2 gange årligt med  

 henblik på at drøfte foranstaltningens gennemførelse samt  

 generelle forhold.
Der er i perioden 1994-1998 meddelt tilsagn om tilskud til  

 i alt 135 projekter.
Der er i perioden udbetalt et gennemsnitligt  

 årligt beløb på 25,2 mill. kr. samt modtaget et  

 gennemsnitligt årligt refusionsbeløb fra De Europæiske  

 Fællesskaber på 17,6 mill. kr.
g) Støtte til plantning af læhegn Lovgrundlaget for den gældende ordning  

 er lov om læhegn og tilskud til læplantning, jf.  

 lovbekendtgørelse nr. 17 af 18. januar 1996, som ændret ved lov  

 nr. 15 af 14. januar 1998. Efter lovens § 14 ydes tilskud til etablering og  

 udskiftning af læhegn.
Ordningen er medfinansieret af De  

 Europæiske Fællesskaber.
Læplantning foretages bl.a. for at beskytte mod  

 vinderosion og for at forbedre biotopforholdene omkring produktionsarealer.  

 Tilskud til plantning af læhegn kan ydes både til nyanlæg  

 og udskiftning.
Der kan ydes tilskud til kollektive plantningsprojekter og  

 til individuel plantning.
 Ordningen administreres af Landsforeningen De Danske  

 Plantningsforeninger under Strukturdirektoratets tilsyn.
Der er i perioden 1994-1998 udbetalt et gennemsnitligt  

 årligt beløb på 23,3 mill. kr. samt modtaget et  

 gennemsnitligt årligt refusionsbeløb fra De Europæiske  

 Fællesskaber på 8,8 mill. kr.
Der er i alt i perioden etableret  

 ca. 3.000 km læhegn under ordningen.
h) Mål 5b Lovgrundlaget for den gældende ordning  

 er § 7 i lov om støtte til jordbrugets strukturudvikling og til  

 økologisk produktion inden for jordbrug og fiskeri m.v., jf.  

 lovbekendtgørelse nr. 192 af 26. marts 1999. Efter lovens § 7 kan der  

 ydes tilskud til foranstaltninger i særligt udpegede landdistrikter  

 (Mål 5b-områder). Ordningen er medfinansieret af De  

 Europæiske Fællesskaber.
Der ydes tilskud til omstilling af konventionelle  

 produktionsmetoder, udvikling af nye produkter, herunder egnsspecifikke  

 produkter eller lokale mærkevarer samt omstilling til landboturisme.  

 Det tilstræbes, at projekterne indgår i en samlet  

 udviklingsstrategi i lokalområdet.
Projekter, der involverer flere  

 jordbrugsbedrifter, forarbejdningsvirksomheder, lokale myndigheder og  

 organisationer m.v., og skaber flere arbejdspladser, prioriteres  

 højt.
Der er i perioden 1994-1998 meddelt tilsagn om tilskud til  

 i alt 614 projekter.
Der er i perioden udbetalt et gennemsnitligt  

 årligt beløb på 26,7 mill. kr. samt modtaget et  

 gennemsnitligt årligt refusionsbeløb fra De Europæiske  

 Fællesskaber på 14,8 mill. kr.
Ordningen administreres af Strukturdirektoratet, der  

 behandler ansøgninger, meddeler tilsagn og udbetaler tilskud.  

 Ansøgningerne indsendes til amtskommunen, der videresender  

 ansøgningerne til Strukturdirektoratet vedlagt en indstilling.
Der er  

 endvidere etableret et overvågningsudvalg, der er sammensat af  

 repræsentanter fra Europa-Kommissionen, interesseorganisationer,  

 amtskommuner og fra Strukturdirektoratet, som mødes 1-2 gange  

 årligt med henblik på at drøfte foranstaltningens  

 gennemførelse samt generelle forhold.
 Tilsagn på Mål 5b-ordningen standser med  

 udgangen af 1999.
i) LEADER Lovgrundlaget for den gældende ordning  

 er § 7 i lov om støtte til jordbrugets strukturudvikling og til  

 økologisk produktion inden for jordbrug og fiskeri m.v., jf.  

 lovbekendtgørelse nr. 192 af 26. marts 1999. Efter lovens § 7 kan der  

 ydes tilskud til foranstaltninger i særligt udpegede landdistrikter  

 (LEADER-områder). LEADER-områderne udgør en del af  

 Mål 5b-områderne.
Ordningen er medfinansieret af De  

 Europæiske Fællesskaber.
 Europa-Kommissionen besluttede i 1994 at videreføre  

 initiativet, der kan tjene som forbillede for udvikling af landdistrikterne.  

 Formålet med LEADER er at tilskynde lokale interesserede til at  

 iværksætte økonomiske aktiviteter af nyskabende karakter i  

 landdistrikterne, at formidle de konkrete erfaringer til hele EU og at  

 hjælpe interesserede i landdistrikterne med at drage fordel af  

 udviklingsresultaterne fra andre geografiske områder inden for EU.
Der ydes tilskud til erhvervelse af kompetence, fornyelse  

 i landdistrikterne og tværnationalt samarbejde.
Tilskuddene kan ydes  

 til jordbrugere, virksomheder og foreninger m.v.
Lokale eller regionale  

 aktionsgrupper spiller en afgørende rolle for udvælgelse af  

 projekter.
Der lægges under den gældende LEADER-ordning  

 vægt på, at LEADER-projekter skal være mere fornyende og  

 nyskabende end Mål 5b-projekter.
Ordningen administreres af Strukturdirektoratet, der  

 behandler ansøgninger, meddeler tilsagn og foretager udbetalinger.  

 Ansøgningerne indsendes til lokale aktionsgrupper, der videresender  

 ansøgningerne til Strukturdirektoratet vedlagt en indstilling.
Der er  

 endvidere etableret et overvågningsudvalg, der er sammensat af  

 repræsentanter fra Europa-Kommissionen, interesseorganisationer,  

 amtskommuner og fra Strukturdirektoratet, som mødes 1-2 gange  

 årligt med henblik på at drøfte foranstaltningens  

 gennemførelse samt generelle forhold.
Der er i perioden 1994-1998 meddelt tilsagn om tilskud til  

 i alt 103 projekter.
Der er i perioden udbetalt et gennemsnitligt  

 årligt beløb på 0,7 mill. kr. samt modtaget et  

 gennemsnitligt årligt refusionsbeløb fra De Europæiske  

 Fællesskaber på 1,4 mill. kr.
Refusionsbeløbet overstiger  

 det udbetalte beløb i perioden, da der er tale om forudbetaling.
j) Støtte til yngre jordbrugeres etablering Lovgrundlaget for den gældende ordning  

 er lov nr. 397 af 14. juni 1995 om statsgaranti og ydelsestilskud ved  

 lån til yngre jordbrugere.
De nærmere regler er fastsat i  

 bekendtgørelse nr. 820 af 20. oktober 1995 om statsgaranti og  

 ydelsestilskud ved lån til yngre jordbrugere.
Lånet ydes som et 20-årigt annuitetslån  

 på kontantlånsbasis.
Der ydes 100 pct. statsgaranti for  

 lånet.
Tilskuddet udgør en delvis betaling af ydelserne på  

 lånet i de første 7 år.
Ydelsestilskuddet er  

 medfinansieret af De Europæiske Fællesskaber.
 De vigtigste betingelser for at opnå lån med  

 statsgaranti og tilskud efter ordningen er, at ansøgeren skal  

 være under 40 år ved bedriftens overtagelse, have jordbrug som  

 hovederhverv, ikke tidligere som ejer af en jordbrugsbedrift have haft  

 jordbrug som hovederhverv, opfylde et jordbrugsfagligt uddannelseskrav samt  

 opfylde krav om økonomisk overlevelsesevne og om en vis  

 egenkapital.
 Ordningen er blevet evalueret i henhold til EU-regler  

 herom af PLS Consult i juni 1999 og af Statens Jordbrugs- og  

 Fiskeriøkonomiske Institut (for så vidt angår  

 kapitaliseringsproblematikken) i maj 1999. Evalueringsrapporten fra PLS  

 Consult foreligger under titlen "Evaluering af Etableringsordningen for  

 Yngre Jordbrugere" (juni 1999). Notat om evalueringen af  

 kapitaliseringselementet, foretaget af Statens Jordbrugs- og  

 Fiskeriøkonomiske Institut, foreligger under titlen  

 "Kapitaliseringselementet i yngre jordbruger-ordningen" (maj 1999).  

 Begge evalueringer vil i henhold til EU-reglerne herom blive fremsendt til  

 Europa-Kommissionen.
 En arbejdsgruppe nedsat af Fødevareministeriet har  

 i overensstemmelse med bemærkningerne til Forslag til Lov om  

 statsgaranti og ydelsestilskud ved lån til yngre jordbrugere ( L 156  

 /1995, fremsat den 25. januar 1995) analyseret ordningen i sommeren 1999 og  

 samlet analysen i "Rapport fra arbejdsgruppen vedrørende yngre  

 jordbruger-ordningen" (august 1999). I rapporten foreslår  

 arbejdsgruppen enkelte tilpasninger af ordningen dels i lyset af  

 Landdistriktsforordningen dels i lyset af strukturudviklingen inden for  

 landbrugserhvervet siden 1995.
Ordningen administreres af Finansstyrelsen, Dansk  

 Landbrugs Realkreditfond og Strukturdirektoratet.
Finansstyrelsen bevilger  

 statsgaranti for lånet.
Dansk Landbrugs Realkreditfond yder lånet  

 på grundlag af garantien.
Strukturdirektoratet foretager udbetalingen  

 af ydelsestilskuddet til Dansk Landbrugs Realkreditfond og forestår  

 refusionsansøgningen til De Europæiske Fællesskaber.  

 Finansstyrelsen varetager den efterfølgende finansforvaltning,  

 bistået af Dansk Landbrugs Realkreditfond som långiver.
Der er i perioden 1994-1998 bevilget 2.621 lån med  

 statsgaranti og ydelsestilskud (incl. supplerende lån). Der er i  

 perioden 1994-1998 ydet lån med statsgaranti for et gennemsnitligt  

 årligt beløb på 228,7 mill. kr. og udbetalt et  

 gennemsnitligt årligt beløb i ydelsestilskud på 87,8 mill.  

 kr.
Der er i samme periode modtaget et gennemsnitligt årligt  

 refusionsbeløb fra De Europæiske Fællesskaber på  

 33,0 mill. kr.
3. Lovforslagets indhold Lovforslaget er opbygget med en fælles  

 formålsparagraf (§ 1), samling af de ordninger, hvortil udgifterne  

 på finansloven afholdes som reservationsbevillinger (§§ 2 og 3), yngre  

 jordbruger-ordningen, hvortil udgifterne på finansloven afholdes som  

 lovbundne (§§ 4-15), fællesbestemmelser (§§ 16-25), straffebestemmelser  

 m.v. (§§ 26 og 27) og ikrafttrædelsesbestemmelser m.v., herunder  

 ændring af § 4, stk. 1, i lov om støtte til jordbrugets  

 strukturudvikling og til økologisk produktion inden for jordbrug og  

 fiskeri m.v. (§§ 28-31).
Støtteordninger a) Støtte til investeringer i  

 jordbrugsbedrifter I henhold til artiklerne 4-7 i  

 Landdistriktsforordningen kan der ydes støtte til investeringer i  

 landbrugsbedrifter, der bidrager til at øge landbrugsindkomsterne og  

 forbedrer leve-, arbejds- og produktionsvilkårene.
Investeringerne skal  

 sigte på et eller flere af følgende mål:
reduktion af produktionsomkostningerne, forbedring og omstilling af produktionen, forbedring af kvaliteten, bevarelse og forbedring af det naturlige miljø,  

 hygiejneforholdene og dyrevelfærdsstandarderne, fremme af diversificeringen af aktiviteterne inden for  

 landbruget.
I henhold til Landdistriktsforordningen skal  

 ansøgeren have en jordbrugsfaglig uddannelse.
Jordbrugsbedriftens  

 økonomiske levedygtighed skal påvises, og bedriften skal opfylde  

 mindstekrav med hensyn til miljø, hygiejne og dyrevelfærd.
 Det er hensigten at gennemføre  

 støtteordningen i Danmark således, at den som udgangspunkt  

 målrettes mod investeringer vedrørende dyrevelfærd for  

 drægtige søer og gylte, samt for kvæg, jf. 1999-ordningen,  

 og eventuelt senere mod andre investeringer bl. a  

 dyrevelfærdsinvesteringer vedrørende slagtesvin og  

 slagtefjerkræ. Det vil endvidere blive overvejet, hvorledes ordningen  

 kan målrettes mod investeringer, der forbedrer miljøet, herunder  

 arbejdsmiljøet.
b) Støtte til erhvervsuddannelse I henhold til artikel 9 i  

 Landdistriktsforordningen kan der ydes støtte til erhvervsuddannelse,  

 der bidrager til at forbedre de faglige kvalifikationer hos landbrugere og  

 andre personer involveret i landbrugs- og skovbrugsvirksomhed og til  

 omlægning heraf.
Uddannelse skal især sigte på:
at give landbrugerne forudsætning for at foretage en kvalitativ  

 omlægning af produktionen, at anvende produktionsmetoder, der er  

 forenelige med kravet om landskabsbevarelse og -forbedring,  

 miljøbeskyttelse, samt hygiejne- og dyrevelfærdsstandarderne, og  

 give landbrugerne de tilstrækkelige kvalifikationer til at drive en  

 økonomisk levedygtig bedrift, at give skovejere og andre personer, der er involveret i  

 skovbrugsvirksomhed, forudsætning for at anvende  

 skovforvaltningspraksis til forbedring af skovenes økonomiske,  

 økologiske eller samfundsmæssige funktioner.
Det er hensigten at gennemføre  

 støtteordningen i Danmark således, at den rettes mod at yde  

 tilskud til kursiststøtte til ejere, forpagtere, bestyrere og brugere  

 af jord- og skovbrugsbedrifter, til deres ægtefæller og samlevere  

 samt øvrige beskæftigede i jord- og skovbruget.
Desuden er det  

 hensigten at yde støtte til organisationer m.v. i forbindelse med  

 projekter til udvikling af efteruddannelse inden for jordbrugserhvervene.
c) Støtte i form af kompensation for  

 produktionsmæssige ulemper for landbrug i særligt udpegede  

 områder I henhold til artiklerne 13-21 i  

 Landdistriktsforordningen tager støtten til ugunstigt stillede  

 områder og områder med miljørestriktioner sigte på  

 følgende mål:
Godtgørelse til områder med naturbetingede  

 ulemper, for at sikre fortsat landbrugsvirksomhed og dermed bidrage til at  

 opretholde levedygtige landdistrikter, for at bevare naturen og for at bevare og fremme bæredygtige driftssystemer i  

 landbruget, som især tager hensyn til miljøet.
Godtgørelse til områder med  

 miljørestriktioner, for at sikre opfyldelsen af miljøkrav og sikre driften i  

 områder med miljørestriktioner.
 Støtten ydes i form af udligningsgodtgørelse  

 pr. ha landbrugsjord til landbrugere, som:
dyrker et mindsteareal, der skal fastsættes nærmere, forpligter sig til at udøve landbrugsvirksomhed i et ugunstigt  

 stillet område i mindst 5 år fra den første udbetaling af  

 en udligningsgodtgørelse, og som led i normal god landbrugspraksis anvender driftsmetoder, der er  

 forenelige med miljøbeskyttelse og naturbevarelse, specielt i form af  

 bæredygtigt landbrug.
 Hvis der i et kreatur, der tilhører en producents  

 kvægbesætning i henhold til de relevante bestemmelser i  

 Rådets direktiv 96/23/EF af 29. april 1996 (EFT L 125 23.05.96 s. 10)  

 om de kontrolforanstaltninger, der skal iværksættes for visse  

 stoffer og restkoncentrationer heraf i levende dyr og produkter heraf, og om  

 ophævelse af direktiv 85/358/EØF og 86/469/EØF og  

 beslutning 89/187/EØF og 91/664/EØF (Dir 96/23/EF),  

 påvises restkoncentrationer af stoffer, der er forbudt i henhold til  

 Rådets direktiv 96/22/EF af 29. april 1996 om forbud mod anvendelse af  

 visse stoffer med hormonal og thyreostatisk virkning og af ss-agonister i  

 husdyrbrug og om ophævelse af direktiv 81/602/EØF,  

 88/146/EØF og 88/299/EØF (Dir 96/22/EF), eller  

 restkoncentrationer af stoffer, der er tilladt i henhold til  

 sidstnævnte direktiv, men som anvendes ulovligt, eller hvis et  

 ikke-tilladt stof eller produkt eller et stof eller produkt, der er tilladt i  

 henhold til direktiv 96/22/EF, men som opbevares ulovligt, bliver fundet i en  

 hvilken som helst form på producentens bedrift, udelukkes den  

 pågældende producent for det kalenderår, hvor  

 påvisningen er sket, fra at modtage udligningsgodtgørelse.
 I gentagelsestilfælde kan der alt efter  

 overtrædelsens alvor fastsættes en udelukkelsesperiode på  

 indtil 5 år regnet fra det år, hvor det pågældende  

 gentagelsestilfælde blev påvist.
 Hvis kreaturernes ejer eller den, der er ansvarlig for  

 disse, lægger hindringer i vejen for udførelsen af den  

 inspektion og de prøveudtagninger, der er nødvendige for  

 gennemførelsen af de nationale overvågningsplaner for  

 restkoncentrationer eller for udførelsen af de undersøgelser og  

 den kontrol, der gennemføres i henhold til direktiv 96/23/EF, finder  

 de nævnte sanktioner anvendelse.
 Udligningsgodtgørelsen fastsættes til et  

 beløb:
som er tilstrækkeligt til effektivt at bidrage til at  

 kompensere for eksisterende ulemper, og som ikke indebærer overkompensation.
 Udligningsgodtgørelsen gradueres efter:
den enkelte regions særlige forhold og specifikke  

 udviklingsmål hvor alvorlige de varige naturbetingede ulemper er, som  

 påvirker landbrugsvirksomheden de specifikke miljøproblemer, som eventuelt skal  

 løses produktionens art og eventuelt økonomiske struktur.
 Der kan ydes støtte til landbrugere i form af  

 betalinger til udligning af omkostninger og indkomsttab, der opstår i  

 områder med miljørestriktioner, fordi den landbrugsmæssige  

 udnyttelse er begrænset som følge af Fællesskabets  

 miljøbestemmelser, hvis og i det omfang disse betalinger er  

 nødvendige for at løse de specifikke problemer, som skyldes  

 disse bestemmelser.
 Betalingernes størrelse skal fastsættes  

 således, at enhver form for overkompensation undgås, især  

 når betalingerne er bestemt til ugunstigt stillede områder.
Det er hensigten at gennemføre  

 støtteordningen i Danmark således, at der ydes tilskud til  

 jordbrugere, der er ejere eller forpagtere af bedrifter på udpegede  

 øer uden broforbindelse til fastlandet.
Tilskud ydes i form af en  

 udligningsgodtgørelse som kompensation for jordbrugernes merudgifter  

 til transport.
Tilskudssatsen vil blive fastsat til samme beløb for  

 hele det udpegede område.
Ordningen skal sigte mod at opretholde  

 landbrugsvirksomhed og fastholde beskæftigelse og befolkning på  

 de små øer.
d) Støtte til miljøvenligt jordbrug I henhold til artiklerne 22-24 i  

 Landdistriktsforordningen skal støtte til produktionsmetoder inden for  

 landbruget, som sigter på at beskytte miljøet og bevare naturen  

 (miljøvenligt jordbrug), bidrage til at realisere målene for  

 Fællesskabets politik på landbrugs- og  

 miljøområdet.
 Denne støtte skal fremme:
en udnyttelse af landbrugsjorden, som er forenelig med beskyttelse og  

 forbedring af miljøet, landskabet og dets særpræg,  

 naturressourcerne, jordbunden og den genetiske diversitet en miljøvenlig ekstensivering af landbruget og fortsat  

 anvendelse af lavintensive græsningssystemer bevarelse af truede miljømæssigt værdifulde  

 landbrugsområder landskabspleje og vedligeholdelse af historiske værdier  

 på landbrugsjord anvendelse af miljøplanlægning i  

 landbrugsbedriften.
Der ydes støtte til landbrugere, som forpligter sig  

 til i mindst 5 år at drive miljøvenligt landbrug.
Om  

 nødvendigt fastsættes der en længere periode for  

 særlige former for forpligtelser afhængigt af disse  

 forpligtelsers miljøeffekt.
 En forpligtelse til at drive miljøvenligt landbrug  

 skal indebære mere end normal god landbrugspraksis.
 Forpligtelsen skal indebære aktiviteter, som ikke  

 sikres gennem andre støtteforanstaltninger som f.eks.  

 markedsstøtte eller udligningsgodtgørelse.
 Støtten for forpligtelser til at drive  

 miljøvenligt landbrug ydes en gang om året og beregnes på  

 basis af:
indkomsttabet ekstraomkostninger som følge af forpligtelsen og behovet for at skabe et incitament.
 Ved beregningen af den årlige støtte kan der  

 også tages hensyn til udgifterne til ikke-kommercielle  

 anlægsarbejder, der er nødvendige for opfyldelsen af  

 forpligtelsen.
 Det er hensigten at gennemføre  

 støtteordningen i Danmark således, at der ydes tilskud til  

 miljøvenligt jordbrug omfattende miljøvenlige  

 jordbrugsforanstaltninger, økologisk jordbrugsproduktion samt  

 plantning af læhegn.
Formålet med at yde tilskud til miljøvenlige  

 jordbrugsforanstaltninger er at sikre en miljømæssig  

 bæredygtig jordbrugsproduktion.
Dette indebærer bl.a. en  

 minimering af næringsstofudvaskningen, beskyttelse mod erosion og  

 forbedring af biotoperne omkring produktionsarealet samt varetagelse af  

 kulturhistoriske hensyn i produktionen.
I første omgang vil  

 arealtilskuddene blive anvendt med henblik på at reducere  

 kvælstofudvaskningen.
Dette vil ske på baggrund af  

 Vandmiljøplan II og Drikkevandsudvalgets betænkning.
Foranstaltninger til beskyttelse af vandmiljøet vil  

 blive prioriteret.
Dette gælder både foranstaltninger med  

 generelt sigte på miljømæssig bæredygtighed,  

 eksempelvis tiltag som grønne regnskaber, kvælstofkontrakter  og  

 foranstaltninger med en geografisk målretning i form af projekter til  

 etablering af vådområder/våde enge, udtagning af agerjord,  

 beskyttelse af det åbne vandmiljø og særligt  

 nitratfølsomme indvindingsområder for drikkevand samt  

 sprøjte- og gødningsfrie randzoner m.v.
Der vil endvidere kunne  

 tages hensyn til biotopforbedringer, landskabelige og kulturhistoriske  

 forhold.
Det er hensigten, at der kan ydes tilskud til sprøjte- og  

 gødningsfrie randzoner langs målsatte vandløb og  

 søer over 100 m2 i hele landet.
Det er hensigten at yde tilskud til fremme af  

 økologisk jordbrugsproduktion.
Fremme af økologisk  

 jordbrugsproduktion indebærer bl.a., at pesticidforbruget og  

 kvælstofudvaskningen fra jordbruget reduceres, jf.
Vandmiljøplan  

 II.
Tilskud vil blive ydet til arealer, der drives under jordbrugsbedrifter,  

 der er autoriseret til økologisk jordbrugsproduktion.
 Forpligtelserne vil som hovedregel blive 5-årige,  

 men hvor miljøhensyn tilsiger det, kan der i særlige  

 tilfælde indgås aftaler om miljøvenlige  

 jordbrugsforanstaltninger med en forpligtelsesperiode på op til 20  

 år, f.eks. i forbindelse med udtagning af agerjord og etablering af  

 permanente vådområder/våde enge.
Det er endvidere hensigten at yde tilskud til  

 læplantning.
Læplantning sker bl. a. for at beskytte mod  

 vinderosion.
Samtidig forbedres biotopforholdene omkring produktionsarealet.  

 Tilskud til plantning af læhegn kan ydes både til nyanlæg  

 og udskiftning.
Det er hensigten at yde tilskud til såvel kollektive  

 plantningsprojekter som til individuel plantning.
 Endvidere vil der kunne ydes tilskud til  

 demonstrationsprojekter vedrørende miljøvenlige  

 jordbrugsforanstaltninger og økologisk jordbrugsproduktion, der efter  

 den gældende lov om støtte til jordbrugets strukturudvikling og  

 til økologisk produktion inden for jordbrug og fiskeri m.v., jf.  

 lovbekendtgørelse nr. 192 af 26. marts 1999, har været indeholdt  

 dels i ordningen om miljøvenlige jordbrugsforanstaltninger dels i  

 ordningen om økologisk jordbrugsproduktion.
 Ordningen vedrørende plantning af læhegn samt  

 tilskud til demonstrationsprojekter medfinansieres af De Europæiske  

 Fællesskaber i henhold til art. 33 i Landdistriktsforordningen.
e) Støtte til forbedring af forarbejdningen og  

 afsætningen af jordbrugs- og skovbrugsprodukter I henhold til artiklerne 25-28 i  

 Landdistriktsforordningen kan der ydes investeringsstøtte med henblik  

 på at gøre det lettere at forbedre og rationalisere  

 forarbejdningen og afsætningen af landbrugsprodukter og dermed bidrage  

 til at gøre produkterne mere konkurrencedygtige og give dem  

 øget merværdi.
Støtten skal tage sigte på et eller  

 flere af følgende mål:
styring af produktionen efter den forventede markedsudvikling eller  

 fremme af nye afsætningsmuligheder for landbrugsprodukter forbedring eller rationalisering af afsætningskanalerne eller  

 forarbejdningsprocesserne forbedring af produkternes præsentation og emballering eller  

 bedre anvendelse eller bortskaffelse af biprodukter eller affald anvendelse af nye teknologier fremme af innovative investeringer forbedring og kontrol af kvalitet forbedring og kontrol af sundhedsvilkår miljøbeskyttelse.
 Støtten ydes til de personer, der bærer de  

 finansielle omkostninger til investeringer i virksomheder:
hvis økonomiske levedygtighed kan påvises, og som opfylder mindstekrav med hensyn til miljø, hygiejne og  

 dyrevelfærd.
Investeringerne skal medvirke til at forbedre forholdene i  

 de pågældende råvaresektorer.
De skal sikre, at  

 råvareproducenterne får en rimelig andel i de deraf  

 følgende økonomiske fordele.
 Der må gives tilstrækkelige garantier for, at  

 der findes normale afsætningsmuligheder for de pågældende  

 produkter.
 Investeringerne skal vedrøre forarbejdning og  

 afsætning af produkter, der er omfattet af Traktatens bilag I, bortset  

 fra fiskeriet.
 Investeringerne skal opfylde udvælgelseskriterier,  

 der fastsætter prioriteringen og angiver, hvilke typer investeringer  

 der ikke er støtteberettigede.
 Der ydes ikke støtte til følgende  

 investeringer:
investeringer i detailhandelsleddet investeringer til fremme af forarbejdning eller afsætning af  

 produkter fra tredjelande.
Det er hensigten at gennemføre  

 støtteordningen i Danmark således, at der ydes tilskud til  

 investeringer, der forbedrer vilkårene for forarbejdning og  

 afsætning af skovbrugs- og jordbrugsprodukter, herunder  

 økologiske produkter.
Ordningen skal forbedre indkomsten for  

 primærproducenterne igennem tilskud til investeringer i  

 forarbejdningssektoren.
Investeringsstøtten skal gøre det  

 lettere at forbedre og rationalisere forarbejdningen og afsætningen af  

 skovbrugs- og jordbrugsprodukter og dermed gøre dem mere  

 konkurrencedygtige og give dem øget værdi.
 Det er hensigten at målrette tilskudsordningen mod  

 udvalgte områder, der prioriteres højt, herunder bl.a.  

 arbejdsmiljø, hygiejne, fødevaresikkerhed, dokumentation af  

 produktionsprocesser, produkternes sporbarhed, økologi og  

 dyrevelfærd.
f) Støtte til fremme af tilpasningen og udviklingen  

 af landdistrikterne I henhold til artikel 33 i  

 Landdistriktsforordningen kan der ydes støtte til de foranstaltninger  

 vedrørende landbrugsmæssig virksomhed og omlægning heraf  

 og vedrørende aktiviteter i landdistrikterne, som ikke falder ind  

 under de ordninger, som er beskrevet i afsnit a-e, og h, samt ordningerne  

 førtidspensionering og skovbrug.
Foranstaltningerne skal tage sigte  

 på:
grundforbedring jordfordeling oprettelse af vikar- og driftskonsulentordninger afsætning af kvalitetsprodukter fra landbruget basale servicefaciliteter for erhvervslivet og befolkningen i  

 landdistrikterne renovering og udvikling af landsbyer samt beskyttelse og bevarelse af  

 landdistrikternes kulturværdier diversificering af aktiviteterne på landbrugsområdet og  

 områder med nær tilknytning hertil, så der skabes flere  

 eller alternative beskæftigelses- og indkomstmuligheder forvaltning af landbrugets vandressourcer udvikling og forbedring af den infrastruktur, der er forbundet med  

 udvikling af landbruget fremme af aktiviteter inden for turisme og håndværk miljøbeskyttelse i forbindelse med landbrug, skovbrug og  

 landskabspleje samt forbedring af dyrevelfærd, genopbygning af landbrugsproduktionspotentiale, som er blevet  

 beskadiget ved naturkatastrofer, og indførelse af relevante  

 forebyggende instrumenter finansieringsteknik.
 Det er hensigten at gennemføre  

 støtteordningen i Danmark således, at indsatsen i medfør  

 af lovforslaget i første omgang koncentreres på følgende  

 områder:
diversificering af aktiviteterne på landbrugsområdet og  

 områder med nær tilknytning hertil således, at der skabes  

 flere eller alternative beskæftigelses- og indkomstmuligheder tilvejebringelse af basale servicefaciliteter for erhvervslivet og  

 befolkningen i landdistrikterne renovering og udvikling af landsbyer samt beskyttelse og bevarelse af  

 landdistrikternes kulturværdier udvikling og forbedring af den infrastruktur, der er forbundet med  

 udvikling af landbruget fremme af aktiviteter inden for håndværk og turisme,  

 herunder adgang for offentligheden til det åbne land Indsatsen vil blive koncentreret om de projekter, der  

 gennemføres på regionalt niveau i et organiseret samarbejde  

 mellem amtskommuner, landbrugets organisationer og øvrige relevante  

 parter, med amtskommunen i en koordinerende rolle.
Tilsagn om støtte  

 inden for ovennævnte områder vil blive meddelt af  

 Strukturdirektoratet efter bindende indstilling fra amtsrådet.  

 Amtskommuner og andre offentlige myndigheder forudsættes at deltage i  

 finansieringen af støtteordningen.
g) Fællesskabsinitiativet LEADER I henhold til artikel 20 i  

 Strukturfondsforordningen om Fællesskabsinitiativet LEADER, der vil  

 erstatte det hidtidige Fællesskabsinitiativ LEADER II, kan der ydes  

 støtte til udvikling af landdistrikterne.
Formålet med støtteordningen er at fremme en  

 integreret udvikling baseret på nyskabende projekter i udvalgte  

 landdistrikter gennem etablering af lokale aktionsgrupper med deltagelse af  

 relevante offentlige og private interesser i området.
De lokale  

 aktionsgrupper skal udarbejde en udviklingsstrategi, der er tilpasset  

 landdistrikternes særlige behov.
 Der vil endvidere være mulighed for at yde  

 støtte til samarbejdsprojekter mellem initiativgrupper i forskellige  

 dele af medlemslandet og mellem grupper i andre medlemslande.
 Efter Europa-Kommissionens foreløbige udmeldinger  

 forventes de lokale aktionsgrupper at skulle formulere udviklingsstrategier  

 inden for navnlig følgende områder:
ny informationsteknologi forbedring af livskvaliteten i landdistrikterne værdiforøgelse af lokale produkter udvikling af fysiske og kulturelle ressourcer.
Det er hensigten at gennemføre  

 støtteordningen i Danmark således, at tilskud til  

 LEADER-projekter koncentreres om projekter, der gennemføres på  

 lokalt niveau i et organiseret samarbejde mellem de lokale aktionsgrupper.
I  

 henhold til Strukturfondsforordningen vedtager Europa-Kommissionen  

 retningslinjer om Fællesskabsinitiativet LEADER.
I den forbindelse  

 forventes der at blive stillet krav om en geografisk koncentration af  

 indsatsen.
Den danske udmøntning heraf vil blive truffet af  

 Fødevareministeriet i samråd med amtskommuner, kommuner og  

 relevante organisationer.
Tilsagn om tilskud forventes at blive meddelt af  

 Strukturdirektoratet efter indstilling fra de lokale aktionsgrupper.
Der er  

 mulighed for, at amtskommuner, kommuner og andre offentlige myndigheder kan  

 deltage i finansieringen af støtteordningen.
h) Støtte til yngre jordbrugeres etablering I henhold til artikel 8 i  

 Landdistriktsforordningen kan der ydes etableringsstøtte, som kan  

 omfatte en engangspræmie eller et rentetilskud vedrørende  

 lån, som er optaget for at dække omkostningerne ved etableringen.  

 Etableringsstøtte kan ydes på følgende  

 betingelser:
landbrugeren skal være under 40 år landbrugeren skal have tilstrækkelige faglige  

 kvalifikationer det skal være første gang, landbrugeren etablerer sig  

 på en landbrugsbedrift.
 For bedriftens vedkommende:
skal det kunne påvises, at den er økonomisk levedygtig,  

 og mindstekrav med hensyn til miljø, hygiejne og  

 dyrevelfærd skal være opfyldt, landbrugeren skal være bedriftens driftsleder.
Der kan fastsættes særlige betingelser,  

 når det drejer sig om en ung landbruger, der ikke etablerer sig som  

 eneste driftsleder på bedriften.
Disse betingelser skal svare til dem,  

 der kræves opfyldt, når en ung landbruger etablerer sig som  

 eneste driftsleder.
 Det er hensigten at gennemføre  

 støtteordningen i Danmark således, at den gældende yngre  

 jordbruger-ordning videreføres tilpasset udviklingen inden for  

 jordbrugssektoren og ændringerne i EU-forordningsgrundlaget, jf.  

 ovenfor.
Det er fundet hensigtsmæssigt, at der fortsat skal  

 være tale om en lovbunden ordning.
Baggrunden herfor er behovet for  

 størst mulig klarhed over de finansielle betingelser i forbindelse med  

 de yngre jordbrugeres etablering.
 Tilpasningerne i ordningen er foretaget med udgangspunkt i  

 forslagene i "Rapport fra arbejdsgruppen vedrørende yngre  

 jordbruger-ordningen" (august 1999) fra den af Fødevareministeriet den  

 21. maj 1999 nedsatte arbejdsgruppe med repræsentanter fra  

 Fødevareministeriets departement, Strukturdirektoratet,  

 Finansstyrelsen, Dansk Landbrugs Realkreditfond (DLR), De danske  

 Landboforeninger, Dansk Familielandbrug, Dansk Erhvervsgartnerforening og  

 Danmarks Landboungdom.
Arbejdsgruppen finder, "at en støtteordning  

 for yngre jordbrugere fortsat har sin berettigelse, idet der fortsat er behov  

 for at hjælpe yngre jordbrugere med at etablere sig som selvejere og  

 med på sigt at kunne overleve økonomisk som etablerede.
Det er  

 afgørende, at etableringen sker på et sundt økonomisk  

 grundlag, og at jordbrugeren har potentialet til at kunne klare sig som  

 driftsleder bl.a. uddannelsesmæssigt.
Det er derfor vigtigt ved yngre  

 jordbruger-ordningens tilrettelæggelse at fokusere på selvejet og  

 på professionalisme hos de yngre jordbrugere, der skal løfte  

 opgaven med at videreføre jordbrugsproduktionen, eksportgrundlaget  

 etc.
Yngre jordbruger-ordningen kan endvidere bidrage til at fremme  

 selvstændighedskulturen i dansk erhvervsliv." Arbejdsgruppen har fremsat en række forslag til  

 tilpasning af yngre jordbruger-ordningen, baseret på en  

 forudsætning om, at tilpasningerne som udgangspunkt skal være  

 statsfinansiel neutral i forhold til den gældende ordning.
Aftrapningen  

 af ydelsestilskuddene fastlægges på grundlag af denne  

 forudsætning.
Arbejdsgruppens tilpasningsforslag indebærer bl.a.,  

 at der sker en opdatering af beregningen af arbejdskraftbehovet på  

 bedriften således, at dette på en heltidsbedrift - der som  

 minimum skal omfattes af ordningen - reelt svarer til mindst én mands  

 arbejdsindsats, den yngre jordbruger mindst har halvtidsbeskæftigelse på  

 bedriften, samtidig med at hovederhvervskravet afskaffes, det maksimale udmålingsgrundlag for statsgarantien for yngre  

 jordbrugerlånet fastsættes til 7 mill. kr., og at låntager  

 selv kan bestemme lånestørrelsen inden for den godkendte  

 udmåling for statsgarantien, loftet for den tilskudsberettigede del af yngre jordbrugerlånet  

 ændres fra 430.000 kr. til 500.000 kr., der fastsættes ens tilskudsregler for alle, egenkapitalkravet tilpasses forøgelsen af det maksimale  

 udmålingsgrundlag, og der indføres mulighed for konvertering af yngre  

 jordbrugerlånet således, at statsgarantien og ydelsestilskuddet  

 ikke forøges.
 Lovforslaget er i overensstemmelse med ovennævnte  

 forslag, idet dog det maksimale udmålingsgrundlag foreslås at  

 udgøre 6,5 mill. kr., jf. bemærkningerne til lovforslagets §  

 9.
Arbejdsgruppen har på baggrund af disse forslag  

 peget på en tilskudsmodel, hvor der ydes tilskud til 75 pct. af yngre  

 jordbruger-lånet.
Den tilskudsberettigede del af lånet kan dog  

 ikke overstige 500.000 kr.
Arbejdsgruppens beregninger viser, at en  

 sådan tilskudsmodel ved det i juli 1999 gældende renteniveau er  

 statsfinansiel neutral i forhold til den gældende ordning, hvis  

 tilskudsbetalingen til  ydelserne på  yngre jordbruger-lånet  

 udgør 100 pct. i de første 16 kvartårsterminer, 75 pct.  

 de næste 4 kvartårsterminer, 50 pct. i de næste 4  

 kvartårsterminer og 25 pct. i de næste 4  

 kvartårsterminer.
4. Lovforslagets økonomiske konsekvenser for stat og  

 kommuner/amtskommuner Lovforslaget medfører udgifter for staten til  

 betaling af støtte og til administration af de af lovforslaget  

 omfattede ordninger.
Lovforslaget skønnes dog ikke at ville  

 medføre øgede udgifter for staten i forhold til den lovgivning,  

 der ophæves ved nærværende lovforslag.
Kommuner og  

 amtskommuner forventes ligeledes at skulle afholde udgifter til  

 administration og eventuelt tilskud til foranstaltninger omfattet af  

 lovforslaget.  Lovforslaget skønnes dog ikke at ville medføre  

 øgede udgifter for kommuner/amtskommuner i forhold til den lovgivning,  

 der ophæves ved nærværende lovforslag.
Den foreslåede  

 afgift på 1 pct. af restgælden på de statsgaranterede  

 lån til yngre jordbrugere over 500.000 kr. og på supplerende  

 lån, jf. § 4, stk. 4, skønnes at give staten en indtægt  

 på 0,5 mill. kr. i år 2000, 1,4 mill. kr. i år 2001 og 2,2  

 mill. kr. i år 2002. Samlet skønnes ændringerne af yngre  

 jordbruger-ordningen dog at blive statsfinansiel neutral i forhold til den  

 gældende ordning.
 Ændringer i EU-retsgrundlaget for de ordninger, der  

 omfattes af lovforslaget, har dog en række administrative konsekvenser,  

 jf. pkt. 5, som eventuelt vil kunne medføre øgede  

 administrative udgifter for staten og eventuelt for  

 kommuner/amtskommuner.
 I tabellerne nedenfor ses en oversigt over budgetteringen  

 på Forslag til Finanslov 2000 af udgifter under de ordninger, hvis  

 justerede videreførelse omfattes af lovforslaget, samt den ved  

 budgetteringen af ordningerne forudsatte EU-refusion.
Støtteordning Tilsagn Mill. kr.
1999 2000 2001 2002 2003 I alt Tilskud til efteruddannelse - - - - - - Tilskud til miljøvenlige  

 jordbrugsforanstaltninger 132,7 86,5 91,5 91,5 91,5 493,7 Tilskud til dyrevelfærdsinvesteringer 236,0 236,0 236,0 236,0 236,0 1180,0 Tilskud til strukturprojekter 43,9 42,8 42,8 42,8 42,8 215,1 Tilskud til ugunstigt stillede områder - - - - - - Tilskud til Mål 5b-projekter 58,3 64,0 64,0 64,0 64,0 314,3 Tilskud til LEADER-projekter 23,2 8,8 8,8 8,8 8,8 58,4 Tilskud til økologisk drevne arealer 512,5 243,3 143,7 130,7 311,5 1341,7 Tilskud til læplantning 36,5 36,5 36,5 36,5 36,5 182,5 Ydelsestilskud til yngre jordbrugere - - - - - - Støtteordning Udbetalinger Mill. kr.
1999 2000 2001 2002 2003 I alt Tilskud til efteruddannelse 10,7 9,5 9,5 9,5 9,5 48,7 Tilskud til miljøvenlige  

 jordbrugsforanstaltninger 63,2 64,2 61,5 54,3 61,1 304,3 Tilskud til dyrevelfærdsinvesteringer 313,7 303,9 287,5 279,7 279,9 1464,7 Tilskud til strukturprojekter 58,2 47,7 56,0 42,2 42,1 246,2 Tilskud til ugunstigt stillede områder 7,2 7,7 7,7 7,7 7,7 38,0 Tilskud til Mål 5b-projekter 76,7 91,3 68,0 64,0 64,0 364,0 Tilskud til LEADER-projekter 23,1 13,6 10,4 8,8 8,8 64,7 Tilskud til økologisk drevne arealer 231,0 241,1 237,6 236,6 271,7 1218,0 Tilskud til læplantning 36,7 38,4 39,0 37,0 36,5 187,6 Ydelsestilskud til yngre jordbrugere 96,7 94,4 90,1 84,5 81,4 447,1 Indløsning af statsgaranti, yngre  

 jordbrugere 15,5 21,7 21,4 23,4 25,2 107,2 I alt 932,7 933,5 888,7 847,7 887,9 4490,5 Støtteordning EU-refusion Mill. kr.
1999 2000 2001 2002 2003 I alt Tilskud til efteruddannelse 1,8 1,6 1,6 1,6 1,6 8,2 Tilskud til miljøvenlige  

 jordbrugsforanstaltninger 31,6 32,1 24,0 20,5 24,0 132,2 Tilskud til dyrevelfærdsinvesteringer 82,0 78,1 72,8 70,6 70,6 374,1 Tilskud til strukturprojekter 41,7 34,2 40,1 30,3 30,2 176,5 Tilskud til ugunstigt stillede områder 1,8 1,6 1,6 1,6 1,6 8,2 Tilskud til Mål 5b-projekter 38,3 45,6 34,0 32,0 32,0 181,9 Tilskud til LEADER-projekter 11,5 6,8 5,2 4,4 4,4 32,3 Tilskud til økologisk drevne arealer 80,9 81,2 82,3 81,8 94,1 420,3 Tilskud til læplantning 12,8 13,4 13,9 13,2 13,1 66,4 Ydelsestilskud til yngre jordbrugere 42,6 38,9 37,4 37,1 36,9 192,9 I alt 345,0 333,5 312,9 293,1 308,5 1593,0 Derudover gælder det, at budgetteringen  

 af den del af de miljøvenlige jordbrugsforanstaltninger, der  

 administreres af amtskommunerne, for 1998 til 2000 er fastsat ved aftale om  

 udlægning af administrationen af de miljøvenlige  

 jordbrugsforanstaltninger og om bloktilskuddets størrelse (marts 1997)  

 og ved Akt 316 25/6 1997. Størrelsen af bloktilskuddet i år 2001  

 og år 2002 afhænger blandt andet af midtvejsevalueringen af  

 udlægningen, jf. nedenfor under pkt. 5. Uanset udfaldet af  

 midtvejsevalueringen vil amtskommunerne fortsat have udgifter til betaling af  

 udestående tilsagn, ligesom der skal søges om medfinansiering  

 hertil fra De Europæiske Fællesskaber.
Miljøvenlige jordbrugsforanstaltninger, amtskommunerne Mill. kr., PL-1998 Forventede udbetalinger 1998 1999 2000 2001 2002 Aktstykke om bloktilskud, 316 25/6 1997 Administrationstilskud, ekskl.
EU-refusion 11,3 13,4 11,3 26,8 11,3 40,2 11,3 53,6 11,3 67,0 Bloktilskud, i alt 24,7 38,1 51,5 51,51) 51,51) Hertil kommer EU-refusion af udgifter 13,4 26,8 40,2 53,6 67,0 1) Størrelsen af bloktilskuddet  

 til amtskommunerne er p.t. fastsat til 51,5 mill. kr. årligt i år  

 2000 og fremover.
Den endelige størrelse heraf afhænger af den  

 ovenfor omtalte midtvejsevaluering af udlægningen til amtskommunerne.  

 På § 24.23.04.50. Udlægning til amterne er på Finansloven  

 for 1999 afsat en reserve på 13,4 mill. kr. i år 2001 og 26,8  

 mill. kr. i år 2002 til dækning af amtskommunernes forventede  

 yderligere nettotilskudsudgifter.
Overførslen af de reserverede midler  

 til amtskommunerne afventer den førnævnte midtvejsevaluering af  

 udlægningen.
Som tidligere nævnt er lovforslaget og de  

 nationale programmer for udmøntningen af Landdistriktsforordningen og  

 Strukturfondsforordningen snævert sammenhængende.
Det  

 fremgår af Landdistriktsforordningen, at der i programmet skal  

 indgå en samlet vejledende finansiel oversigt over de finansielle  

 midler, som medlemslandet og Fællesskabet har afsat til planens  

 udviklingsprioriteter.
Europa-Kommissionen har den 8. september 1999 vedtaget  

 Beslutning om den vejledende fordeling mellem medlemsstaterne af bevillinger  

 fra Den Europæiske Udviklings- og Garantifond for Landbruget til  

 foranstaltninger til udvikling af landdistrikterne for perioden 2000-2006  

 (EFT L 259 06.10.99 s. 27). Den foreløbige bevilling til Danmark til  

 foranstaltninger til udvikling af landdistrikterne, som finansieres af EUGFL,  

 Garantisektionen, for perioden 2000-2006 er fastsat som et  

 årsgennemsnit på 46 mill.
EUR udtrykt i 1999-priser, og i henhold  

 til Landdistriktsforordningens art. 46, stk. 3, tilpasser Europa-Kommissionen  

 de foreløbige bevillinger på grundlag af de faktiske udgifter og  

 de reviderede udgiftsoverslag, som forelægges af medlemslandene.
 Europa-Kommissionen forventes desuden at træffe  

 beslutning om vejledende bevillinger til medlemslandene som grundlag for  

 udarbejdelsen af LEADER-programmerne.
Den endelige finansiering forventes afklaret i forbindelse  

 med programgodkendelsen.
Det forventes, at der herefter vil være behov  

 for ændringer i forhold til budgettering og prioritering i  

 finanslovsforslaget for år 2000.
5. Lovforslagets administrative konsekvenser Lovforslaget skønnes ikke at have administrative  

 konsekvenser for kommunerne.
Lovforslaget skønnes ikke umiddelbart at  

 have administrative konsekvenser for stat eller amtskommuner for så  

 vidt angår de i § 2, stk. 1, nr. 1-3 og nr. 5, og i kapitel 3,  

 nævnte støtteordninger.
For så vidt angår den i § 2, stk. 1, nr. 4,  

 nævnte foranstaltning - støtte til miljøvenligt jordbrug  

 - gælder som nævnt, at administrationen af de miljøvenlige  

 jordbrugsforanstaltninger blev udlagt til amtskommunerne i marts 1997. Ved  

 udlægningen blev det aftalt, at der skulle foretages en  

 helhedsdrøftelse af ordningens indhold og forløb, herunder  

 økonomi i efteråret 1999. Evalueringen er påbegyndt i juli  

 1999, og den fremtidige tilrettelæggelse af administrationen af de  

 miljøvenlige jordbrugsforanstaltninger skal vurderes på grundlag  

 af resultatet af evalueringen.
I aftalen om udlægning af  

 administrationen indgik betaling over bloktilskuddet for såvel  

 administrative udgifter som den nationale del af tilskudsudgiften for  

 1998-2000. De endelige bloktilskud for år 2001 og år 2002 vil  

 afhænge af midtvejsevalueringen.
For så vidt angår de i § 2, stk. 1, nr. 6 og  

 7, nævnte ordninger - fremme af tilpasningen og udviklingen af  

 landdistrikterne og Fællesskabsinitiativet LEADER - gælder det,  

 at ordningerne som udgangspunkt dækker hele landet, idet der dog vil  

 kunne blive tale om en geografisk begrænsning vedrørende  

 Fællesskabsinitiativet LEADER.
De nævnte foranstaltninger  

 afløser ordningerne med tilskud til fremme af udviklingen i  

 særlige landdistrikter (Mål 5b-ordningen) og  

 Fællesskabsinitiativet LEADER II.
Disse ordninger har i perioden  

 1994-1999 været geografisk begrænsede til en række  

 landkommuner og øer.
Der forventes ingen ændringer i den  

 administrative tilrettelæggelse af ordningerne.
Det skønnes  

 på den baggrund, at ændringen i ordningernes  

 anvendelsesområde vil medføre forøgede administrative  

 udgifter for Fødevareministeriet.
For så vidt angår  

 kommuner og amtskommuner skønnes det, at der vil kunne blive tale om  

 forøgede administrative udgifter afhængig af, i hvilket omfang  

 amtskommuner og kommuner gør brug af de foranstaltninger, der stilles  

 til rådighed ved den foreslåede lov.
Som det er anført i det foranstående i  

 forbindelse med beskrivelsen af gennemførelsen af Dagsorden 2000  

 vedrørende landdistriktsudviklingen i Danmark, skal der udarbejdes et  

 nationalt program for udmøntningen af Landdistriktsforordningen i  

 Danmark.
Programmet skal godkendes af Europa-Kommissionen.
Tilsvarende skal  

 der udarbejdes et nationalt program for den fremtidige ordning om  

 Fællesskabsinitiativet LEADER, der ligeledes skal godkendes af  

 Europa-Kommissionen.
De enkelte foranstaltninger i programmerne skal  

 midtvejsevalueres inden udgangen af år 2003, bl.a. med henblik på  

 at vurdere de hidtil opnåede resultater af foranstaltningerne.
Efter  

 udløbet af programperioden skal der foretages en evaluering omfattende  

 hele programperioden.
På baggrund af reglerne i Landdistriktsforordningen  

 om principperne for støtte fra Den Europæiske Udviklings- og  

 Garantifond for Landbruget (EUGFL) vil medfinansieringen fra De  

 Europæiske Fællesskaber for Danmarks vedkommende blive udbetalt  

 fra fondens Garantisektion.
Medfinansieringen til  

 Fællesskabsinitiativet LEADER vil dog fortsat blive udbetalt fra  

 fondens Udviklingssektion.
For så vidt angår de ordninger, der  

 ophæves ved den foreslåede lov, bliver tilskud til  

 miljøvenlige jordbrugsforanstaltninger og økologisk  

 arealtilskud, jf.
Rådets forordning (EØF) nr. 2078/92 om  

 miljøvenlige produktionsmetoder i landbruget, samt om naturpleje, og  

 tilskud til læplantning, jf.
Rådets forordning (EØF) nr.  

 2080/92 om en fællesskabsordning med støtte til  

 skovbrugsforanstaltninger i landbruget, medfinansieret af fondens  

 Garantisektion, mens de øvrige ordninger bliver medfinansieret af  

 fondens Udviklingssektion.
Overgangen til medfinansiering fra Garantisektionen  

 medfører, at administrationen og kontrollen af ordningerne fremover  

 skal følge Garantisektionens regler herom.
For administrationen  

 indebærer dette skærpede krav blandt andet med hensyn til flere  

 kontrollerende led i sagsbehandlingen (dobbelt sagsbehandling),  

 funktionsadskillelse, fuldstændig beskrivelse af sagsgange,  

 checklister, hyppigere rapportering til Europa-Kommissionen, budgettering og  

 regnskabsafslutning samt IT-sikkerhed.
Overgangen til medfinansiering fra Garantisektionen vil  

 tillige medføre ændringer i tilrettelæggelsen af  

 såvel den fysiske som den administrative kontrol.
Af  

 Europa-Kommissionens forordning nr.1750/1999 af 23. juli 1999 om  

 gennemførelsesbestemmelser til Rådets forordning (EF) nr.  

 1257/1999 om støtte til udvikling af landdistrikterne fra Den  

 Europæiske Udviklings- og Garantifond for Landbruget (EUGFL) (EFT L 214  

 13.08.99 s. 31) fremgår det, at medlemslandene i alle relevante  

 tilfælde skal gøre brug af det integrerede kontrol- og  

 forvaltningssystem, der er indført ved Rådets Forordning  

 (EØF) nr. 3508/92 om et integreret system for forvaltning og kontrol  

 af visse EF-støtteordninger (EFT L 355 05.12.92 s. 1). Det integrerede  

 kontrolsystem retter sig mod støtte pr. ha og pr. dyreenhed.
Endvidere  

 fremgår det af Europa-Kommissionens gennemførelsesforordning, at  

 der skal foretages kontrol på stedet i henhold til art. 6 og 7, i  

 Europa-Kommissionens forordning (EØF) nr. 3887/92 om  

 gennemførelsesbestemmelser for det integrerede system for forvaltning  

 og kontrol af visse EF-støtteordninger (EFT L 391 31.12.92 s. 36).  

 Kontrol på stedet skal i henhold til Europa-Kommissionens  

 gennemførelsesforordning omfatte mindst 5 pct. af  

 støttemodtagerne hvert år og dække alle de forskellige  

 typer støtteforanstaltninger til udvikling af landdistrikterne, der er  

 anført i det enkelte medlemslands landdistriktsprogram.
Tilskud til miljøvenlige jordbrugsforanstaltninger,  

 økologisk arealtilskud og tilskud til læplantning er som  

 nævnt allerede på nuværende tidspunkt medfinansieret af  

 Garantisektionen.
Disse ordninger er således allerede nu omfattet af  

 det integrerede kontrolsystem.
Det samme gælder støtte til  

 foranstaltninger i visse ugunstigt stillede områder.
For disse  

 ordninger indebærer overgangen til medfinansiering fra Garantisektionen  

 ingen ændringer i kontrolmæssig henseende.
For så vidt  

 angår de øvrige ordninger, der i dag medfinansieres af  

 Udviklingssektionen, er der også her et krav om kontrol på stedet  

 af mindst 5 pct. af tilskudssagerne.
Fremover vil tilrettelæggelsen af  

 kontrollen skulle ske i overensstemmelse med principperne i de nævnte  

 art. 6 og 7. I henhold til art. 6 skal medlemslandene gennemføre den  

 administrative kontrol og kontrollen på stedet på en sådan  

 måde, at der sikres en effektiv efterprøvning af, om  

 betingelserne for støtten og præmierne er overholdt.
Kontrollen  

 på stedet foretages uanmeldt og omfatter alle marker eller dyr, som en  

 eller flere ansøgninger gælder.
Dog kan der gives et varsel med  

 den strengt fornødne frist, der dog generelt ikke kan overskride 48  

 timer.
Den administrative kontrol skal navnlig omfatte krydskontrol af de  

 anmeldte marker og dyr således, at det undgås, at der uberettiget  

 ydes dobbelt støtte.
Art. 6 indeholder endvidere regler for  

 udvælgelsesmetoder for hvilke ansøgninger, der skal  

 udvælges til kontrol på stedet.
Art. 7 omhandler regler i  

 forbindelse med kontrol ved telemåling.
Med henblik på den endelige etablering og drift af  

 de administrative systemer, kan det derfor vise sig nødvendigt at  

 optage bevillinger til dækning af øgede løn- og  

 øvrige driftsudgifter, der i første omgang vil blive  

 søgt afholdt inden for Fødevareministeriets eksisterende  

 rammer.
Dette skal dog ses i sammenhæng med sammenlægningen af  

 Strukturdirektoratet og EU-direktoratet til én samlet enhed pr. 1.  

 april 2000.
Fødevareministeriet vil herudover skulle  

 træffe aftale med Finansstyrelsen om den videre administration af yngre  

 jordbruger-ordningen.
Det forventes dog, at udgiften hertil vil kunne holdes  

 inden for de allerede aftalte rammer.
Lovforslaget forventes således  

 ikke at medføre øget personaleforbrug i Finansstyrelsen til  

 administrationen af garantibevilling m.v.
Imidlertid må der forventes  

 godtgørelse af visse engangsudgifter som følge af lovforslaget,  

 herunder til informationskampagner, nyt ansøgnings- og  

 vejledningsmatariale m.v. samt til omlægning af IT-systemer.
Disse  

 engangsudgifter anslås til 0,5 mill. kr., der vil blive afholdt inden  

 for Fødevareministeriets eksisterende rammer.
 I 1998 blev der anvendt følgende  

 årsværk til administration af de af den foreslåede lov  

 omhandlede ordninger:
Årsværk pr. ordning i 1998 Fødevareministeriet:
Investeringsstøtteordningen/forbedringsordningen 5,7 Tilskud til efteruddannelse 1,9 Tilskud til ugunstigt stillede områder  

 (ø-støtte) 1,9 Tilskud til miljøvenlige  

 jordbrugsforanstaltninger 8,0 Økologisk arealtilskud 9,2 Tilskud til læplantning* 0,6 Tilskud til strukturprojekter 2,0 Tilskud til Mål 5b-projekter 4,9 Tilskud til LEADER-projekter 1,2 Yngre jordbruger-ordningen 1,3 Fødevareministeriet, i alt 36,7 Finansstyrelsen:
Yngre jordbruger-ordningen 2,0 Kommuner/amtskommuner:
Tilskud til miljøvenlige  

 jordbrugsforanstaltninger** 24,4 Tilskud til Mål 5b- og LEADER- projekter*** 11,0 *Dertil kommer en årlig udgift til  

 administrationen i Landsforeningen De Danske Plantningsforeninger, som i 1998  

 beløb sig til 1,1 mill. kr. svarende til knap 2,5  

 årsværk.
 **Beregnet på baggrund af Akt 316 25/6 97, hvorefter  

 amtskommunerne kompenseres for administrative udgifter med 11,3 mill. kr.  

 årligt, svarende til 24,4 årsværk ved en udgift pr.  

 årsværk på 450.000 kr.
 ***Skønsmæssigt ansat. 11 amtskommuner var i  

 1998 involveret i de nævnte støtteordninger.
6. Lovforslagets erhvervsøkonomiske konsekvenser, herunder  

 administrative konsekvenser for erhvervet Lovforslaget skønnes at have positive  

 økonomiske konsekvenser for jordbrugserhvervet, idet der  

 tilvejebringes en række muligheder for virksomheder og  

 jordbrugsbedrifter for efter ansøgning at kunne opnå offentligt  

 tilskud til en række projekter og aktiviteter til udvikling af  

 landdistrikterne samt tilskud som kompensation for udgifter ved særlig  

 miljøvenlig drift eller produktionsmæssige ulemper.
I forhold  

 til tidligere lovgivning på området forventes det endvidere, at  

 samlingen af støtteforanstaltningerne i landdistrikterne i en enkelt  

 lov medvirker til en mere koncentreret og koordineret indsats for udviklingen  

 i landdistrikterne.
 Det skønnes endvidere, at lovforslaget vil have  

 positive administrative konsekvenser for erhvervet, idet lovgrundlaget for de  

 forskellige landdistriktsforanstaltninger forenkles, og de administrative  

 bestemmelser i højere grad koordineres.
For så vidt angår yngre jordbruger-ordningen  

 skønnes udvidelsen af grænsen for det maksimale lån fra  

 750.000 kr. til 975.000 kr. at forbedre finansieringsmulighederne for  

 jordbrugerne i etableringsfasen.
Samtidig hermed er den tilskudsberettigede  

 del af lånet forhøjet fra 430.000 kr. til 500.000 kr.
Ved  

 ændringerne af grænserne for lån og tilskud søges en  

 tilpasning til stigningen i kapitalindsatsen på heltidsbedrifter.  

 Statsafgiften på 1 pct. af restgælden på den del af  

 lånet, der overstiger 500.000 kr., samt ved supplerende lån,  

 medfører en reduktion i udvidelsen af støtten for de ejendomme,  

 der har en større kontant handelspris end 3 1/3 mill. kr.
Derved  

 dæmpes kapitaliseringseffekten, der følger af den udvidede  

 lånemulighed.
Endvidere tilskyndes jordbrugeren til at benytte  

 supplerende finansieringsmuligheder, hvor dette er muligt og kan opnås  

 på konkurrencedygtige vilkår.
 Det skønnes, at lovforslaget ikke vil  

 medføre administrativt mer-/mindrearbejde for de berørte  

 virksomheder.
7. Lovforslagets miljømæssige konsekvenser Lovforslaget skønnes at have positive  

 miljømæssige konsekvenser, idet der bliver tale om en  

 højere grad af koordination mellem forskellige  

 landdistriktsforanstaltninger, hvoraf hovedparten har et positivt  

 miljø- eller dyrevelfærdsmæssigt indhold.
Som følge  

 heraf forventes, at der vil kunne opnås en betydelig synergivirkning  

 med en udbredt positiv miljøeffekt.
Lovforslaget skønnes bl.a. at kunne medvirke til at  

 fortsætte og intensivere den omstilling af dansk landbrug, der er sket  

 i de seneste år, hvor der i stigende grad tages en række ekstra  

 hensyn til bl.a. natur, miljø, arbejdsmiljø og  

 dyrevelfærd.
En række af de foreslåede  

 støtteordninger målrettes mod de nævnte hensyn.
De foreslåede støtteordninger med et  

 særligt miljøpositivt sigte omfatter bl.a. støtte i  

 forbindelse med uddannelse, investeringer, produktion, forarbejdning,  

 afsætning og vidensformidling.
Der tilbydes således en  

 række støtteforanstaltninger med miljøvenligt sigte over  

 for landmændene og forarbejdningssektoren, som vedrører alle led  

 i fødevareproduktionen.
Herved forventes, at en række af de  

 barrierer, der kan være forbundet med en mere miljøvenlig  

 jordbrugsproduktion, reduceres.
 Efteruddannelsesordningen bidrager således til at  

 give landmændene de fornødne faglige kvalifikationer til at  

 kunne drive en bedrift under hensyntagen til samfundets øgede krav til  

 bl.a. miljø, dyrevelfærd og natur.
 Investeringsstøtteordningen målrettes som  

 udgangspunkt mod investeringer vedrørende dyrevelfærd.
Støtte til miljøvenligt jordbrug sikrer  

 landmænd, der driver bedriften miljøvenligt, f.eks.  

 økologisk, en kompensation for merudgiften ved denne driftsform.  

 Støtteinstrumentet kan bl.a. bidrage til at reducere pesticidforbruget  

 i og kvælstofudvaskningen fra jordbruget, bl.a. af hensyn til  

 vandmiljøet.
Dette element i lovforslaget bidrager dermed positivt til  

 at nå de målsætninger, der ligger bag bl.a.  

 Vandmiljøplan II om at reducere kvælstofudvaskningen.
Endvidere  

 forventes, at dette element i lovforslaget vil kunne få positive  

 naturmæssige effekter, idet både etablering af læhegn og  

 vådområder kan forbedre biotopforholdene.
Støtteordningen til forbedring af forarbejdning og  

 afsætning af jordbrugsprodukter målrettes mod bl.a.  

 arbejdsmiljø og økologi.
Vilkårene for forarbejdning og  

 afsætning af miljøvenlige skovbrugs- og jordbrugsprodukter,  

 f.eks. økologiske fødevarer, vil dermed kunne forbedres.
Dermed  

 sikres afsætningen af fødevarer, der er produceret under  

 særlige hensyn til miljøet, og derved skabes grundlag for, at  

 endnu flere landmænd finder, at der er grundlag for at omstille  

 produktionen.
 De nævnte støtteforanstaltninger vil dermed  

 både selvstændigt og samlet kunne bidrage positivt til  

 forbedringer vedrørende natur, miljø, arbejdsmiljø og  

 dyrevelfærd i forbindelse med jordbrugsproduktionen.
8. Forholdet til EU-retten Lovforslaget indeholder bestemmelser til  

 gennemførelse af en række støtteordninger efter  

 Rådets forordning (EF) nr. 1257/99 af 17. maj 1999 om støtte til  

 udvikling af landdistrikterne fra Den Europæiske Udviklings- og  

 Garantifond for Landbruget (EUGFL) og om ændring og ophævelse af  

 visse forordninger (Landdistriktsforordningen) og Rådets forordning  

 (EF) nr. 1260/99 af 21. juni 1999 om vedtagelse af generelle bestemmelser for  

 strukturfondene (Strukturfondsforordningen).
I henhold til Landdistriktsforordningen skal der  

 udarbejdes et nationalt program for udviklingen af landdistrikterne som led i  

 gennemførelse af støtteforanstaltningerne.
I programmet skal  

 indgå miljøvenlige jordbrugsforanstaltninger, og derudover skal  

 der sikres den nødvendige ligevægt mellem de  

 støtteordninger, hvorefter der kan ydes støtte.
Programmet skal  

 godkendes af Europa-Kommissionen.
I henhold til Strukturfondsforordningen skal der ligeledes  

 udarbejdes et nationalt program for gennemførelsen af  

 Fællesskabsinitiativet LEADER.
Programmet skal godkendes af  

 Europa-Kommissionen.
Det er hensigten, at de lovbestemmelser, der  

 vedrører støtteordningerne i lovforslagets kapitel 2,  

 først skal sættes i kraft, efter at Europa-Kommissionen har  

 godkendt henholdsvis det danske landdistriktsprogram og det danske program  

 for LEADER-ordningen, Det er hensigten, at de lovbestemmelser, der  

 vedrører støtteordningen i lovforslagets kapitel 3 (yngre  

 jordbruger-ordningen), skal sættes i kraft kort tid efter Folketingets  

 vedtagelse af den foreslåede lov og uden at afvente  

 Europa-Kommissionens godkendelse af det danske landdistriktsprogram.
Ved ikrafttræden af Landdistriktsforordningen den 3.  

 juli 1999 ophævedes Rådets forordning (EF) 950/97 af 20. maj 1997  

 om forbedring af landbrugsstrukturernes effektivitet, Rådets forordning  

 (EF) nr. 951/97 af 20. maj 1997 om forbedring af vilkårene for  

 forarbejdning og afsætning af landbrugsprodukter, Rådets  

 forordning nr. 2078/92 af 30. juni 1992 om miljøvenlige  

 produktionsmetoder i landbruget, samt om naturpleje, og Rådets  

 forordning (EØF) nr. 2080/92 af 30. juni 1992 om en  

 fællesskabsordning med støtte til skovbrugsforanstaltninger i  

 landbruget.
Disse forordninger anvendes dog, jf. art. 55, stk. 3, i  

 Landdistriktsforordningen fortsat for foranstaltninger, der er blevet  

 godkendt af Europa-Kommissionen i henhold til samme forordninger inden den 1.  

 januar 2000.
 Fristen for fremsendelse af program for  

 gennemførelsen af Landdistriktsforordningen er den 3. januar 2000. Det  

 danske program forventes fremsendt til Europa-Kommissionen i løbet af  

 november 1999. Europa-Kommissionen har en frist på 6 måneder  

 efter modtagelsen af det nationale program til at godkende programmet.  

 Europa-Kommissionen har meddelt, at medfinansieringen for det godkendte  

 program har virkning fra den 1. januar 2000.
 Europa-Kommissionens retningslinjer om  

 Fællesskabsinitiativet LEADER forventes at indeholde bestemmelser om,  

 at programforslaget skal fremsendes til Europa-Kommissionen senest 6  

 måneder efter offentliggørelsen af retningslinjerne og om, at  

 Europa-Kommissionen godkender programforslaget senest 5 måneder efter  

 modtagelsen af programforslaget.
 Det må forventes, at Europa-Kommissionens  

 godkendelse af det danske landdistriktsprogram vil foreligge medio 2000, mens  

 godkendelsen af det danske LEADER-program forventes at ske på et senere  

 tidspunkt.
 Der henvises i øvrigt til bemærkningerne  

 under pkt. 1, og pkt. 3-5, samt bemærkningerne til lovforslagets §  

 28.
9. Høring Lovforslaget har været forelagt for  

 Amtsrådsforeningen i Danmark, Arbejderbevægelsens  

 Erhvervsråd, Arbejdsministeriet, Danmarks Biavlerforening, Danmarks  

 Fiskeindustri- og Eksportforening, Danmarks Fiskeriforening, Danmarks  

 Landboungdom, Danmarks Naturfredningsforening, Danmarks Jægerforbund,  

 Dansk Erhvervsfrugtavl, Dansk Erhvervsgartnerforening, Dansk Familielandbrug,  

 Dansk Handel og Service, Dansk Industri, Dansk Landbrugs Realkreditfond,  

 Dansk Ornitologisk Forening, Dansk Planteskoleejerforening, Dansk  

 Skovforening, Danske Biavleres Landsforening, Danske Skov- og  

 Landskabsingeniører, Danske Vandværkers Forening, De danske  

 Landboforeninger, De danske Skovdyrkerforeninger, Det danske Handelskammer,  

 Det Økologiske Fødevareråd, Erhvervsministeriet,  

 Forbrugerrådet, Foreningen for Biodynamisk Jordbrug, Foreningen af  

 Danske Landbrugsskoler, Foreningen af Hegnsynsformænd, Foreningen af  

 Registrerede Revisorer, Foreningen af Statsautoriserede Revisorer, Foreningen  

 til Dyrenes Beskyttelse i Danmark, Frederiksberg kommune,  

 Friluftsrådet, Hedeselskabet, Indenrigsministeriet,  

 Industrirådet, Jordbrugsakademikernes Forbund, Kommunernes  

 Landsforening, Konkurrencerådet, Københavns kommune,  

 Landbrugsraadet, Landbrugsuddannelsesrådet, Landdistrikternes  

 Fællesråd, Landsforeningen af danske Plantehandlere,  

 Landsforeningen De Danske Plantningsforeninger, Landsforeningen Levende Hav,  

 Landsforeningen Økologisk Jordbrug, Landsforeningen af  

 Økologiske og Biodynamiske Mælkeproducenter i Danmark,  

 Landsforeningen af Økologiske Kødproducenter i Danmark,  

 Landsorganisationen i Danmark, Miljø- og Energiministeriet,  

 Kulturministeriet, Naturrådet, Realkreditrådet, Rigsrevisionen,  

 Samarbejdsudvalget for Økologisk/Biodynamisk Jordbrug,  

 Sammenslutningen af Danske Erhvervsbiavlere, Sammenslutningen af Danske  

 Småøer, Sammenslutningen af Landbrugets Arbejdsgiverforeninger,  

 Specialarbejderforbundet i Danmark, Undervisningsministeriet,  

 Verdensnaturfonden, Vildtforvaltningsrådet, Økologisk  

 Landscenter, og Økologiske og Biodynamiske Frugt, Bær- og  

 Grøntavlere.
Vurdering af konsekvenser af lovforslaget Positive konsekvenser/mindreudgifter (hvis ja, angiv omfang) Negative konsekvenser/merudgifter (hvis ja, angiv omfang) Økonomiske konsekvenser for stat,  

 kommuner og amtskommuner.
 En række kommuner/amtskommuner vil med  

 lovforslaget kunne opnå tilskud til projekter til udvikling af  

 landdistrikterne.
Lovforslaget medfører udgifter for staten til  

 udbetaling af tilskud og administration af de af lovforslaget omfattede  

 ordninger.
Lovforslaget skønnes ikke at ville medføre  

 øgede udgifter for staten i forhold til gældende lovgivning  

 på området.
 Kommuner/amtskommuner forventes at skulle afholde udgifter  

 til administration og evt. tilskud til ordninger, omfattet af lovforslaget.  

 Lovforslaget skønnes ikke at ville medføre øgede  

 udgifter for kommuner/amtskommuner i forhold til gældende lovgivning  

 på området, jf. dog nedenfor om administrative  

 konsekvenser.
 Administrative konsekvenser for stat,  

 kommuner og amtskommuner.
 Lovforslaget skønnes ikke at have  

 administrative konsekvenser for stat, kommuner og amtskommuner.  

 Ændringer i EU-retsgrundlaget vil dog medføre ændringer i  

 kravene til tilrettelæggelsen af visse foranstaltninger, ligesom  

 kommuner og amtskommuner, der ikke kunne opnå tilskud til fremme af  

 udviklingen i særlige landdistrikter og Fællesskabsinitiativet  

 LEADER i medfør af lovgivning, der afløses af  

 nærværende lovforslag, skønnes at ville skulle etablere  

 administrative systemer i det omfang, kommunerne eller amtskommunerne  

 måtte ønske at gøre brug af lovens  

 støttemuligheder til fremme af tilpasningen og udviklingen af  

 landdistrikterne og Fællesskabsinitiativet LEADER.
 Økonomiske konsekvenser for erhvervslivet.
 Lovforslaget skønnes at have positiv  

 økonomisk effekt for erhvervslivet, idet der tilvejebringes en  

 række muligheder for virksomhederne for efter ansøgning at  

 få offentligt tilskud til projekter og aktiviteter til udvikling af  

 landdistrikterne.
 Administrative konsekvenser for  

 erhvervslivet.
 Lovforslaget skønnes at have positive,  

 administrative konsekvenser, idet lovgrundlaget i forhold til gældende  

 lovgivning på området forenkles, og de administrative regler for  

 forskellige tilskud i højere grad koordineres.
 Miljømæssige konsekvenser.
 Lovforslaget skønnes at have positive,  

 miljømæssige konsekvenser, idet der i forhold til gældende  

 lovgivning på området vil blive tale om en højere grad af  

 koordination mellem foranstaltninger med et for miljø og  

 dyrevelfærd positivt indhold.
 Administrative konsekvenser for  

 borgerne.
Med lovforslaget tilvejebringes en  

 række muligheder for borgerne for efter ansøgning at få  

 offentligt tilskud til projekter og aktiviteter til udvikling af  

 landdistrikterne.
Samtidig sker der i forhold til gældende lovgivning  

 på området en højere grad af koordination af de  

 administrative regler for forskellige tilskud.
 Forholdet til EU-retten.
 I lovforslaget fastsættes de regler,  

 der er nødvendige for anvendelse af Landdistriktsforordningen og  

 Strukturfondsforordningen i Danmark.
Bemærkninger til lovforslagets  

 enkelte bestemmelser Til § 1 Lovens formål svarer til en sammenfatning af  

 målene i Rådets forordning (EF) nr. 1257/1999 af 17. maj 1999 om  

 støtte til udvikling af landdistrikterne fra Den Europæiske  

 Udviklings- og Garantifond for Landbruget (EUGFL) og om ændring og  

 ophævelse af visse forordninger (Landdistriktsforordningen) og i  

 Rådets forordning nr. 1260/1999 af 21. juni 1999 om vedtagelse af  

 generelle bestemmelser for strukturfondene (Strukturfondsforordningen).
Til § 2 Til stk. 1, nr. 1 Om bestemmelsens bemyndigelseskarakter henvises til  

 bemærkningerne til stk. 2. Om indholdet af ordningen henvises til  

 Almindelige bemærkninger, pkt. 2a og 3a.
Det er som udgangspunkt hensigten at videreføre  

 investeringsstøtteordningen som en ordning med tilskud til  

 dyrevelfærdsinvesteringer.
Det administrative retsgrundlag for  

 ordningen, som fremgår af bekendtgørelse nr. 191 af 26. marts  

 1999 om tilskud til dyrevelfærdsinvesteringer i forbindelse med  

 gennemførelse af forbedringsplaner for jordbrugsbedrifter, vil blive  

 ændret, bl.a. fordi bekendtgørelsen kun gælder for  

 1999.
Som følge af ændringer i  

 forordningsgrundlaget vil der ikke længere blive stillet krav om  

 jordbrug som hovederhverv.
Det er hensigten at stille krav om, at  

 jordbrugsbedriften skal være en heltidsbedrift og om, at jordbrugeren  

 skal være mindst halvtidsbeskæftiget på bedriften.
Det er  

 hensigten at foretage en reduktion af det maksimale tilskudsgrundlag, ligesom  

 der fremover ikke vil blive ydet forhøjet tilskud til yngre  

 jordbrugere.
Det er endvidere hensigten at foretage en reduktion af  

 tilskudssatserne.
Endelig er det hensigten at undersøge mulighederne  

 for at forkorte udbetalingsperioden, herunder regulere tilskudssatserne.
Til stk. 1, nr. 2 Om bestemmelsens bemyndigelseskarakter henvises til  

 bemærkningerne til stk. 2. Om indholdet af ordningen henvises til  

 Almindelige bemærkninger, pkt. 2b og 3b.
Det er hensigten indtil videre at videreføre  

 efteruddannelsesordningen på det retsgrundlag, der fremgår af  

 bekendtgørelse nr. 137 af 24. februar 1994 om tilskud til  

 efteruddannelse inden for jordbrugserhvervene.
Det vil dog blive overvejet at  

 lempe kravene til kursernes længde, form og tidsmæssige  

 placering.
Til stk. 1, nr. 3 Om bestemmelsens bemyndigelseskarakter henvises til  

 bemærkningerne til stk. 2. Om indholdet af ordningen henvises til  

 Almindelige bemærkninger, pkt. 2c og 3c.
Som følge af ændringer i  

 forordningsgrundlaget er det hensigten allerede fra år 2000 at  

 ændre det administrative retsgrundlag således, at tilskud alene  

 ydes på grundlag af de støtteberettigede arealer på  

 bedrifterne.
I den forbindelse vil de støtteberettigede arealer blive  

 udvidet, først og fremmest med hensyn til foderarealer.
Der vil blive  

 fastsat en øvre grænse for det støtteberettigede areal.  

 Der vil således ikke længere blive ydet tilskud på grundlag  

 af antal storkreaturenheder.
Til stk. 1, nr. 4 Om bestemmelsens bemyndigelseskarakter henvises til  

 bemærkningerne til stk. 2. Om indholdet af ordningen henvises til  

 Almindelige bemærkninger, pkt. 2d, 2e, 2g og 3d.
 Det er hensigten at videreføre de nuværende  

 ordninger med tilskud til miljøvenlige jordbrugsforanstaltninger,  

 tilskud til økologisk jordbrugsproduktion samt tilskud til  

 læplantning.
Ordningerne vil i forbindelse med ændringen af  

 forordningsgrundlaget blive forenklet og gjort mere fleksible.
Revisionen af  

 ordningerne vil endvidere betyde en større målretning, der  

 primært skal sikre målsætningerne i Vandmiljøplan  

 II.
For så vidt angår ordningen med tilskud til  

 miljøvenlige jordbrugsforanstaltninger vil arealtilskuddene blive  

 anvendt med henblik på at reducere kvælstofudvaskningen.
Dette  

 vil ske på baggrund af Vandmiljøplan II og Drikkevandsudvalgets  

 betænkning.
Foranstaltninger til beskyttelse af vandmiljøet vil  

 blive prioriteret.
Dette gælder både foranstaltninger med  

 generelt sigte på miljømæssig bæredygtighed,  

 eksempelvis tiltag som grønne regnskaber, kvælstofkontrakter og  

 foranstaltninger med en geografisk målretning i form af projekter til  

 etablering af vådområder/våde enge, udtagning af agerjord,  

 beskyttelse af det åbne vandmiljø og særligt  

 nitratfølsomme indvindingsområder for drikkevand m.v.
Der vil  

 endvidere kunne tages hensyn til biotopforbedrende og kulturhistoriske  

 forhold.
Desuden er det hensigten, at indføre en ordning hvor der kan  

 ansøges om tilskud til omlægningsprojekter.
 Forpligtelserne vil som hovedregel blive 5-årige,  

 men hvor miljøhensyn tilsiger det, kan der i særlige  

 tilfælde indgås aftaler om miljøvenligt jordbrug med en  

 forpligtelsesperiode på op til 20 år, f.eks. i forbindelse med  

 udtagning af agerjord og etablering af permanente  

 vådområder/våde enge.
 I forbindelse med ordningen om tilskud til  

 miljøvenlige jordbrugsforanstaltninger vil der blive indført  

 mindstekrav til foranstaltningernes omfang.
For så vidt angår tilskud til fremme af  

 økologisk jordbrugsproduktion, er det hensigten at foretage  

 administrative forenklinger af tilskudsordningen.
Dette indebærer, at  

 den forskudsudbetaling, der hidtil har fundet sted i marts måned, kun  

 videreføres for allerede meddelte tilsagn om tilskud, mens udbetaling  

 af tilskud, der ydes efter den foreslåede lov, vil ske en gang om  

 året i lighed med hektarstøtteordningens  

 udbetalingsbestemmelser.
Det er hensigten at videreføre den nuværende  

 ordning med omlægnings- og opretholdelsestilskud.
Tilskuddet vil blive  

 fastsat på baggrund af det aktuelle pris- og omkostningsniveau i  

 jordbruget.
Tilskudsmodellen vil løbende kunne tilpasses, hvis pris-  

 og omkostningsniveauet ændres, ligesom strukturen for tilskudsmodellen  

 vil kunne tilpasses.
Det er hensigten på et senere tidspunkt- eventuelt  

 allerede fra år 2001- at indføre en ny ordning, hvorefter der  

 kan ansøges om tilskud til omlægningsprojekter inden for  

 områder, hvor der er behov for en særlig udviklingsindsats og som  

 f.eks. kan omfatte omlægning til økologisk frugt- og  

 bærproduktion.
I forbindelse med tilskudsordningen til økologi  

 vil der blive indført mindstekrav til produktionen.
Det er endvidere hensigten at yde tilskud til  

 læplantning.
Læplantning sker bl.a. for at beskytte mod  

 vinderosion.
Samtidig forbedres biotopforholdene omkring produktionsarealet.  

 Tilskud til læplantning kan ydes både til nyanlæg og  

 udskiftning.
Det er hensigten at yde tilskud til såvel kollektive  

 plantningsprojekter som til individuel plantning.
Til stk. 1, nr. 5 Om bestemmelsens bemyndigelseskarakter henvises til  

 bemærkningerne til stk. 2. Om indholdet af ordningen henvises til  

 Almindelige bemærkninger, pkt. 2f og 3e.
Det er hensigten at målrette ordningen mod udvalgte  

 områder, der prioriteres højt, herunder bl.a.  

 arbejdsmiljø, hygiejne, fødevaresikkerhed, dokumentation af  

 produktionsprocesser, produkternes sporbarhed, økologi og  

 dyrevelfærd.
Det er desuden hensigten at udforme de nærmere  

 regler for tilskudsordningen således, at ansøgninger fra  

 små og mellemstore virksomheder, hvor det alt andet lige  

 skønnes, at tilskud vil være af væsentlig betydning for  

 projekternes gennemførelse, vil blive prioriteret højt.  

 Større virksomheder vil således fortsat kunne opnå  

 tilskud, navnlig i forbindelse med projekter, der vurderes at være af  

 væsentlig samfundsmæssig betydning, som f.eks. projekter  

 vedrørende forbedring af arbejdsmiljøet og andre højt  

 prioriterede områder.
Ved administrationen af ordningen vil der ske  

 koordination med indsatsen under produktudviklingslovgivningen.
Til stk. 1, nr. 6 Om bestemmelsens bemyndigelseskarakter henvises til  

 bemærkningerne til stk. 2. Om indholdet af ordningen henvises til  

 Almindelige bemærkninger, pkt. 2h og 3f.
Der er tale om indførelse af en ny ordning, hvor  

 der i henhold til Landdistriktsforordningens art. 33 kan ydes tilskud til en  

 række foranstaltninger i landdistrikterne, som ikke er indeholdt i  

 foranstaltningerne i stk. 1, nr. 1-5, foranstaltningen i kapitel 3,  

 førtidspensionering og skovbrug.
Ordningen svarer i et vist omfang til  

 den tidligere Mål 5b-ordning, idet den nye ordning dog ikke er  

 geografisk begrænset.
 Det er hensigten at gennemføre  

 støtteordningen således, at indsatsen i første omgang  

 koncentreres på følgende områder:
diversificering af aktiviteterne på landbrugsområdet og  

 områder med nær tilknytning hertil således, at der skabes  

 flere eller alternative beskæftigelses- og indkomstmuligheder, tilvejebringelse af basale servicefaciliteter for erhvervslivet og  

 befolkningen i landdistrikterne, renovering og udvikling af landsbyer samt beskyttelse og bevarelse af  

 landdistrikternes kulturværdier udvikling og forbedring af den infrastruktur, der er forbundet med  

 udvikling af landbruget, fremme af aktiviteter inden for håndværk og turisme,  

 herunder adgang for offentligheden til det åbne land, afsætning af kvalitetsprodukter fra landbruget.
 Den nærmere udvælgelse af områder vil  

 ske i samarbejde med amtskommuner, kommuner og private regionale  

 organisationer.
Tilsagn om tilskud vil blive meddelt af  

 Strukturdirektoratet efter bindende indstilling på ovennævnte  

 områder fra amtskommunerne.
Amtskommuner og andre offentlige  

 myndigheder forudsættes at deltage i finansieringen af  

 støtteordningen.
Til stk. 1, nr. 7 Om bestemmelsens bemyndigelseskarakter henvises til  

 bemærkningerne til stk. 2. Om indholdet af ordningen henvises til  

 Almindelige bemærkninger, pkt. 2i og 3g.
 Der er tale om en fortsættelse af den  

 udviklingsstrategi, der er etableret under den nuværende LEADER-ordning  

 (LEADER II) i medfør af § 7 i lov om støtte til jordbrugets  

 strukturudvikling og til økologisk produktion inden for jordbrug og  

 fiskeri m.v., jf. lovbekendtgørelse nr. 192 af 26. marts 1999. Efter  

 Europa-Kommissionens foreløbige udmeldinger forventes de lokale  

 aktionsgrupper at skulle formulere udviklingsstrategier inden for navnlig  

 følgende områder:
ny informationsteknologi, forbedring af livskvaliteten i landdistrikterne, værdiforøgelse af lokale produkter og udvikling af fysiske og kulturelle ressourcer.
Det er hensigten at gennemføre  

 støtteordningen i Danmark således, at indsatsen koncentreres  

 på ovennævnte områder.
Som følge af ændrede  

 indsatsområder i forhold til den nuværende LEADER-ordning (LEADER  

 II) vil der være behov for at foretage ændringer i ordningens  

 tilrettelæggelse.
For at sikre en jævn gennemførelse af  

 ordningen over programperioden vil der på baggrund af erfaringerne fra  

 den nuværende LEADER-ordning (LEADER II) blive foretaget en vurdering  

 af behovet for ændringer i de prioriterede indsatsområder efter  

 2-3 års forløb.
 Tilsagn om tilskud forventes at blive meddelt af  

 Strukturdirektoratet efter bindende indstilling fra de lokale aktionsgrupper.  

 Der er mulighed for, at amtskommuner, kommuner og andre offentlige  

 myndigheder kan deltage i finansieringen af støtteordningen.
Til stk. 2, nr. 1-3 Hensigten med bemyndigelserne er at give  

 fødevareministeren mulighed for administrativt at kunne tilpasse  

 støtteordningerne som følge af ændrede  

 forudsætninger, der kan skyldes strukturelle eller økonomiske  

 ændringer i landdistrikterne, budgetmæssige forhold,  

 ændringer i forordningsgrundlaget, direktiver eller beslutninger, eller  

 en anderledes prioritering inden for de budgetmæssige eller  

 forordningsmæssige rammer.
 Ved væsentlige ændringer i det administrative  

 retsgrundlag vil bekendtgørelsen herom blive tilsendt Folketingets  

 Fødevareudvalg inden udstedelse.
 Væsentlige ændringer vil i øvrigt  

 kræve Europa-Kommissionens godkendelse i forbindelse med en  

 ændring af programmet for gennemførelsen af  

 Landdistriktsforordningen og LEADER-ordningen i Danmark.
Det er hensigten ved bekendtgørelser at  

 fastsætte de nærmere betingelser for støtte samt at  

 fastsætte regler om hvilke foranstaltninger, der er  

 støtteberettigede.
Endvidere vil størrelsen af  

 støttebeløbene til de enkelte foranstaltninger blive fastsat  

 ved bekendtgørelse.
Der vil være mulighed for at målrette  

 anvendelsen af støtteordningerne eller dele af  

 støtteordningerne til særlige områder af landet eller  

 områdetyper.
Bestemte støtteordninger kan f.eks. begrænses  

 til kun at anvendes på mindre øer.
Der vil være mulighed  

 for, at fødevareministeren kan fastsætte regler om, hvilken  

 betydning det har for ydelse af støtte, at ansøgeren tidligere  

 har modtaget støtte efter den foreslåede lov eller anden lov  

 eller har mulighed for at modtage støtte efter anden lov.
Til nr. 4 og 5 Bestemmelserne præciserer, hvorledes det vil blive  

 sikret, at ansøgningerne sikres ligebehandling.
Bestemmelserne vil  

 navnlig blive anvendt, hvis der indgives ansøgninger om et  

 større tilskudsbeløb, end der er budgetteret med.
I så  

 fald kan ansøgningerne udvælges og prioriteres på grundlag  

 af en kvalitativ vurdering af ansøgningerne eller på grundlag af  

 tidspunktet for ansøgningernes indgivelse således, at tidligere  

 indgivne ansøgninger går forud for senere.
Desuden vil der  

 eventuelt kunne foretages lodtrækning blandt de indkomne  

 ansøgninger.
Endelig vil der være mulighed for at foretage en  

 forholdsmæssig reduktion af tilskuddet til den enkelte  

 tilskudsmodtager.
Til § 3 a) Bestemmelsen om bortfald og tilbagebetaling af tilskud  

 svarer i sit indhold til § 20 i den gældende lov om støtte til  

 jordbrugets strukturudvikling og til økologisk produktion inden for  

 jordbrug og fiskeri m.v., jf. lovbekendtgørelse nr. 192 af 26. marts  

 1999, bortset fra, at reglerne om renteberegning er omfattet af lovforslagets  

 § 22, og at bemyndigelsen til amtsrådet eller private organisationer om  

 at træffe afgørelse om bortfald og tilbagebetaling af tilskud er  

 omfattet af lovforslagets § 18, stk. 4.
 Fødevareministeren har benyttet bemyndigelsen i §  

 20 i nævnte lov til at fastsætte følgende bestemmelser i  

 bekendtgørelser:
 I bekendtgørelse nr. 191 af 26. marts 1999 om  

 tilskud til dyrevelfærdsinvesteringer i forbindelse med  

 gennemførelse af forbedringsplaner for jordbrugsbedrifter er der i §§  

 27 og 28, fastsat regler om bortfald og tilbagebetaling af tilskud, herunder  

 regler om ejerskifte.
 I bekendtgørelse nr. 578 af 6. august 1998 om  

 tilskud til jordbrugere på visse småøer er der i § 10  

 fastsat regler om bortfald og tilbagebetaling af tilskud, herunder regler om  

 force majeure.
 I bekendtgørelse nr. 193 af 26. marts 1999 om  

 tilskud til miljøvenlige jordbrugsforanstaltninger, er der i § 106  

 fastsat regler om bortfald af tilskud, og om at tilskud skal tilbagebetales  

 med tillæg af renter i de af loven omfattede tilfælde samt i  

 tilfælde med hjemmel i Kommissionens forordning nr. 746/1996 om  

 gennemførelsesbestemmelser til Rådets forordning (EØF)  

 nr. 2078/92 om miljøvenlige produktionsmetoder i landbruget, samt om  

 naturpleje (EFT L 102 25.04.96 s. 19).
 I bekendtgørelse nr. 881 af 11. december 1998 om  

 tilskud til økologisk jordbrugsproduktion m.v., §§ 29 og 32, hvorefter  

 der ydes arealtilskud til økologisk jordbrugsproduktion, er der  

 fastsat regler om bortfald af tilskud, og om at tilskud skal tilbagebetales  

 med tillæg af renter i de af loven omfattede tilfælde samt i  

 tilfælde med hjemmel i Kommissionens forordning nr. 746/1996 om  

 gennemførelsesbestemmelser til Rådets forordning (EØF)  

 nr. 2078/92 om miljøvenlige produktionsmetoder i landbruget, samt om  

 naturpleje.
 I bekendtgørelse nr. 852 af 25. september 1996 om  

 tilskud til fremme af udviklingen i særlige landdistrikter er der i §  

 26 fastsat regler om bortfald af tilskud og om tilbagebetaling af  

 tilskud.
 b) Efter § 6, stk. 1, i den gældende lov om tilskud  

 til efteruddannelse inden for jordbrugserhvervene, jf.  

 lovbekendtgørelse nr. 318 af 18. maj 1989, som senest ændret ved  

 lov nr. 1109 af 22. december 1993, kan fødevareministeren  

 fastsætte regler for tilskudsordningens gennemførelse og  

 administration.
 Ministeren har benyttet denne bemyndigelse til at  

 fastsætte regler om bortfald af tilskud og om tilbagebetaling af  

 tilskud i § 16 i bekendtgørelse nr. 137 af 24. februar 1993 om tilskud  

 til efteruddannelse inden for jordbrugserhvervene.
 c) Efter § 23 i den gældende lov om læhegn og  

 tilskud til læplantning, jf. lovbekendtgørelse nr. 17 af 18.  

 januar 1996, som ændret ved lov nr. 15 af 14. januar 1998, kan  

 fødevareministeren bestemme, at tilskud bortfalder, og at tilskud skal  

 tilbagebetales med tillæg af renter, hvis ansøgeren har afgivet  

 urigtige oplysninger eller har fortiet oplysninger af betydning for sagens  

 afgørelse, hvis tilskudsmodtageren tilsidesætter sine pligter  

 efter bestemmelser udstedt i medfør af nævnte lov, hvis  

 læplantningen lider af væsentlige fejl eller mangler, eller hvis  

 læplantningen ikke er gennemført i henhold til det forud  

 fremsendte projektforslag.
Reglerne i § 3 i lovforslaget svarer indholdsmæssigt  

 til § 23 i nævnte lov.
Bestemmelsen om forrentning omfattes nu af  

 lovforslagets § 22.
 I § 19 i bekendtgørelse nr. 248 af 11. april 1994  

 om tilskud til læplantning har fødevareministeren fastsat  

 nærmere regler om bortfald af tilskud og om tilbagebetaling af  

 tilskud.
 d) Efter § 5 i den gældende lov om tilskud til  

 strukturprojekter inden for jordbruget, jf. lov nr. 89 af 23. februar 1991,  

 er der fastsat regler om bortfald og tilbagebetaling af tilskud.
 I § 15 i bekendtgørelse nr. 793 af 29. august 1994  

 om tilskud til strukturprojekter inden for jordbruget gengives nævnte  

 lovs bestemmelser.
Til § 4 Til stk. 1 Bestemmelsen svarer indholdsmæssigt til § 1, stk. 1,  

 i den gældende lov om statsgaranti og ydelsestilskud ved lån til  

 yngre jordbrugere, jf. lov nr. 397 af 14. juni 1995 (L 397/95).
 Yngre jordbruger-ordningen består efter lovforslaget  

 af 3 underordninger:
a) en ordning for førstegangsetablerede, jf.  

 lovforslagets § 5. Denne ordning omfatter yngre jordbrugere, der  

 førstegangsetablerer sig som ejere af en jordbrugsbedrift eller af en  

 anpart på mindst 20 pct. af en jordbrugsbedrift.
Støttemodtagere  

 efter lovforslagets § 5 vil kunne få statsgaranti for lån i DLR,  

 ydelsestilskud til dette lån for den del af ydelserne, der  

 vedrører 75 pct. af lånet - den tilskudsberettigede del af  

 lånet kan dog ikke overstige 500.000 kr. - og skal alene betale  

 statsafgift for den del af lånet, der overstiger 500.000 kr., b) en ordning for tidligere etablerede, jf. lovforslagets  

 § 6. Denne ordning omfatter yngre jordbrugere, der ikke er  

 førstegangsetablerede som ejere af en jordbrugsbedrift eller af en  

 anpart på mindst 20 pct. af en jordbrugsbedrift.
Det drejer sig om  

 yngre jordbrugere, der har været førstegangsetablerede som  

 forpagtere af en jordbrugsbedrift eller af en anpart på mindst 20 pct.  

 af en sådan bedrift, samt yngre jordbrugere, der har været  

 førstegangsetableret som ejere af en jordbrugsbedrift eller af en  

 anpart på mindst 20 pct. af en jordbrugsbedrift tidligere end det  

 tidsrum for ansøgningsfrist som fødevareministeren vil  

 fastsætte, jf. bemærkningerne til lovforslagets § 16. Det er en  

 betingelse, at jordbrugeren ikke har været ejer af en heltidsbedrift.  

 Støttemodtagere efter lovforslagets § 6 vil kunne få  

 statsgaranti for lån i DLR, men uden ydelsestilskud og vil skulle  

 betale statsafgift for den del af lånet, der overstiger 500.000 kr.,  

 og c) en ordning om suppleringslån, jf. lovforslagets §  

 10. Denne ordning omfatter såvel støttemodtagere efter ordningen  

 for førstegangsetablerede som efter ordningen for tidligere  

 etablerede.
Støttemodtagerne efter lovforslagets § 10 vil kunne  

 få statsgaranti for lån i DLR, men uden ydelsestilskud og skal  

 betale statsafgift for hele suppleringslånet.
Til stk. 2 Bestemmelsen er ændret i forhold til den tilsvarende  

 bestemmelse i § 12, stk.1, i L 397/95, idet maksimumsgrænsen for den  

 tilskudsberettigede del af lånet er forøget fra 430.000 kr. til  

 500.000 kr.
Endvidere er ministerens hjemmel til at regulere beløbet  

 for den tilskudsberettigede del af lånet ikke medtaget.
Ministeren har  

 ikke gjort brug af denne hjemmel under den gældende yngre  

 jordbruger-ordning, jf.
L 397/95.
Ordningen i § 12, stk. 3, i L 397/95, om forhøjet  

 tilskud til yngre jordbrugere, der etablerer sig som økologiske  

 jordbrugsproducenter, er ikke videreført.
Ordningen har kun  

 været anvendt i begrænset omfang.
Der henvises endvidere til, at  

 den under Alm. bemærkninger pkt. 3 h omtalte arbejdsgruppe har  

 foreslået ens tilskudsbetaling til alle yngre jordbrugere.
 Der henvises i øvrigt til bemærkningerne til  

 stk. 1.
Til stk. 3 Bestemmelsen er ændret i forhold til den  

 nuværende bestemmelse i § 12, stk. 2, i L 397/95, idet  

 aftrapningsprofilen er ændret fra den 17.-28. kvartårstermin, fra  

 80 pct. i den 17. til 20. kvartårstermin, 60 pct. i den 21. til 24.  

 kvartårstermin og 40 pct. i den 25. til den 28. kvartårstermin  

 til den foreslåede aftrapningsprofil på henholdsvis 75 pct., 50  

 pct. og 25 pct. Ændringerne i aftrapningsprofilen skyldes ønsket  

 om, at udgifterne til ydelsestilskud, efter forhøjelsen af den del af  

 lånet, der ydes tilskud til fra 430.000 kr. til 500.000 kr., fortsat i  

 en ligevægtssituation, dvs., efter afløbet af de statslige  

 tilskudsbetalinger til yngre jordbruger-lån efter den gældende  

 ordning, skal ligge på et niveau med uændrede tilskudsudgifter  

 for staten.
 Der henvises i øvrigt til bemærkningerne til  

 stk. 1.
Til stk. 4 Bestemmelsen er ny.
Det er hensigten at fastsætte  

 regler om, at Dansk Landbrugs Realkreditfond skal opkræve afgiften i  

 forbindelse med opkrævning af ydelserne på lånet.
Ved  

 ydelsen af lånet vil det blive et pantebrevsvilkår, at  

 lånet kan forlanges indfriet, såfremt statsafgiften ikke  

 indbetales rettidigt, jf. § 13, stk. 5, i lovforslaget, og  

 bemærkningerne hertil.
 Der henvises i øvrigt til bemærkningerne til  

 stk. 1.
Til stk. 5 Indtægterne fra statsafgiften konteres som en  

 indtægt på Fødevareministeriets konto § 24.24.05, Tilskud  

 til yngre jordbrugere, underkonto 20, Indløsning af statsgaranti  

 vedrørende lån til yngre jordbrugere.
Til § 5 Til stk. 1 Bestemmelsen er en ændring i forhold til den  

 gældende lov L 397/95. Efter L 397/95 defineres  

 førstegangsetableringen som det tidspunkt, hvor en jordbruger under 40  

 år første gang tager jordbrug som hovederhverv på en ejet  

 jordbrugsbedrift eller en anpart på mindst 20 pct. af en sådan  

 bedrift.
I lovforslaget defineres førstegangsetableringen  

 som det tidspunkt, hvor den unge jordbruger under 40 år første  

 gang etablerer sig som selvstændig jordbruger. Ændringen skyldes,  

 at den til grund liggende rådsforordning (Landdistriktsforordningen) er  

 afgørende ændret på dette punkt ved, at kravet om jordbrug  

 som hovederhverv er bortfaldet, og at det ikke er muligt at komme ind i  

 ordningen på et senere tidspunkt end etableringstidspunktet, selv om  

 man førstegangsetablerer sig som selvstændig jordbruger f.eks.  

 på en mindre deltidsbedrift.
Det er således et krav efter  

 Landdistriktsforordningen, at man skal gå ind i ordningen ved  

 førstegangsetableringen uafhængigt af produktionsomfanget  

 på bedriften.
Til gengæld er der efter Landdistriktsforordningen  

 ikke noget til hinder for, at udgifterne til tilskud til deltidsjordbrugere  

 kan medfinansieres af De Europæiske Fællesskaber.
Der er heller  

 ikke noget krav om, at bedriften mindst skal have et bestemt  

 arbejdskraftbehov.
Det er tilstrækkeligt, at det kan påvises, at  

 bedriften er økonomisk levedygtig, samt at den opfylder gældende  

 mindstekrav med hensyn til miljø, hygiejne og dyrevelfærd.
I  

 stk. 3, nr. 1, er der stillet krav om, at bedriften skal være  

 økonomisk levedygtig, i stk. 3, nr. 2, er der stillet krav om, at  

 bedriften skal opfylde gældende mindstekrav med hensyn til  

 miljø, hygiejne og dyrevelfærd, og i stk. 3, nr. 3, er der  

 stillet krav om, at bedriften skal være en heltidsbedrift.
Det sidste  

 krav er således ikke forordningsbestemt.
Forpagtere af jordbrugsbedrifter er ikke omfattet af  

 lovforslagets § 5, da de ikke opfylder kravet i stk. 2, nr. 1, om at erhverve  

 en jordbrugsbedrift eller en anpart på mindst 20 pct. af en  

 jordbrugsbedrift i forbindelse med førstegangsetableringen som  

 selvstændige jordbrugere.
Bestemmelsen i stk. 1 om første gang  

 at etablere sig som selvstændig jordbruger afskærer forpagtere  

 fra på et senere tidspunkt ved køb af en jordbrugsbedrift eller  

 en anpart på mindst 20 pct. af en jordbrugsbedrift at blive omfattet af  

 lovforslagets § 5. Dette er en ændring i forhold til de gældende  

 regler på området, idet det efter den gældende ordning er  

 muligt, hvis man er startet som forpagter (med jordbrug som hovederhverv) af  

 en jordbrugsbedrift, ved senere etablering som ejer (med jordbrug som  

 hovederhverv) af en jordbrugsbedrift at kunne blive omfattet af ordningen.  

 Begrænsningen af ansøgerkredsen foretages, fordi der ikke under  

 det nuværende eller fremtidige forordningsgrundlag kan opnås  

 medfinansiering fra De Europæiske Fællesskaber, hvis den yngre  

 jordbruger etablerer sig som ejer efter tidligere at have været  

 førstegangsetableret som forpagter.
 Vedrørende statsgaranti for lån til yngre  

 jordbrugere, der tidligere har etableret sig som selvstændig jordbruger  

 på en deltidsbedrift eller som forpagter, henvises til  

 bemærkningerne til lovforslagets § 6.
 Der henvises i øvrigt til bemærkningerne til  

 lovforslagets § 4, stk. 1.
Til stk. 2, nr. 1 Bestemmelsen svarer indholdsmæssigt til § 2, stk. 1,  

 nr. 5, i L 397/95. Der er dog foretaget den ændring, at hvor § 2, stk.  

 1, nr. 5, i L 397/95 talte om at "eje" en jordbrugsbedrift eller en  

 anpart heraf på mindst 20 pct., taler affattelsen af bestemmelsen i den  

 foreslåede lov om at "erhverve" en sådan bedrift.  

 Grunden til den ændrede formulering er, at den til grund liggende  

 rådsforordning, jf. bemærkningerne til stk. 1, er ændret  

 på dette punkt.
I den foreslåede lov er det således ikke  

 tilstrækkeligt, at jordbrugeren er ejer af en jordbrugsbedrift; den  

 pågældende skal have erhvervet bedriften inden for en kortere tid  

 forud for ansøgningstidspunktet.
Som det fremgår af  

 bemærkningerne til lovforslagets § 16, er det hensigten at  

 fastsætte regler om, at ansøgning om yngre jordbrugerlån  

 skal indgives inden 12 måneder fra erhvervelsen.
 Der henvises i øvrigt til bemærkningerne til  

 stk. 1.
Til stk. 2, nr. 2 Der vil ligesom i den gældende yngre  

 jordbruger-ordning blive fastsat regler, jf. stk. 6, om, at den yngre  

 jordbruger mindst skal opfylde et krav om "grønt bevis". Det  

 er hensigten, at yngre jordbrugere med uddannelsen som agronom,  

 jordbrugsøkonom, jordbrugstekniker, agrarøkonom, hortonom eller  

 produktionslederuddannelsen inden for gartneri også skal kunne opfylde  

 uddannelseskravet.
Det er endvidere hensigten, at uddannelseskravet skal  

 anses som opfyldt, hvis den yngre jordbruger har gennemgået en  

 tilsvarende uddannelse i et af Det Europæiske Økonomiske  

 Samarbejdsområdes (EØF) øvrige medlemslande.
De  

 gældende regler på området er fastsat i § 7 i  

 bekendtgørelse nr. 820 af 20. oktober 1995 om statsgaranti og  

 ydelsestilskud ved lån til yngre jordbrugere.
Det er hensigten i  

 forbindelse med udstedelsen af en ny bekendtgørelse vedrørende  

 lån og tilskud til yngre jordbrugere at ajourføre  

 uddannelsesreglerne, idet uddannelserne inden for jordbrugserhvervene er  

 blevet ændret siden udstedelsen af bekendtgørelse nr.  

 820/1995.
Til stk. 2, nr. 3 Der vil blive fastsat regler, jf. stk. 6, om, at yngre  

 jordbrugere på ansøgningstidspunktet mindst skal have en  

 egenkapital, der udgør 7,5 pct. af den del af  

 udmålingsgrundlaget for lånet, som ikke overstiger 6,5 mill. kr.,  

 og 15 pct. for den del af udmålingsgrundlaget, der overstiger 6,5 mill.  

 kr.
For yngre jordbrugere med "grønt diplom" og lignende  

 overbygningsuddannelser vil egenkapitalkravet blive lempet til henholdsvis 6  

 pct. og 12 pct.
Disse regler svarer til de gældende regler bortset fra,  

 at udmålingsgrundlaget ændres fra 5,0 mill. kr. til 6,5 mill.  

 kr., jf. bemærkningerne til lovforslagets § 9.
Der vil blive fastsat regler om opgørelsen af  

 egenkapitalkravet svarende til reglerne i den gældende ordning, jf. §§  

 8 og 9 i bekendtgørelse nr. 820 af 20. oktober 1995 om statsgaranti og  

 ydelsestilskud ved lån til yngre jordbrugere.
Det er således  

 hensigten at fastsætte regler om, at egenkapitalen skal dokumenteres  

 ved ansøgers nettoformue opgjort ved en status på et  

 opgørelsestidspunkt, der højst kan ligge 12 måneder forud  

 for ansøgningstidspunktet.
Der vil fortsat blive stillet krav om, at  

 der skal udarbejdes en aktuel status, hvis der siden  

 opgørelsestidspunktet er sket væsentlige ændringer i  

 ansøgers nettoformue, og disse ændringer ikke skyldes udgifter i  

 forbindelse med køb af jordbrugsbedriften m.v., investeringer eller  

 sædvanlige dispositioner i forbindelse med driften af  

 jordbrugsbedriften.
Der vil fortsat blive stillet krav om, at status skal  

 omfatte samtlige ansøgers aktiver og gældsposter.
Indbo og  

 lignende samt indestående på pensionsordninger vil fortsat ikke  

 kunne indgå i denne status.
Der vil fortsat blive fastsat regler om, at  

 værdien af jordbrugsejendomme opgøres på grundlag af den  

 ved en DLR-vurdering, der skal omfatte driftsinventar, driftsmateriel og  

 besætning, ansatte kontantværdi på  

 opgørelsestidspunktet.
Værdien af driftsinventar og  

 driftsmateriel, der ikke er omfattet af DLR-vurderingen, opgøres enten  

 på grundlag af købsfaktura og efter reduktion for  

 driftsmæssige afskrivninger, eller på grundlag af en særlig  

 DLR-vurdering.
Værdien af besætning, der ikke er omfattet af  

 DLR-vurderingen, opgøres enten efter skattelovgivningens regler eller  

 på grundlag af en særlig DLR-vurdering.
Værdien af  

 potteplanter under kultur og containerplanter skal fortsat opgøres  

 på grundlag af en særlig DLR-vurdering.
Andre jordbrugsaktiver,  

 herunder salgsbeholdninger, skal fortsat værdiansættes efter  

 skattelovgivningens regler.
Det er hensigten at fastsætte regler om, at  

 et realkreditinstitut, der er godkendt efter reglerne i realkreditloven, i  

 visse tilfælde, jf. i øvrigt bemærkningerne til  

 lovforslagets § 8, skal kunne foretage den ovenfor nævnte  

 DLR-vurdering.
Der vil fortsat blive fastsat regler om, at finansielle  

 aktiver skal opgøres efter skattelovgivningens regler.
Der vil fortsat  

 blive fastsat regler om, at værdien af andre aktiver end ovenfor  

 nævnte skal fastsættes som værdien i handel og vandel,  

 opgjort af en uvildig og kyndig vurderingsmand, der kan godkendes af  

 Finansstyrelsen.
Der vil endvidere fortsat blive fastsat regler om, at  

 gæld, der fradrages ved opgørelsen af egenkapitalen, skal  

 opgøres i overensstemmelse med skattelovgivningens regler.
Der vil  

 endvidere fortsat blive fastsat regler om, at ægtefællens eller  

 samleverens egenkapital opgjort som nettoformue, kan indgå i  

 opgørelsen af ansøgerens egenkapital.
Til stk. 2, nr. 4 Bestemmelsen svarer til § 2, stk. 1, nr. 4, i den  

 gældende lov L 397/95. Det er hensigten, at de regler, der skal  

 udmønte bestemmelsen, jf. stk. 6, vil komme til at svare til reglerne  

 i den gældende yngre jordbruger-ordning, jf. § 10 i  

 bekendtgørelse nr. 820 af 20. oktober 1995 om statsgaranti og  

 ydelsestilskud ved lån til yngre jordbrugere.
Det er således  

 hensigten, at kravet om økonomisk overlevelsesevne fortsat vil blive  

 anset som opfyldt, hvis det på baggrund af ansøgning og  

 flerårige drifts- og likviditetsbudgetter godtgøres, 1) at ansøger efter etableringen kan afdrage og  

 forrente sin gæld, 2) at ansøger og dennes eventuelle  

 ægtefælle eller samlever kan opnå økonomisk balance  

 (positiv konsolidering), og 3) at ansøger kan tilvejebringe den for driften  

 nødvendige likviditet.
Det er hensigten fortsat at fastsætte regler om, at  

 opgørelsen af økonomisk balance skal ske på grundlag af  

 ansøgers og dennes eventuelle ægtefælles eller samlevers  

 samlede økonomi, herunder andre indtægter, privatforbrug og  

 skat.
Opgørelsen skal ske efter sædvanlige  

 driftsøkonomiske regnskabsprincipper, herunder  

 værdiansættelse af besætning og beholdninger, afskrivninger  

 og beregnet skat.
Til stk. 2, nr. 5 Bestemmelsen svarer til den gældende bestemmelse i  

 yngre jordbruger-ordningen i forbindelse med hovederhvervskravets opfyldelse,  

 jf. § 11, stk. 2, i bekendtgørelse nr. 820 af 20. oktober 1995 om  

 statsgaranti og ydelsestilskud ved lån til yngre jordbrugere om, at den  

 yngre jordbruger selv skal anvende mindst 901 timer på  

 jordbrugsbedriften pr. regnskabsår.
Det er hensigten at fastsætte  

 regler om, at den yngre jordbruger selv skal arbejde på bedriften  

 svarende til mindst halvdelen af den på arbejdsmarkedet gældende  

 årlige normalarbejdstid.
 Der henvises i øvrigt til bemærkningerne til  

 stk. 1 og til stk. 3, nr. 3.
Til stk. 2, nr. 6 Bestemmelsen svarer til bestemmelsen i § 2, stk. 1, nr. 6,  

 i den gældende lov L 397/95. Der vil blive fastsat regler, jf. stk. 6,  

 om, at den yngre jordbruger ligesom i den gældende ordning kan opfylde  

 betingelsen, selv om vedkommende helt eller delvist indgår i et  

 driftsfællesskab med andre jordbrugere.
Der vil blive fastsat  

 betingelser til driftsfællesskabets organisation svarende til de  

 regler, der gælder under den gældende ordning.
 Der henvises i øvrigt til bemærkningerne til  

 stk. 5.
Til stk. 3, nr. 1 Bestemmelsen er ny.
I Landdistriktsforordningen er det et  

 krav, at jordbrugsbedriften skal være økonomisk levedygtig.
Ved  

 fastsættelsen af de nærmere regler, jf. stk. 6, vil det blive  

 stillet som krav, at bedriften besidder det nødvendige  

 produktionsapparat, og at den på sigt vil kunne opretholdes som en  

 økonomisk bæredygtig bedrift.
 Der henvises i øvrigt til bemærkningerne til  

 stk. 1.
Til stk. 3, nr. 2 Bestemmelsen er ny.
I Landdistriktsforordningen er det et  

 krav, at bedriften skal opfylde gældende mindstekrav med hensyn til  

 miljø, hygiejne og dyrevelfærd.
Ved fastsættelsen af de  

 nærmere regler, jf. stk. 6, er det hensigten at stille krav om, at den  

 yngre jordbrugers bedrift skal overholde dansk lovgivning vedrørende  

 miljø, hygiejne og dyrevelfærd samt Fællesskabets regler  

 herom.
 Der henvises i øvrigt til bemærkningerne til  

 stk. 1.
Til stk. 3, nr. 3 Bestemmelsen er en videreførelse af bestemmelsen i  

 § 2, stk. 2, i den gældende lov L 397/95. Med anvendelsen af begrebet  

 heltidsbedrift, det vil sige, at der på jordbrugsbedriften skal  

 være et reelt arbejdskraftbehov svarende til den på  

 arbejdsmarkedet gældende normalarbejdstid (1665 timer pr. år), er  

 der dog lagt op til en stramning af bedriftens arbejdskraftbehov, der efter §  

 2, stk. 2, i den gældende lov L 397/95 er 1800 timer pr. år.  

 Stramningen fremkommer ved, at der ved opgørelsen ikke længere  

 skal anvendes de standardtimesatser, der anvendes i den gældende  

 ordning, men nye enheder, der bedre afspejler jordbrugsbedriftens reelle  

 arbejdskraftbehov.
Der vil blive fastsat nærmere regler herom, jf. stk.  

 6.
 Der henvises i øvrigt til bemærkningerne til  

 stk. 1.
Til stk. 4 Bestemmelserne om arbejdstid, om drift for egen regning og  

 risiko, og om arbejdskraftbehov svarer indholdsmæssigt til § 2, stk. 3,  

 i den gældende lov L 397/95, idet opgørelsen af  

 arbejdskraftbehovet dog ændres, jf. bemærkningerne til stk. 3,  

 nr. 3. Kravet om, at mindstekravene til bedriften med hensyn til  

 miljø, hygiejne og dyrevelfærd skal være opfyldt i hele  

 lånets løbetid, er nyt.
Til stk. 5 Det er hensigten, at der fortsat skal kunne gøres  

 undtagelse fra opfyldelse af uddannelseskravet i stk. 2, nr. 1, hvis  

 etableringen sker inden den yngre jordbruger helt har afsluttet uddannelsen  

 inden for jordbrugserhvervet, jf. § 7, stk. 7, i bekendtgørelse nr.  

 820 af 20. oktober 1995 om statsgaranti og ydelsestilskud ved lån til  

 yngre jordbrugere.
Det er hensigten, at undtagelsen fortsat kan gøres  

 i højst 2 år fra indgivelse af ansøgningen om  

 statsgaranti for lån og ydelsestilskud.
Lånet vil i den  

 forbindelse kunne udbetales mod pengeinstitutgaranti for tilbagebetaling af  

 lån og tilskud med tillæg af renter, såfremt  

 uddannelseskravet ikke er opfyldt inden udløbet af de 2 år.
Der kan i særlige tilfælde meddeles  

 dispensation fra det fastsatte uddannelseskrav om grønt bevis.
Det  

 drejer sig om situationer, hvor generationsskiftet er blevet fremrykket  

 på grund af uforudsete omstændigheder, som f.eks.  

 forældrenes sygdom, og hvor den yngre jordbruger kun mangler at  

 gennemføre en mindre del af uddannelsen til grønt bevis.
 Det er hensigten fortsat at skabe muligheder for  

 samarbejde mellem jordbrugere.
Det er derfor hensigten, at der fortsat efter indgivelse  

 af ansøgning herom, jf. § 14 i bekendtgørelse nr. 820 af 20.  

 oktober 1995 om statsgaranti og ydelsestilskud ved lån til yngre  

 jordbrugere, kan gives tilladelse til, at den jordbrugsbedrift, som  

 ansøger eller låntager er ejer eller medejer af, helt eller  

 delvist indgår i et driftsfællesskab mellem jordbrugsbedrifter.  

 Der vil blive fastsat regler om, at driftsfællesskabet skal være  

 organiseret som et personligt ansvarligt interessentskab bestående af  

 fysiske personer, og at dets eneste formål skal være landbrugs-  

 eller gartneridrift.
Det er hensigten, at tilladelsen kun vil blive givet,  

 såfremt:
1) ansøger eller låntagers ejerandel af  

 interessentskabet udgør mindst 20 pct., og ansøgers eller  

 låntagers dispositionsret mindst svarer hertil, 2) de øvrige deltagere i driftsfællesskabet  

 opfylder uddannelseskravet efter reglerne i landbrugsloven for erhvervelse af  

 landbrugsejendomme over 30 ha, 3) kravet om økonomisk overlevelsesevne opfyldes af  

 såvel ansøger som af alle driftsfællesskabets deltagere  

 tilsammen, og 4) der fortsat mindst er et arbejdskraftbehov pr.  

 regnskabsår på den af ansøger eller låntager ejede  

 jordbrugsbedrift svarende til en heltidsbedrift.
 Det er hensigten, at der fortsat skal kunne stilles  

 betingelser i forbindelse med tilladelsen, herunder om at låntager  

 på ministerens anmodning er pligtig til at indsende interessentskabets  

 driftsregnskab til gennemsyn senest 6 måneder efter  

 regnskabsårets afslutning og om, at låntager skal give  

 underretning, såfremt interessentskabskontrakten eller deltagerkredsen  

 i interessentskabet ændres.
 Det er hensigten fortsat at fastsætte regler om, at  

 reglen om, at interessentskabet udelukkende skal bestå af fysiske  

 personer, dog, efter indgivelse af ansøgning herom, kan fraviges,  

 når særlige omstændigheder gør sig gældende  

 således, at ansøger eller låntager kan indtræde i et  

 driftsfællesskab, der er organiseret som et interessentskab, hvor en  

 enkelt deltager er et selskab, der har erhvervet den deltagende  

 jordbrugsbedrift efter reglerne i landbrugslovens § 20. Der vil fortsat blive  

 fastsat regler om, at tilladelsen kan gøres betinget af, at  

 jordbrugeren i selskabet opfylder landbrugslovens uddannelseskrav ved  

 erhvervelse af landbrugsejendomme over 30 ha, og af, at de fysiske personers  

 samlede ejerandel af interessentskabet udgør over 50 pct. samt af, at  

 deres dispositionsret mindst svarer hertil.
 Det er hensigten fortsat at fastsætte regler om, at  

 hvis ansøger eller låntager opnår tilladelse til at  

 indtræde i et driftsfællesskab, kan ansøger eller  

 låntagers arbejdstid i driftsfællesskabet medregnes ved  

 opfyldelse af arbejdstidskravet i stk. 2, nr. 5.
 Endvidere er det hensigten fortsat at fastsætte  

 regler om, at der kan stilles betingelser om, at låntager skal give  

 underretning, såfremt ejer- eller dispositionsforhold i  

 ovennævnte selskab ændres.
Til stk. 6 Der henvises til bemærkningerne til stk. 1-3.
Til § 6 Til stk. 1 Denne bestemmelse er ny.
Der kan efter bestemmelsen ydes statsgaranti for  

 lån til jordbrugere, som tidligere har etableret sig som  

 selvstændige jordbrugere, og som derfor ikke kan opnå lån  

 efter lovforslagets § 5. Det forudsættes således, at den  

 første etablering har været på en deltidsbedrift eller som  

 forpagter, og at ansøger ikke som ejer på noget tidspunkt  

 tidligere end 12 måneder før ansøgningstidspunktet har  

 været etableret på en heltidsbedrift.
 Der kan ikke opnås tilskud til lån efter denne  

 bestemmelse.
 Der henvises i øvrigt til bemærkningerne til  

 lovforslagets § 4, stk. 1.
Til stk. 2 Der henvises til bemærkningerne til lovforslagets § 5, stk. 2-4.
Til stk. 3 Der henvises til bemærkningerne til lovforslagets § 5, stk. 5.
Til stk. 4 Bestemmelsen svarer indholdsmæsigt til § 5, stk. 1, i den  

 gældende lov L 397/95, og § 16, stk. 3, i den i medfør af  

 nævnte lov udstedte bekendtgørelse nr. 820 af 20. oktober 1995  

 om statsgaranti og ydelsestilskud ved lån til yngre jordbrugere.
Der korrigeres for ændringer i jordbrugsbedriftens erhvervsaktiver  

 foretaget inden for de sidste 12 måneder forud for  

 ansøgningstidspunktet.
Der foretages reduktion i den kontante  

 handelspris med værdien af nettoreduktioner i jordbrugsbedriftens  

 erhvervsaktiver foretaget indtil 12 måneder forud for  

 ansøgningstidspunktet.
Det er hensigten at fastsætte regler om, at ansøgning efter  

 lovforslagets § 6 om yngre jordbrugerlån til tidligere  

 deltidsjordbrugere og tidligere forpagtere skal indgives inden 12  

 måneder efter, at bedriften opfylder kravet til en heltidsbedrift, jf.  

 lovforslagets § 5, stk. 3, nr. 3, og bemærkningerne hertil.
Overgangen  

 fra deltidsbrug til heltidsbrug (i ordningen efter lovforslagets § 6)  

 sidestilles således med erhvervelsestidspunktet ved  

 førstegangsetablering (i ordningen efter lovforslagets § 5).
 Der henvises i øvrigt til bemærkningerne til lovforslagets §  

 8, stk. 1-3.
Til § 7 Til stk. 1 og 2 Bestemmelsen svarer indholdsmæssigt til § 4 i den  

 gældende lov L 397/95, dog kan der nu også ydes lån uden  

 ydelsestilskud, jf. lovforslagets §§ 6 og 10, og lånene kan konverteres  

 til nye lån i Dansk Landbrugs Realkreditfond, jf. lovforlagets § 13,  

 stk. 8. Dansk Landbrugs Realkreditfond (DLR) har efter aftale med  

 Fødevareministeriet siden 1985 ydet lånene på yngre  

 jordbruger-ordningen.
Det foreslås, at yngre jordbrugerlånene  

 fortsat alene skal ydes af DLR, idet DLR er et specialinstitut, der kun yder  

 realkreditlån til jordbrugere mod pant i landbrugsejendomme (herunder  

 gartnerier og skovbrugsejendomme). DLR´s virksomhed er reguleret ved lov om  

 Dansk Landbrugs Realkreditfond, jf. lovbekendtgørelse nr. 68 af 1.  

 februar 1999, og ved bekendtgørelse nr. 67 af 1. februar 1999 om Dansk  

 Landbrugs Realkreditfond.
Som begrundelse for fortsat alene at anvende DLR  

 som långiver vedrørende yngre jordbruger-lån  

 anføres endvidere, at omfanget af yngre jordbrugerlån i perioden  

 2000-2006 skønnes at blive ca. 400 lån pr. år i  

 årene 2000 og 2001, ca. 375 lån pr. år i årene  

 2002-2004 og ca. 350 lån pr. år i årene 2005 og 2006. Det  

 ville derfor komplicere administrationen af yngre jordbruger-ordningen  

 unødigt meget, såfremt også de realkreditinstitutter, der  

 er godkendt til at yde realkreditlån efter realkreditloven, kunne yde  

 yngre jordbrugerlån.
Såfremt administrationen af ordningen blev  

 udlagt til flere realkreditinstitutter, skulle der med hver enkelt af disse  

 indgås administrationsaftaler, jf. lovforslagets § 7, ligesom der med  

 hvert enkelt institut skulle indgås nærmere  

 samarbejdsaftaler/forretningsgange, herunder vedrørende  

 administrationen af lånene, herunder specielt administrationen i  

 forbindelse med at lånene bliver nødlidende.
Til stk. 3 Bestemmelsen svarer indholdsmæssigt til § 6, stk. 4,  

 i den gældende lov L 397/95.
Til § 8 Til stk. 1-3 Bestemmelsen svarer til § 5, stk. 1-3, i den  

 gældende lov L 397/95. Der er dog foretaget redaktionelle  

 ændringer som følge af den ændrede affattelse af  

 adgangskravene til ordningen, jf. bemærkningerne til lovforslagets § 4.  

 Endvidere er bestemmelsen om, at den kontante handelspris korrigeres for  

 ændringer i jordbrugsbedriftens erhvervsaktiver foretaget inden for de  

 sidste 12 måneder forud for ansøgningstidspunktet ændret  

 til foretaget forud for ansøgningstidspunktet.
Det er dog ikke  

 hensigten at ændre, hvad der kan medtages af aktiver i  

 udmålingsgrundlaget.
Bestemmelsen om ansøgningstidspunkt vil  

 blot blive fastsat ved bekendtgørelse, og det er hensigten at  

 fastsætte regler om, at ansøgning om yngre jordbrugerlån  

 skal indgives til Finansstyrelsen inden 12 måneder fra erhvervelsen af  

 bedriften ved lån efter lovforslagets § 5. Det er hensigten at  

 fastsætte regler om, at ansøgning om lån efter  

 lovforslagets § 6 skal indgives til Finansstyrelsen inden 12 måneder  

 efter, at bedriften er blevet en heltidsbedrift.
Det er endvidere hensigten  

 at fastsætte regler om, at ansøgning om lån efter  

 lovforslagets § 10 skal indgives til Finansstyrelsen inden 12 måneder  

 efter erhvervelse af det i § 10, stk. 2, i lovforslaget nævnte  

 aktiv.
 Endvidere skal fødevareministeren som noget nyt  

 godkende den ved værdiansættelse fastsatte kontantværdi.  

 Ministeren kan derved reducere værdiansættelser, hvor det f.eks.  

 af skødet fremgår, at ejendommen er erhvervet på  

 usædvanlige vilkår.
Endelig vil det blive muligt, hvis andre  

 realkreditinstitutter yder den øvrige foranstående  

 långivning, uden at Dansk Landbrugs Realkreditfond i øvrigt yder  

 lån i ejendommen, at anvende en af disse andre realkreditinstitutters  

 værdiansættelse af ejendommen.
Fødevareministeren vil  

 fastsætte nærmere regler for anvendelse af andre  

 realkreditinstitutters værdiansættelser.
 Det er hensigten fortsat at fastsætte regler for  

 udmålingen af lånet som i § 16 i bekendtgørelse nr. 820 af  

 20. oktober 1995 om statsgaranti og ydelsestilskud ved lån til yngre  

 jordbrugere.
Det er således fortsat hensigten at fastsætte  

 regler om, at udmålingsgrundlaget for lånet skal være den  

 konstaterede handelspris, der fremgår af adkomstdokumentet, omregnet  

 til kontant handelspris efter Realkreditrådets omregningstabeller.
Der  

 vil ligeledes fortsat blive fastsat regler om, at den kontante handelspris  

 skal korrigeres for værdien af ændringer i jordbrugsbedriftens  

 erhvervsaktiver foretaget af ansøger inden for de sidste 12  

 måneder forud for ansøgningstidspunktet.
Værdien af disse  

 ændringer vil fortsat skulle opgøres ud fra  købs- og  

 salgsfakturaer.
Udmålingsgrundlaget for lånet kan ikke  

 overstige den ved en vurdering af jordbrugsbedriften på  

 ansøgningstidspunktet fastsatte kontantværdi.
Denne  

 kontantværdi ansættes ud fra en vurdering til  

 låneefterretning for DLR eller et realkreditinstitut, der er godkendt  

 efter realkreditloven, jf. ovenfor.
Der vil fortsat blive fastsat regler om,  

 at vurderingen skal være foretaget mindre end 12 måneder forud  

 for ansøgningstidspunktet og skal afspejle ejendommens aktuelle  

 tilstand.
Der vil endvidere fortsat blive fastsat regler om, at hvis DLR, og  

 som noget nyt et realkreditinstitut, der er godkendt efter realkreditloven,  

 er sælger af ejendommen eller af anden grund er inhabil, skal  

 kontantværdien ansættes ud fra en vurdering til  

 låneefterretning foretaget af en vurderingsmand udmeldt for hvert amt  

 af Strukturdirektoratet efter indstilling fra Realkreditrådet.
Denne  

 vurdering vil ved ansøgning om statsgaranti og ydelsestilskud ved  

 lån til yngre jordbrugere, på samme måde som en vurdering  

 foretaget af et realkreditinstitut, der er godkendt efter realkreditloven,  

 jf. ovenfor, blive anset for en DLR-vurdering og dermed kunne anvendes ved  

 ydelsen af lånet i DLR.
 Der vil fortsat blive fastsat regler om, at udgiften til  

 vurdering skal afholdes af ansøger.
 Der vil fortsat blive fastsat regler om, at  

 udmålingsgrundlaget ved etablering på en anpart af en  

 jordbrugsbedrift kan omfatte hele jordbrugsbedriften, hvis ansøger  

 ejer mindst halvdelen af jordbrugsbedriften, og den resterende del ejes af  

 ansøgers ægtefælle eller samlever, og  

 ægtefællen eller samleveren opfylder betingelserne for ydelse af  

 statsgaranti for lån og ydelsestilskud, bortset fra  

 uddannelseskravet.
Til stk. 4 Bestemmelsen svarer indholdsmæssigt til § 5, stk. 4,  

 i L 397/95. Det er fortsat hensigten at fastsætte regler om, at  

 udmålingsgrundlaget for lånet skal reduceres med værdien af  

 erhvervsaktiver, hvortil ansøger modtager eller overtager bevilget  

 støtte til investeringer efter anden lovgivning, jf. § 16, stk. 11, i  

 bekendtgørelse nr. 820 af 20. oktober 1995 om statsgaranti og  

 ydelsestilskud ved lån til yngre jordbrugere.
Bestemmelsen finder  

 især anvendelse ved salg af en jordbrugsbedrift som led i et  

 generationsskifte, hvor sælgeren er en købers forældre,  

 der har fået godkendt en forbedringsplan, som køberen  

 indtræder i.
Til § 9 Bestemmelsen svarer til § 6, stk. 1 og 2, i den  

 gældende lov L 397/95. Bestemmelsen om det maksimale  

 udmålingsgrundlag er dog ændret, idet det maksimale  

 udmålingsgrundlag i lovforslaget er 6,5 mill. kr. mod 5,0 mill. kr. i  

 den gældende lov.
Bestemmelsen, om at det ikke er et krav, at man  

 optager fuldt lån, er ny.
 Den foreslåede udvidelse på 1,5 mill. kr. af  

 det maksimale udmålingsgrundlag skønnes at svare til udviklingen  

 i kapitalindsatsen på heltidsbedrifter siden yngre  

 jordbruger-ordningens sidste tilpasning i 1995.
Kursen på et 6 pct. yngre jordbrugerlån var  

 den 4. oktober 1999 93,85. Kontantlånsrenten var 6,80 pct. og den  

 effektive debitorrente 7,86 pct.
Hvis lånet var på 638.000 kr.-  

 svarende til det gennemsnitlige yngre jordbrugerlån i 1999 - ville  

 obligationsrestgælden være på 679.800 kr., og  

 førsteårsydelsen ville med 4 hele kvartårsterminer  

 være på 60.610 kr.
Til § 10 Bestemmelsen svarer indholdsmæssigt til § 11 i den  

 gældende lov L 397/95. Bestemmelsen er dog ændret for så  

 vidt angår ansøgningstidspunktet, der skal være inden 7  

 år fra det første låns udbetaling mod inden det fyldte 40.  

 år i den gældende ordning.
Der vil blive krævet statsafgift  

 af hele lånet, og der vil ikke i modsætning til efter den  

 gældende lov blive ydet tilskud til lånet.
Der er endvidere  

 foretaget redaktionelle ændringer som følge af de ændrede  

 adgangskrav til yngre jordbruger-ordningen, jf. bemærkningerne til  

 lovforslagets §§ 4-6.
Endelig vil det blive muligt, hvis andre  

 realkreditinstitutter yder den øvrige foranstående  

 långivning, uden at Dansk Landbrugs Realkreditfond i øvrigt yder  

 lån i ejendommen, at anvende en af disse andre realkreditinstitutters  

 værdiansættelse af ejendommen.
Fødevareministeren  

 fastsætter nærmere regler for anvendelse af andre  

 realkreditinstitutters værdiansættelser, jf. bemærkningerne  

 til § 8, stk. 1-3, i lovforslaget.
Til § 11 Bestemmelsen svarer indholdsmæssigt til § 7 i den  

 gældende lov L 397/95.
Til § 12 Bestemmelsen svarer indholdsmæssigt til § 8 i den  

 gældende lov L 397/95. Der er foretaget en enkelt sproglig  

 præcisering.
Til § 13 Til stk. 1-7 Bestemmelserne svarer indholdsmæssigt til § 9, stk.  

 1-7, i den gældende lov L 397/95, dog er kravet i stk. 4 om  

 nedbringelse af lånet ved salg af en del af ejendommen ændret  

 til, at lånet kan forlanges nedbragt.
Lånet vil således  

 ikke blive forlangt nedbragt, hvis salgsprovenuet er blevet brugt til  

 nedbringelse af gælden på foranstående lån.
 Bestemmelsen i stk. 5, 1. pkt., om at lånet kan  

 forlanges indfriet, hvis betingelser stillet i forbindelse med ydelse af  

 statsgarantien eller i forbindelse med ydelse af lånet ikke opfyldes,  

 vil blive anvendt, såfremt betalingsforpligtigelsen vedrørende  

 statsafgiften misligholdes, idet rettidig betaling af statsafgiften vil blive  

 stillet som betingelse for ydelse af statsgarantien og som  

 pantebrevsvilkår for lånet.
Til stk. 8 Denne bestemmelse er ny.
Hensigten med bestemmelsen er at  

 give låntager mulighed for at kunne konvertere yngre  

 jordbrugerlånet i lighed med, hvad der gælder for almindelige  

 realkreditlån, herunder for realkreditlån ydet af DLR.
Behovet  

 for konvertering kan opstå, såfremt yngre jordbrugerlånet  

 er optaget i en periode med høj rente, og renten efterfølgende  

 falder.
Det er hensigten at fastsætte regler om, at  

 statsgarantiforpligtigelsen og udgiften til ydelsestilskuddet ikke må  

 forøges ved konverteringen og om, at yngre jordbrugerlånet  

 fortsat skal være placeret inden for 95 pct. af ejendommens  

 kontantværdi.
Til § 14 Bestemmelsen svarer til § 10 i den gældende lov L  

 397/95. Der er dog foretaget en enkelt redaktionel ændring som  

 følge af bortfaldet af kravet om jordbrug som hovederhverv.
Til § 15 Bestemmelsen svarer i sit indhold til § 9, stk. 7, i den  

 gældende lov L 397/95, dog omfattes bestemmelsen om, at tilskuddene ved  

 tilbagebetalingen skal tillægges renter regnet fra tilskuddenes  

 udbetaling med den rentesats, der er fastsat i renteloven, af lovforslagets §  

 22 og er gjort til en bemyndigelsesbestemmelse.
Til § 16 a) Efter § 11 i den gældende lov om støtte  

 til jordbrugets strukturudvikling og til økologisk produktion inden  

 for jordbrug og fiskeri m.v., jf. lovbekendtgørelse nr. 192 af 26.  

 marts 1999, kan fødevareministeren fastsætte regler om  

 ansøgning m.v. og om administration af de i nævnte lov  

 omhandlede ordninger.
Efter nævnte lovs § 12 kan  

 fødevareministeren fastsætte regler om, at udbetaling af tilskud  

 efter loven skal ske til en af ansøger anvist konto i et  

 pengeinstitut.
 Reglerne i § 16 i lovforslaget svarer i sit indhold til §§  

 11 og 12 i nævnte lov.
 Fødevareministeren har benyttet sin bemyndigelse i  

 §§ 11 og 12 i nævnte lov til at fastsætte følgende  

 bestemmelser i bekendtgørelser:
I bekendtgørelse nr. 191 af 26. marts 1999 om  

 tilskud til dyrevelfærdsinvesteringer i forbindelse med  

 gennemførelse af forbedringsplaner for jordbrugsbedrifter er der i §§  

 2-6 fastsat regler om ansøgninger m.v., herunder at ansøgninger  

 m.v. skal udfærdiges med bistand af en særligt sagkyndig.
Efter §  

 29 i nævnte bekendtgørelse er det en betingelse for at blive  

 godkendt som særligt sagkyndig, at den pågældende har en  

 nærmere fastsat uddannelse, og at den pågældende har  

 erfaring og er beskæftiget med rådgivning af jordbrugere inden  

 for nærmere fastlagte områder.
I § 25, stk. 2, i nævnte  

 bekendtgørelse er der fastsat bestemmelser om konto-til-konto  

 overførsel af tilskud.
 I bekendtgørelse nr. 578 af 6. august 1998 om  

 tilskud til jordbrugere på visse småøer er der i § 2, stk.  

 1, fastsat regler om indgivelse af ansøgninger, og i § 8 er der  

 fastsat bestemmelser om konto-til-konto overførsel af tilskud.
 I bekendtgørelse nr. 193 af 26. marts 1999 om  

 tilskud til miljøvenlige jordbrugsforanstaltninger, er der i § 74  

 fastsat regler om konto-til-konto overførsel og i § 87 fastsat regler  

 om indgivelse af ansøgninger.
 I bekendtgørelse nr. 881 af 11. december 1998 om  

 tilskud til økologisk jordbrugsproduktion m.v., hvorefter der ydes  

 arealtilskud til økologi, er der i § 34 fastsat regler om  

 konto-til-konto overførsel og i § 2 fastsat regler om indgivelse af  

 ansøgninger.
 I bekendtgørelse nr. 852 af 25. september 1996 om  

 tilskud til fremme af udviklingen i særlige landdistrikter er der i §  

 14 fastsat regler om ansøgning om tilskud m.v., og i § 19 er det  

 bestemt, at Strukturdirektoratet kan fastsætte nærmere regler om  

 udbetaling af tilskud.
 b) I den gældende lov om tilskud til efteruddannelse  

 inden for jordbrugserhvervene, jf. lovbekendtgørelse nr. 318 af 18.  

 maj 1989, som senest ændret ved lov nr. 1109 af 22. december 1993,  

 fremgår det af § 6, stk. 1, at fødevareministeren kan  

 fastsætte regler om tilskudsordningens administration.
 I bekendtgørelse nr. 137 af 24. februar 1994 om  

 tilskud til efteruddannelse inden for jordbrugserhvervene er der i §§ 7, 8,  

 13 og 14, fastsat nærmere bestemmelser om indgivelse af  

 ansøgninger m.v.
 Nævnte lov indeholder ikke regler om konto-til-konto  

 overførsel af tilskud.
 c) Efter § 23 i den gældende i lov om læhegn  

 og tilskud til læplantning, jf. lovbekendtgørelse nr. 17 af 18.  

 januar 1996, som ændret ved lov nr. 15 af 14. januar 1998, kan  

 fødevareministeren fastsætte regler om tilskudsordningens  

 gennemførelse og administration.
 Reglerne i § 16 i lovforslaget er mere omfattende end § 23  

 i nævnte lov, idet der i § 16 i lovforslaget er udtrykkelig hjemmel til  

 at kræve konto-til-konto overførsel.
 I bekendtgørelse nr. 248 af 11. april 1994 om  

 tilskud til læplantning er der i §§ 7, 9, og 13, fastsat regler om  

 indgivelse af ansøgninger.
 d) Efter § 7 i den gældende lov om tilskud til  

 strukturprojekter inden for jordbruget, jf. lov nr. 89 af 23. februar 1991,  

 kan fødevareministeren fastsætte regler om udformningen af  

 ansøgninger og om ydelse af tilskud samt om udbetaling af tilskud.  

 Nævnte lov indeholder ikke bestemmelser om konto-til-konto  

 overførsel.
 I bekendtgørelse nr. 793 af 29. august 1994 om  

 tilskud til strukturprojekter inden for jordbruget, er der i § 2 fastsat  

 regler om ansøgning og i § 8 om udbetaling.
 e) I § 3 og § 11, stk. 4, i den gældende lov om  

 statsgaranti og ydelsestilskud ved lån til yngre jordbrugere, jf. lov  

 nr. 397 af 14. juni 1995, er der fastsat regler om indgivelse af  

 ansøgninger.
 I bekendtgørelse nr. 820 af 20. oktober 1995 om  

 statsgaranti og ydelsestilskud ved lån til yngre jordbrugere er der i §  

 2 fastsat nærmere regler om indgivelse af ansøgninger, herunder  

 regler om at ansøgningen skal udfærdiges med bistand af en  

 særlig sagkyndig, der er godkendt efter lov om støtte til  

 jordbrugets strukturudvikling og til økologisk produktion inden for  

 jordbrug og fiskeri m.v., jf. lovbekendtgørelse nr. 192 af 26. marts  

 1999.
 Nævnte lov indeholder ikke regler om konto-til-konto  

 overførsel af tilskud, da Strukturdirektoratet udbetaler  

 ydelsestilskuddet til yngre jordbrugerlånet direkte til DLR.
a-e) Det er hensigten, at fødevareministeren  

 fortsat kan bestemme, at ansøgninger m.v. skal udarbejdes med bistand  

 af og attesteres af en godkendt særligt sagkyndig.
Formålet er,  

 at ansøgninger m.v. udarbejdes korrekt, og at ansøgeren  

 får den fornødne rådgivning i forbindelse med  

 ansøgningen og den påtænkte foranstaltning.
For statsgaranti for lån efter lovforslagets § 5, er  

 det hensigten at fastsætte regler om, at ansøgningen skal  

 indgives inden 12 måneder fra erhvervelsestidspunktet.
For statsgaranti  

 for lån efter lovforslagets § 6, er det hensigten at fastsætte  

 regler om, at ansøgningen skal indgives inden 12 måneder fra det  

 tidspunkt, hvor jordbrugsbedriften er blevet en heltidsbedrift.
For  

 statsgaranti for lån efter lovforslagets § 10, er det hensigten at  

 fastsætte regler om, at ansøgningen skal indgives inden 12  

 måneder efter erhvervelsen af det i lovforslagets § 10, stk. 2,  

 nævnte aktiv.
 Det er endvidere hensigten at fastsætte regler om,  

 at ansøgning senest skal indgives 6 måneder før det  

 fyldte 40. år.
 Herudover er det hensigten at fastsætte regler om  

 den nærmere fremgangsmåde for administrationen af de enkelte  

 ordninger.
Baggrunden for forslaget om overførsel af tilskud  

 til en konto i et pengeinstitut er, at konto-til-konto overførsler er  

 en hurtigere og sikrere betalingsmåde end via crossede checks.
Samtidig  

 er det en betalingsmåde, der stadig bliver mere sædvanlig.
Det er en forudsætning, at der er tale om en konto i  

 et pengeinstitut i Danmark eller i et af de øvrige EU-medlemslande,  

 hvortil overførslen af støttebeløbet kan ske uden ekstra  

 udgift for staten.
Krav om angivelse af konto for udbetaling af  

 støttebeløb vil i øvrigt også omfatte f.eks. den,  

 der har fået overdraget fordringen til eje eller pant efter dansk rets  

 almindelige regler.
Til § 17 a) Efter § 8 i den gældende lov om støtte til  

 jordbrugets strukturudvikling og til økologisk produktion inden for  

 jordbrug og fiskeri m.v., jf. lovbekendtgørelse nr. 192 af 26. marts  

 1999, nedsætter fødevareministeren et udvalg til at bistå  

 ved administrationen af Mål 5b og LEADER, samt til at udøve  

 tilsyns- og opfølgningsfunktioner.
 Reglerne i § 17 i lovforslaget er mere omfattende end  

 bestemmelserne om udvalg i nævnte lov, idet der er udtrykkelig hjemmel  

 til at nedsætte overvågningsudvalg (stk. 1), og der desuden er  

 udtrykkelig hjemmel til at nedsætte rådgivende udvalg for de  

 enkelte ordninger (stk. 2).
 I bekendtgørelse nr. 881 af 11. december 1998 om  

 tilskud til økologisk jordbrugsproduktion m.v., er der i § 16, stk. 1  

 og 2, fastsat regler om forelæggelse af ansøgninger om tilskud  

 til demonstrationsprojekter for Det Økologiske  

 Fødevareråd.
 Der er nedsat et udvalg til at rådgive  

 Strukturdirektoratet om forhold af væsentlig betydning for  

 miljøvenlige jordbrugsforanstaltninger, jf. § 6 i  

 bekendtgørelse nr. 193 af 26. marts 1999 om tilskud til  

 miljøvenlige jordbrugsforanstaltninger, som ændret ved  

 bekendtgørelse nr. 497 af 21. juni 1999.
 I bekendtgørelse nr. 852 af 25. september 1996 om  

 tilskud til fremme af udviklingen i særlige landdistrikter er der i §  

 23 fastsat regler om sammensætningen af det i medfør af  § 8 i  

 lov om støtte til jordbrugets strukturudvikling og til  

 økologisk produktion inden for jordbrug og fiskeri m.v., jf.  

 lovbekendtgørelse nr. 192 af 26. marts 1999, nedsatte udvalg kaldet  

 Overvågningsudvalget.
 b) Efter § 6, stk. 2, i den gældende lov om tilskud  

 til efteruddannelse inden for jordbrugserhvervene, jf.  

 lovbekendtgørelse nr. 318 af 18. maj 1989, som senest ændret ved  

 lov nr. 1109 af 22. december 1993, nedsætter fødevareministeren  

 et rådgivende udvalg til at bistå ved administration af  

 loven.
 I bekendtgørelse nr. 137 af 24. februar 1994 om  

 tilskud til efteruddannelse inden for jordbrugserhvervene er der i § 2  

 fastsat nærmere regler om udvalgets sammensætning m.v.
c) Der er ikke i den gældende lov om læhegn og  

 tilskud til læplantning, jf. lovbekendtgørelse nr. 17 af 18.  

 januar 1996, som ændret ved lov nr. 15 af 14. januar 1998, fastsat  

 regler om udvalg, bortset fra at tilskud til plantning af læhegn, jf. §  

 16 i nævnte lov ydes af Landsforeningen De Danske Plantningsforeninger.  

 Efter nævnte lovs § 21, stk. 2, sammensættes Landsforeningen De  

 Danske Plantningsforeninger bl.a. af repræsentanter for  

 regionsudvalgene for læplantning.
Efter nævnte lovs § 21, stk. 3,  

 skal vedtægter for forretningsordenen for Landsforeningen De Danske  

 Plantningsforeninger godkendes af fødevareministeren.
 d) Efter § 6 i den gældende lov om tilskud til  

 strukturprojekter inden for jordbruget, jf. lov nr. 89 af 23. februar 1991,  

 nedsætter fødevareministeren et udvalg til at bistå ved  

 administrationen af loven.
 I bekendtgørelse nr. 793 af 29. august 1994 om  

 tilskud til strukturprojekter inden for jordbruget er der i § 12 fastsat  

 regler om sammensætningen m.v. af udvalget.
 e) Der er ikke i den gældende lov om statsgaranti og  

 ydelsestilskud ved lån til yngre jordbrugere, jf. lov nr. 397 af 14.  

 juni 1995, fastsat regler om udvalg.
a-e) Efter bestemmelsen i lovforslagets § 17  

 nedsætter fødevareministeren udvalg til at varetage tilsyns- og  

 opfølgningsfunktioner ved administrationen af ordninger efter loven.
I  

 henhold til art. 48, stk. 3, i Landdistiktsforordningen nedsættes der  

 et overvågningsudvalg, hvis det er hensigtsmæssigt.
I henhold til  

 art. 35, stk. 1, i Strukturfondsforordningen skal der nedsættes et  

 overvågningsudvalg for Fællesskabsinitiativet LEADER.
Det er hensigten at nedsætte  

 overvågningsudvalg - eventuelt som ét integreret udvalg -, der  

 skal dække alle lovforslagets støtteordninger, samt anden  

 lovgivning, der er omfattet af Landdistriktsforordningen.
Derved sikres  

 koordination mellem foranstaltningerne og i givet fald mellem programmerne.  

 Udvalget skal medvirke til at sikre sammenhængen i  

 landdistriktspolitikken.
Udvalget forventes at blive sammensat af  

 repræsentanter fra Europa-Kommissionen, Fødevareministeriet,  

 Indenrigsministeriet og andre berørte ministerier, kommunale  

 organisationer, jordbrugets organisationer, samt andre  

 interesseorganisationer.
 Det er endvidere hensigten efter behov inden for de  

 enkelte støtteordninger at nedsætte rådgivende udvalg med  

 repræsentanter fra berørte myndigheder og organisationer.
Til § 18 a) Efter § 16 i den gældende lov om støtte  

 til jordbrugets strukturudvikling og til økologisk produktion inden  

 for jordbrug og fiskeri m.v., jf. lovbekendtgørelse nr. 192 af 26.  

 marts 1999, kan fødevareministeren delegere sine beføjelser til  

 et direktoratet under ministeriet, Finansstyrelsen, amtsråd,  

 kommunalbestyrelser og private organisationer.
Ministeren kan efter  

 bestemmelsen fastsætte vilkårene for delegationen.
Ministeren  

 bevarer sin fulde instruktionsbeføjelse.
Endelig kan ministeren  

 fastsætte regler om, at amtsråd og kommunalbestyrelser kan yde  

 tilskud til de af loven omfattede foranstaltninger.
 Fødevareministeren har benyttet sin bemyndigelse i  

 § 16 i nævnte lov til at fastsætte følgende bestemmelser i  

 bekendtgørelser:
 I bekendtgørelse nr. 191 af 26. marts 1999 om  

 tilskud til dyrevelfærdsinvesteringer i forbindelse med  

 gennemførelse af forbedringsplaner for jordbrugsbedrifter har  

 ministeren i § 4 bemyndiget Strukturdirektoratet til at træffe  

 afgørelser m.v. efter bekendtgørelsen og til at administrere  

 tilskudsordningen.
 I bekendtgørelse nr. 578 af 6. august 1998 om  

 tilskud til jordbrugere på visse småøer har ministeren i §  

 2 bemyndiget Strukturdirektoratet til at træffe afgørelser efter  

 bekendtgørelsen og til at administrere tilskudsordningen.
I bekendtgørelse nr. 193 af 26. marts 1999 om  

 tilskud til miljøvenlige jordbrugsforanstaltninger, som ændret  

 ved bekendtgørelse nr. 497 af 21. juni 1999, har ministeren i §§ 73 og  

 87 delegeret dele af administrationen af miljøvenlige  

 jordbrugsforanstaltninger til amtsrådene.
Amtskommunerne behandler  

 ansøgninger, meddeler tilsagn og udbetaler tilskud.
Ansøgning  

 om tilskud til demonstrationsprojekter behandles dog af Strukturdirektoratet,  

 jf. § 101 i nævnte bekendtgørelse.
 I bekendtgørelse nr. 881 af 11. december 1998 om  

 tilskud til økologisk jordbrugsproduktion m.v. har ministeren i §§ 1  

 og 2, bemyndiget Strukturdirektoratet til at behandle ansøgninger,  

 meddele tilsagn og udbetale tilskud, herunder til  

 demonstrationsprojekter.
 I bekendtgørelse nr. 852 af 25. september 1996 om  

 tilskud til fremme af udviklingen i særlige landdistrikter har  

 ministeren i § 1 bemyndiget Strukturdirektoratet til at træffe  

 afgørelser og føre kontrol og tilsyn.
 b) Efter § 7 i den gældende lov om tilskud til  

 efteruddannelse inden for jordbrugserhvervene, jf. lovbekendtgørelse  

 nr. 318 af 18. maj 1989, som senest ændret ved lov nr. 1109 af 22.  

 december 1993, kan fødevareministeren henlægge sine  

 beføjelser efter loven til Strukturdirektoratet eller andre  

 institutioner under Fødevareministeriet.
 I bekendtgørelse nr. 137 af 24. februar 1994 om  

 tilskud til efteruddannelse inden for jordbrugserhvervene er der i § 1, stk.  

 1, fastsat regler om, at administrationen af loven og bekendtgørelsen  

 varetages af Strukturdirektoratet.
 c) Efter § 16 i lov om læhegn og tilskud til  

 læplantning, jf. lovbekendtgørelse nr. 17 af 18. januar 1996,  

 som ændret ved lov nr. 14 af 15. januar 1998, ydes tilskud til  

 plantning af læhegn af Landsforeningen De Danske  

 Plantningsforeninger.
 Reglerne i § 18 i lovforslaget indebærer, at  

 kompetencen for Landsforeningen De Danske Plantningsforeninger til at yde  

 tilskud til plantning af læhegn ikke udtrykkeligt vil fremgå af  

 lovteksten, men vil bero på ministerens beslutning herom.
 d) Efter § 8, stk.1, i lov om tilskud til  

 strukturprojekter inden for jordbruget, jf. lov nr. 89 af 23. februar 1991,  

 kan fødevareministeren bemyndige Strukturdirektoratet til at  

 udøve de beføjelser, der i loven er tillagt ministeren.
 I § 1, stk. 3, i bekendtgørelse nr. 793 af 29.  

 august 1994 om tilskud til strukturprojekter inden for jordbruget bemyndiges  

 Strukturdirektoratet til at træffe afgørelser efter loven og til  

 at føre kontrol.
 e) Efter § 13, stk. 1-3, i den gældende lov om  

 statsgaranti og ydelsestilskud ved lån til yngre jordbrugere, jf. lov  

 nr. 397 af 14. juni 1995, kan fødevareministeren bemyndige Dansk  

 Landbrugs Realkreditfond, Finansstyrelsen og Strukturdirektoratet til at  

 træffe afgørelser efter loven.
 I bekendtgørelse nr. 820 af 20. oktober 1995 om  

 statsgaranti og ydelsestilskud ved lån til yngre jordbrugere er  

 Finansstyrelsen og Dansk Landbrugs Realkreditfond i § 25 bemyndiget til at  

 træffe nærmere anførte afgørelser.
Til stk. 1 Det er hensigten, at Strukturdirektoratet fortsat skal  

 forestå administrationen af ordningerne, jf. dog bemærkningerne  

 til stk. 2-4.
Til stk. 2 Bestemmelsen giver fødevareministeren hjemmel til,  

 efter aftale med finansministeren, at bemyndige Finansstyrelsen til at  

 træffe visse afgørelser efter loven.
Det er hensigten, at  

 Finansstyrelsen fortsat skal stå for størstedelen af  

 administrationen af yngre jordbruger-ordningen, jf. lovforslagets kapitel  

 3.
Til stk. 3 Det er hensigten, at DLR fortsat sammen med  

 Finansstyrelsen skal stå for den efterfølgende administration af  

 yngre jordbruger-ordningen, herunder rykning, relaksation m.v.  

 vedrørende lånet.
Rykning og relaksation m.v. vil samtidig give  

 anledning til stillingtagen til sikkerhedsgrundlaget for statsgarantien og  

 forudsætter derfor et samspil mellem DLR og Finansstyrelsen.
Den  

 nærmere fordeling af administrationen vil blive fastsat ved en aftale  

 herom.
Til stk. 4 Bestemmelsen giver hjemmel til, at  

 fødevareministeren kan fastsætte regler om, at amtsråd  

 eller private organisationer kan udøve ministerens beføjelser.  

 Dette sker bl.a. af hensyn til inddragelse af lokalkendskab ved  

 administration af foranstaltningerne.
Der kan således helt eller  

 delvist ske delegation til amtsrådene i forbindelse med  

 administrationen af dele af ordningen om miljøvenlige  

 jordbrugsforanstaltninger.
Det er hensigten at fastsætte regler om, at  

 Landsforeningen De Danske Plantningsforeninger fortsat skal deltage i  

 administrationen af ordningen med tilskud til plantning af læhegn.
 For så vidt angår ordningen om tilskud til  

 miljøvenlige jordbrugsforanstaltninger skal den fremtidige  

 tilrettelæggelse af administrationen vurderes på grundlag af  

 resultatet af midtvejsevalueringen vedrørende den administrative  

 udlægning af ordningen til amtskommunerne, som fandt sted i 1997, jf.  

 Alm. bemærkninger, pkt. 4.
Fødevareministeren er over for De Europæiske  

 Fællesskaber ansvarlig for administrationen af samtlige  

 foranstaltninger under den foreslåede lov, uanset om der er sket  

 delegation til amtsråd, som er omfattet af det kommunale selvstyre,  

 eller til private organisationer.
Det fastsættes derfor i bestemmelsen,  

 at ministeren kan fastsætte vilkårene for, at den bemyndigede kan  

 udøve ministerens beføjelser.
Det fastsættes desuden, at  

 ministeren bevarer sin fulde instruktionsbeføjelse.
Ministeren kan  

 således instruere amtsråd og private organisationer, i det omfang  

 disse udøver ministerens beføjelser, på linje med  

 direktorater under Fødevareministeriet.
Det fremgår endelig af  

 bestemmelsen, at ministeren kan fastsætte regler om, at amtskommuner  

 eller andre offentlige myndigheder også kan udbetale tilskud til  

 foranstaltninger, som de af ministeren er blevet bemyndiget til at  

 administrere.
Til stk. 5 Det er hensigten, at tilsagnsgivningen under ordningen om  

 fremme af tilpasningen og udviklingen af landdistrikterne skal baseres  

 på bindende indstillinger fra amtsrådene.
Til stk. 6 Det er hensigten, at tilsagnsgivningen under ordningen  

 vedrørende Fællesskabsinitiativet LEADER fortsat skal baseres  

 på indstillinger fra lokale aktionsgrupper.
Efter forventningerne til  

 indholdet af de kommende EU-fastsatte retningslinier vedrørende  

 Fælleskabsinitiativet LEADER forventes disse indstillinger at skulle  

 være bindende for Strukturdirektoratet.
Til § 19 a) Efter § 17 i den gældende lov om støtte  

 til jordbrugets strukturudvikling og til økologisk produktion inden  

 for jordbrug og fiskeri m.v., jf. lovbekendtgørelse nr. 192 af 26.  

 marts 1999, kan fødevareministeren fastsætte regler om adgang  

 til at påklage afgørelser, herunder fastsætte regler om at  

 afgørelser kun kan påklages for så vidt angår  

 retlige spørgsmål, at afgørelser ikke kan indbringes for  

 anden administrativ myndighed, og om klagefrist.
 Reglen i § 19 i lovforslaget svarer i sit indhold til § 17  

 i nævnte lov, idet der dog i lovforslaget er udtrykkelig hjemmel til at  

 fastsætte regler om remonstration, dvs. adgang til at genvurdere en  

 sag, efter at der er indgivet klage.
 Fødevareministeren har benyttet sin bemyndigelse i  

 § 17 i nævnte lov til at fastsætte følgende bestemmelser i  

 bekendtgørelser:
 I bekendtgørelse nr. 191 af 26. marts 1999 om  

 tilskud til dyrevelfærdsinvesteringer i forbindelse med  

 gennemførelse af forbedringsplaner for jordbrugsbedrifter er der i §  

 30 fastsat regler om, at Strukturdirektoratets afgørelser efter  

 bekendtgørelsen kan indbringes for fødevareministeren.
 I bekendtgørelse nr. 578 af 6. august 1998 om  

 tilskud til jordbrugere på visse småøer er der i § 11  

 fastsat regler om, at Strukturdirektoratets afgørelser ikke kan  

 indbringes for anden administrativ myndighed.
I bekendtgørelse nr. 193 af 26. marts 1999 om  

 tilskud til miljøvenlige jordbrugsforanstaltninger, som ændret  

 ved bekendtgørelse nr. 497 af 21. juni 1999, er der i § 114 fastsat  

 regler om, at amtskommunernes afgørelser kan påklages til  

 Strukturdirektoratet.
Klagefristen er 4 uger.
Amtsrådet har adgang til  

 remonstration, idet klager, der umiddelbart kan afgøres til klagers  

 fordel, uanset klagen kan afgøres af amtsrådet.
Efter § 115 i  

 nævnte bekendtgørelse kan Strukturdirektoratets  

 afgørelser ikke indbringes for anden administrativ myndighed.
 I bekendtgørelse nr. 881 af 11. december 1998 om  

 tilskud til økologisk jordbrugsproduktion m.v. er der i § 36 fastsat  

 regler om, at Strukturdirektoratets afgørelser ikke kan indbringes for  

 anden administrativ myndighed.
 I bekendtgørelse nr. 852 af 25. september 1996 om  

 tilskud til fremme af udviklingen i særlige landdistrikter, er der i §  

 17 fastsat regler om, at en afgørelse truffet af Strukturdirektoratet  

 ikke kan indbringes for anden administrativ myndighed.
 b) Efter § 7 i den gældende lov om tilskud til  

 efteruddannelse inden for jordbrugserhvervene, jf. lovbekendtgørelse  

 nr. 318 af 18. maj 1989, som senest ændret ved lov nr. 1109 af 22.  

 december 1993, kan fødevareministeren fastsætte regler om  

 adgangen til at klage over afgørelser, herunder om at klage ikke skal  

 kunne indbringes for anden administrativ myndighed.
 I bekendtgørelse nr. 137 af 24. februar 1994 om  

 tilskud til efteruddannelse inden for jordbrugserhvervene er der i § 1, stk.  

 2, fastsat regler om, at Strukturdirektoratets afgørelser kan  

 påklages til fødevareministeren.
c) Efter § 26 i den gældende lov om læhegn og  

 tilskud til læplantning, jf. lovbekendtgørelse nr. 17 af 18.  

 januar 1996, som ændret ved lov nr. 15 af 14. januar 1998, kan  

 afgørelser truffet af Landsforeningen De Danske Plantningsforeninger  

 påklages til fødevareministeren.
Ministeren kan fastsætte  

 regler om klageadgang, herunder om at klage skal have opsættende  

 virkning.
I tilfælde af delegation til et direktoratet under  

 Fødevareministeriet kan ministeren fastsætte regler om klage  

 over denne myndigheds afgørelser, herunder om at afgørelserne  

 ikke skal kunne indbringes for anden administrativ myndighed.
Reglen i § 19 i lovforslaget svarer i sit indhold til § 26  

 i nævnte lov, idet der dog i lovforslaget er udtrykkelig hjemmel til at  

 fastsætte regler om remonstration, dvs. adgang til at genvurdere en  

 sag, efter at der er indgivet klage samt adgang til at begrænse en  

 klage til retlige spørgsmål.
Samtidig er der ikke udtrykkelig  

 hjemmel til at tillægge en klage opsættende virkning.
 d) Efter § 8, stk. 2, i den gældende lov om tilskud  

 til strukturprojekter inden for jordbruget, jf. lov nr. 89 af 23. februar  

 1991, kan fødevareministeren fastsætte regler om adgangen til at  

 påklage afgørelser, herunder regler om, at afgørelser  

 truffet af Strukturdirektoratet ikke kan indbringes for anden administrativ  

 myndighed.
 I bekendtgørelse nr. 793 af 29. august 1994 om  

 tilskud til strukturprojekter inden for jordbruget er der i § 2, stk. 4,  

 fastsat regler om, at en afgørelse truffet af Strukturdirektoratet  

 ikke kan indbringes for anden administrativ myndighed.
e) I § 13, stk. 4 og 5, i den gældende lov om  

 statsgaranti og ydelsestilskud ved lån til yngre jordbrugere, jf. lov  

 nr. 397 af 14. juni 1995, er det fastsat, at afgørelser truffet af  

 Dansk Landbrugs Realkreditfond, Finansstyrelsen og Strukturdirektoratet kan  

 indbringes for fødevareministeren.
Det er endvidere bestemt, at  

 ministeren kan fastsætte regler om, at afgørelser truffet af  

 Finansstyrelsen og Strukturdirektoratet ikke kan indbringes for anden  

 administrativ myndighed.
I bekendtgørelse nr. 820 af 20. oktober 1995 om  

 statsgaranti og ydelsestilskud ved lån til yngre jordbrugere, er der i  

 § 26 fastsat regler om, at afgørelser truffet af Finansstyrelsen ikke  

 kan indbringes for anden administrativ myndighed, dog kan Finansstyrelsens  

 afgørelser vedrørende uddannelseskrav, jf. §§ 7 og 9 i  

 nævnte bekendtgørelse, indbringes for Strukturdirektoratet.
I §  

 27 i nævnte bekendtgørelse er der fastsat regler om, at Dansk  

 Landbrugs Realkreditfonds afgørelser kan indbringes for  

 Finansstyrelsen.
Til stk. 1 Bestemmelsen giver mulighed for at fastsætte regler  

 om klageadgang og om fremgangsmåden ved klage, herunder  

 fastsættelse af klagefrist og krav til klagens form og indhold.
Med bestemmelsen skabes der endvidere hjemmel til at  

 fastsætte regler om genvurdering (remonstration), dvs., at den  

 myndighed, der har truffet afgørelsen i første instans, kan  

 genvurdere afgørelsen efter indgivelsen af en klage.
Myndigheden kan i  

 sådanne tilfælde træffe en ny realitetsafgørelse,  

 der giver klageren helt eller delvist medhold, uden at sagen skal  

 forelægges rekursinstansen.
Remonstration kan være en mere hensigtsmæssig  

 måde på ny at få sagen prøvet på frem for en  

 formel klage til en anden instans.
Remonstration vil således i mange  

 tilfælde være en hurtigere måde at få sagen vurderet  

 på.
Der vil på områder, hvor klageadgangen ikke i  

 øvrigt er afskåret, altid være adgang for klageren til at  

 påklage den afgørelse, som myndigheden i første instans  

 træffer også efter, at sagen har været genvurderet i  

 første instans.
Det har hidtil været vurderingen, at remonstration  

 kunne ske i alle tilfælde uden formel hjemmel.
Folketingets Ombudsmand  

 har imidlertid givet udtryk for, at remonstration i tilfælde, hvor der  

 er indgivet klage, efter ombudsmandens opfattelse kræver udtrykkelig  

 lovhjemmel.
Denne udtrykkelige lovhjemmel indføres med  

 lovforslaget.
 Det er hensigten at fastsætte regler om, at den  

 administrerende myndighed skal have adgang til at genvurdere en sag, efter at  

 der er indgivet klage.
Til stk. 2 Bestemmelsen giver fødevareministeren mulighed for  

 at fastsætte regler om adgangen til at påklage afgørelser  

 truffet af Strukturdirektoratet eller Finansstyrelsen i henhold til  

 bemyndigelse.
 Der er med formuleringen skabt hjemmel til helt eller  

 delvist at afskære klageadgangen for disse myndigheders  

 afgørelser, medens bestemmelsen ikke giver mulighed for at  

 afskære klageadgangen for afgørelser, der bliver truffet af et  

 amtsråd eller en privat organisation, herunder DLR og Landsforeningen  

 De Danske Plantningsforeninger i henhold til bemyndigelse, jf. stk. 3.
 Der er i medfør af bemyndigelsesbestemmelser i de  

 gældende love, der vedrører dette lovforslag, fastsat regler om  

 afskæring af klageadgang på alle støtteordninger, der  

 administreres af Strukturdirektoratet og Finansstyrelsen, undtagen  

 dyrevelfærdsinvesteringsordningen, efteruddannelsesordningen og yngre  

 jordbruger-ordningen (her er der dog kun klageadgang til Strukturdirektoratet  

 og kun for så vidt angår opfyldelse af uddannelseskravet).
Det er hensigten at fastsætte regler, der sikrer  

 klageadgang på alle støtteordninger, der administreres af  

 Strukturdirektoratet og Finansstyrelsen således, at  

 to-instansprincippet gennemføres.
Det er hensigten at fastsætte  

 regler om, at klagen skal indsendes gennem den myndighed, hvis  

 afgørelse påklages.
Til stk. 3 I bestemmelsen er det præciseret, at  

 afgørelser truffet af et amtsråd eller en privat organisation i  

 henhold til bemyndigelse kan påklages til  

 fødevareministeren.
Til stk. 4 Bestemmelsen giver fødevareministeren hjemmel til  

 at fastsætte regler om, at klagens indhold kan indskrænkes til  

 alene at angå retlige spørgsmål i de tilfælde, hvor  

 afgørelser er truffet af et amtsråd i henhold til bemyndigelse.  

 Som eksempel kan nævnes tilfælde, hvor førsteinstansen  

 besidder en særlig sagkundskab med hensyn til de lokale forhold.
 Det er hensigten fortsat at fastsætte regler om, at  

 alene retlige spørgsmål vedrørende de dele af  

 foranstaltningen om miljøvenlige jordbrugsforanstaltninger, hvor  

 amtsrådene træffer afgørelser, skal kunne påklages  

 til Strukturdirektoratet.
Til stk. 5 Det er hensigten at fastsætte regler om, at det  

 alene vedrørende ordninger, hvor Strukturdirektoratets  

 afgørelser beror på bindende indstillinger fra amtsråd  

 eller private organisationer, jf. lovforslagets § 18, stk. 5 og 6, er retlige  

 spørgsmål, der skal kunne påklages.
Til § 20 a) Bestemmelserne om kontrol, tilsyn, regnskab og revision  

 svarer i sit indhold til bestemmelserne i § 18 i den gældende lov om  

 støtte til jordbrugets strukturudvikling og til økologisk  

 produktion inden for jordbrug og fiskeri m.v., jf. lovbekendtgørelse  

 nr. 192 af 26. marts 1999, bortset fra, at det i stk. 2 i lovforslaget er  

 præciseret, at de kontrollerende myndigheder også har adgang til  

 materiale, der opbevares i elektronisk form, og at det i stk. 5 i  

 lovforslaget udtrykkeligt er anført, at politiet om nødvendigt  

 yder bistand til gennemførelse af den i stk. 2 nævnte  

 kontrol.
 Fødevareministeren har benyttet bemyndigelsen i §  

 18 i nævnte lov til at fastsætte følgende bestemmelser i  

 bekendtgørelser:
 I bekendtgørelse nr. 191 af 26. marts 1999 om  

 tilskud til dyrevelfærdsinvesteringer i forbindelse med  

 gennemførelse af forbedringsplaner for jordbrugsbedrifter er der i §  

 2, stk. 5, fastsat regler om, at Strukturdirektoratet og  

 jordbrugskommissionerne forestår den kontrol, der er nævnt i  

 lovens § 18, stk. 2-4.
 I bekendtgørelse nr. 578 af 6. august 1998 om  

 tilskud til jordbrugere på visse småøer er der i § 2, stk.  

 4, fastsat regler om, at Strukturdirektoratet eller den, Strukturdirektoratet  

 bemyndiger dertil, udøver ministeren beføjelser efter lovens §  

 18, stk. 2, jf. lovens § 9.
 I bekendtgørelse nr. 193 af 26. marts 1999 om  

 tilskud til miljøvenlige jordbrugsforanstaltninger, som ændret  

 ved bekendtgørelse nr. 497 af 21. juni 1999, er der i § 104 fastsat  

 regler svarende til lovens regler om kontrol.
 I bekendtgørelse nr. 881 af 11. december 1998 om  

 tilskud til økologisk jordbrugsproduktion m.v. er der i § 27 fastsat  

 regler svarende til lovens regler om kontrol.
 I bekendtgørelse nr. 852 af 25. september 1996 om  

 tilskud til fremme af udviklingen i særlige landdistrikter er der i §  

 24 fastsat regler om, at Strukturdirektoratet og Plantedirektoratet foretager  

 den kontrol, der er nævnt i loven.
 b) Efter § 6, stk. 1, i den gældende lov om tilskud  

 til efteruddannelse inden for jordbrugserhvervene, jf.  

 lovbekendtgørelse nr. 318 af 18. maj 1989, som senest ændret ved  

 lov nr. 1109 af 22. december 1993, kan fødevareministeren  

 fastsætte regler om tilskudsordningens gennemførelse og  

 administration.
 Denne bemyndigelse er ikke udmøntet i en  

 bekendtgørelse.
 c) Efter § 24 i den gældende lov om læhegn og  

 tilskud til læplantning, jf. lovbekendtgørelse nr. 17 af 18.  

 januar 1996, som ændret ved lov nr. 15 af 14. januar 1998, kan  

 fødevareministeren fastsætte regler om Landsforeningen De Danske  

 Plantningsforeningers kontrol og tilsyn med ordningen.
 Reglerne i § 24 i nævnte lov svarer i sit indhold  

 til reglerne i § 18 i lov om støtte til jordbrugets strukturudvikling  

 og til økologisk produktion inden for jordbrug og fiskeri m.v., jf.  

 lovbekendtgørelse nr. 192 af 26. marts 1999, og afviger på samme  

 måde fra § 20 i lovforslaget.
I bekendtgørelse nr. 248 af 11. april 1998 har  

 ministeren i § 17 bemyndiget Landsforeningen De Danske Plantningsforeninger  

 til at gennemføre kontrollen.
Det fremgår af bestemmelsen, at  

 Strukturdirektoratet fastsætter nærmere retningslinjer for denne  

 kontrol.
 d) Reglerne i lovforslagets § 20, stk.1-3, svarer efter  

 sit indhold til § 4, stk. 2-4, i den gældende lov om tilskud til  

 strukturprojekter inden for jordbruget, jf. lov nr. 89 af 23. februar 1991,  

 bortset fra at det i lovforslagets § 20, stk. 2, er præciseret, at de  

 kontrollerende myndigheder også har adgang til materiale, der opbevares  

 i elektronisk form.
 Nævnte lov indeholder ikke regler, der modsvarer  

 lovforslagets § 20, stk. 4 og 5.
 I bekendtgørelse nr. 793 af 29. august 1994 om  

 tilskud til strukturprojekter inden for jordbruget er der i § 14 fastsat  

 regler om, at Strukturdirektoratet eller den, Strukturdirektoratet bemyndiger  

 dertil, foretager den kontrol, der er nævnt i loven, samt at  

 tilskudsmodtager skal yde den hjælp, der er fastsat i loven.
 e) Der er ikke i den gældende lov om statsgaranti og  

 ydelsestilskud ved lån til yngre jordbrugere, jf. lov nr. 397 af 14.  

 juni 1995, fastsat udtrykkelige regler om tilsyn, regnskab og revision.
 I lovens § 15 er fastsat bestemmelser om kontrol, som i  

 sit indhold svarer til § 20, stk. 2 og 3, i lovforslaget, bortset fra, at det  

 i lovforslagets § 20, stk. 2, er præciseret, at de kontrollerende  

 myndigheder også har adgang til materiale, der opbevares i elektronisk  

 form.
 I bekendtgørelse nr. 820 af 20. oktober 1995 om  

 statsgaranti og ydelsestilskud ved lån til yngre jordbrugere er der i §  

 28 fastsat regler om, at Finansstyrelsen eller den, Finansstyrelsen  

 bemyndiger dertil, udøver beføjelserne efter lovens § 15.
Til stk. 1 Danmark er efter EU-reglerne forpligtiget til at sikre, at  

 der gennemføres kontrol, tilsyn og revision med foranstaltninger, der  

 medfinansieres af De Europæiske Fællesskaber.
Kontrol, tilsyn og  

 revision sker for at sikre, at betingelserne for tilskud er opfyldt, herunder  

 for at sikre mod svig, der kan involvere såvel nationale som  

 EU-midler.
Bestemmelsen giver fødevareministeren hjemmel til  

 at fastsætte regler om kontrol, tilsyn og revision samt til at  

 fastsætte regler om regnskab.
Ministeren kan herunder fastsætte  

 regler vedrørende myndigheder m.v., der af ministeren er bemyndiget  

 til at udøve ministerens beføjelser, jf. lovforslagets §  

 18.
Til stk. 2 For at kunne gennemføre en effektiv kontrol med de  

 støttede foranstaltninger må myndighederne have adgang til at  

 foretage kontrol på stedet.
Myndighedernes adgang omfatter hele  

 jordbrugsbedriften, herunder alle lokaler på bedriften eller  

 virksomheden.
Det forudsætter endvidere, at myndighederne har ret til  

 at gøre sig bekendt med bedriftens eller virksomhedens skriftlige  

 materiale, herunder materiale der opbevares i elektronisk form i det omfang,  

 det er nødvendigt for at udøve kontrol efter loven og uanset  

 opbevaringssted.
Det bemærkes, at kontrollen ofte skal  

 gennemføres på jordbrugsbedrifter, hvor en opdeling i en privat  

 og en forretningsmæssig del ikke er mulig.
Det er derfor ikke muligt i  

 disse tilfælde at begrænse adgangen til at gennemse dokumenter  

 m.v. til den forretningsmæssige del af bedriften.
Omtalen af materiale  

 i elektronisk form medtages af præciseringsårsager, da det altid  

 har været antaget, at også sådant materiale kunne efterses  

 af de kontrollerende myndigheder.
Da bestemmelsen alene regulerer spørgsmål om  

 stikprøvekontrol, skal der i overensstemmelse med almindelige  

 lovgivningsprincipper ikke indhentes retskendelse.
Hvis der før  

 gennemførelsen af kontrolbesøget foreligger begrundet mistanke  

 om et strafbart forhold, herunder svig med nationale og/eller EU-midler, kan  

 der ikke som et led i kontrollen ske adgang uden retskendelse.  

 Spørgsmålet om adgang skal i så fald behandles af  

 domstolene efter retsplejelovens regler om ransagning.
Bestemmelsen om adgang uden retskendelse svarer i sit  

 indhold til bestemmelserne i anden støttelovgivning inden for  

 Fødevareministeriets område.
Bestemmelsen om, at kontrollen kan  

 ske uanmeldt, jf. formuleringen "til enhver tid", har hidtil ikke eksplicit  

 fremgået af den lovgivning, der ophæves ved dette lovforslag, men  

 bestemmelsen har altid været praktiseret således.
Bestemmelsen giver endvidere mulighed for at andre,  

 såsom repræsentanter for Europa-Kommissionen og EU´s  

 Revisionsret, i følge med repræsentanter for danske myndigheder,  

 kan medvirke ved kontrollen.
Denne mulighed indebærer ikke, at de  

 pågældende EU-repræsentanter kan træffe beslutninger  

 inden for lovens område.
Beslutninger inden for lovens område af  

 betydning for den enkelte støttemodtager kan kun træffes af de  

 danske myndigheder.
 Bestemmelsen giver ligeledes mulighed for, at de  

 kontrollerende myndigheder i specielle tilfælde kan inddrage personer  

 med særlig fagkundskab i kontrollen.
Til stk. 3 Bestemmelsen præciserer ansøgers forpligtelse  

 til at yde den fornødne hjælp og vejledning ved kontrollens  

 gennemførelse og til at udlevere eller indsende materiale til de  

 kontrollerende myndigheder på disses begæring, jf. bestemmelsens  

 stk. 2.
 Bestemmelsen kan ikke anvendes til at pålægge  

 ansøgeren en pligt til at udlevere materiale, hvor der på  

 forhånd foreligger begrundet mistanke om strafbart forhold, herunder  

 svig med nationale og/eller EU-midler.
 Der er som i de gældende love ingen særlig  

 forpligtelse for andre personer end ansøger, såsom f.eks.  

 ansatte, til at yde nævnte hjælp og vejledning m.v.
Til stk. 4 Bestemmelsen svarer indholdsmæssigt til § 18, stk.  

 4, i den gældende lov om støtte til jordbrugets  

 strukturudvikling og til økologisk produktion inden for jordbrug og  

 fiskeri m.v., jf. lovbekendtgørelse nr. 192 af 26. marts 1999.
 Tilsvarende bestemmelser findes ikke i de øvrige  

 gældende love, der omfattes af lovforslaget.
 Bestemmelsen kan finde anvendelse i de sjældne  

 situationer, hvor f.eks. et driftsregnskab - med henblik på kontrol af  

 tilskudsmodtagers beskæftigelse på bedriften - ikke kan  

 tilvejebringes af den kontrollerende myndighed på anden vis end ved at  

 rette henvendelse til skattemyndighederne.
Til stk. 5 Bestemmelsen om, at politiet om nødvendigt skal yde  

 bistand ved kontrollen, er hidtil ikke udtrykkeligt fremgået af den  

 lovgivning, der foreslås ophævet ved dette lovforslag.  

 Bestemmelsen svarer til bestemmelser i anden støttelovgivning inden  

 for Fødevareministeriets område.
Til § 21 a) Bestemmelsen om oplysningspligt hos  

 støttemodtager svarer indholdsmæssigt til § 19 i den  

 gældende lov om støtte til jordbrugets strukturudvikling og til  

 økologisk produktion inden for jordbrug og fiskeri m.v., jf.  

 lovbekendtgørelse nr. 192 af 26. marts 1999.
 Fødevareministeren har benyttet bemyndigelsen i §  

 19 i nævnte lov til at fastsætte følgende bestemmelser i  

 bekendtgørelser:
 I bekendtgørelse nr. 191 af 26. marts 1999 om  

 tilskud til dyrevelfærdsinvesteringer i forbindelse med  

 gennemførelse af forbedringsplaner for jordbrugsbedrifter er der i §  

 26 fastsat regler om, at en tilskudsmodtager i hele tilskudsperioden skal  

 afgive erklæring til Strukturdirektoratet om, hvorvidt betingelserne  

 for tilskud fortsat opfyldes, og i § 28, stk. 2, er der fastsat regler om, at  

 en tilskudsmodtager er forpligtet til at give Strukturdirektoratet meddelelse  

 om forhold, der kan medføre tilskuddets bortfald efter § 27, stk. 1, i  

 bekendtgørelsen.
 I bekendtgørelse nr. 578 af 6. august 1998 om  

 tilskud til jordbrugere på visse småøer er der i § 9  

 fastsat regler om, at en tilskudsmodtager skal underrette  

 Strukturdirektoratet, hvis betingelserne i bekendtgørelsens § 4, stk.  

 2, ikke længere er opfyldt, og at tilskudsmodtageren på  

 Strukturdirektoratets forlangende skal afgive erklæring om, hvorvidt  

 betingelserne i § 4, stk. 2, fortsat opfyldes.
 I bekendtgørelse nr. 193 af 26. marts 1999 om  

 tilskud til miljøvenlige jordbrugsforanstaltninger, som ændret  

 ved bekendtgørelse nr. 497 af 21. juni 1999, er der i § 73 fastsat  

 regler om, at udbetaling af tilskud sker efter en af tilskudsmodtager afgivet  

 årligt skriftlig erklæring om, at alle betingelser for tilskud er  

 opfyldt.
 I bekendtgørelse nr. 881 af 11. december 1998 om  

 tilskud til økologisk jordbrugsproduktion m.v. er der i § 13, stk. 4,  

 fastsat regler om, at udbetaling af endeligt tilskud sker efter en af  

 tilskudsmodtager afgivet årligt skriftlig erklæring om, at alle  

 betingelser for tilskud er opfyldt.
 I bekendtgørelse nr. 852 af 25. september 1996 om  

 tilskud til fremme af udviklingen i særlige landdistrikter er der i §  

 26, stk. 2, fastsat regler om, at ansøgeren har pligt til at give  

 Strukturdirektoratet meddelelse om forhold, der kan medføre  

 tilskuddets bortfald.
 b) Efter § 6, stk. 1, i den gældende lov om tilskud  

 til efteruddannelse inden for jordbrugserhvervene, jf.  

 lovbekendtgørelse nr. 318 af 18. maj 1989, som senest ændret ved  

 lov nr. 1109 af 22. december 1993, kan fødevareministeren  

 fastsætte regler for tilskudsordningens gennemførelse og  

 administration.
 I bekendtgørelse nr. 137 af 24. februar 1994 om  

 tilskud til efteruddannelse inden for jordbrugserhvervene er der i § 17, stk.  

 2, fastsat regler om, at kursusarrangører og  

 projekttilskudsansøgere straks skal underrette Strukturdirektoratet,  

 såfremt de bliver bekendt med forhold, der kan bevirke, at tilsagn om  

 tilskud til kursiststøtte eller projekttilskud bortfalder, eller  

 udbetalt tilskud til kursiststøtte eller projekttilskud kan  

 kræves tilbagebetalt.
 c) Den gældende lov om læhegn og tilskud til  

 læplantning, jf. lovbekendtgørelse nr. 17 af 18. januar 1996,  

 som ændret ved lov nr. 15 af 14. januar 1998, indeholder ikke  

 bestemmelser om ansøgers oplysningspligt.
 d) Efter § 4, stk. 4, i den gældende lov om tilskud  

 til strukturprojekter inden for jordbruget, jf. nr. 89 af 23. februar 1991,  

 kan fødevareministeren fastsætte regler om kontrol og  

 tilsyn.
 I bekendtgørelse nr.793 af 29. august 1994 om  

 tilskud til strukturprojekter inden for jordbruget er der i § 16 fastsat  

 regler om, at tilskudsmodtageren er forpligtiget til at give meddelelse om  

 forhold, der kan medføre tilsagnets bortfald.
 e) I § 9, stk. 8, i den gældende lov om statsgaranti  

 og ydelsestilskud ved lån til yngre jordbrugere, jf. lov nr. 397 af 14.  

 juni 1995, er der fastsat en bestemmelse om, at låntager har pligt til  

 at give nærmere oplysning om, hvorvidt de betingelser, der er  

 nævnt i § 9, stk. 5, og § 12, stk. 3, i loven, fortsat opfyldes.
I bekendtgørelse nr. 820 af 20. oktober 1995 om  

 statsgaranti og ydelsestilskud ved lån til yngre jordbrugere er der i §  

 22, stk. 9, fastsat regler om, at låntager skal give underretning til  

 Dansk Landbrugs Realkreditfond, hvis der indtræder forhold, der  

 medfører, at lånet forfalder helt eller delvist eller kan  

 kræves indfriet.
Efter bekendtgørelsens § 22, stk. 10, skal  

 låntageren give underretning til Dansk Landbrugs Realkreditfond, hvis  

 jordbrugsbedriftens autorisation fra Plantedirektoratet til økologisk  

 jordbrugsproduktion bortfalder eller tilbagekaldes.
Til stk. 1 Bestemmelsen præciserer ansøgers  

 oplysningspligt med hensyn til, om betingelserne for støtte stadig  

 opfyldes, f.eks. i forbindelse med udbetaling af støtte.
Til stk. 2 Bestemmelsen præciserer ansøgers  

 underretningspligt i tilfælde, hvor betingelserne for støtte  

 ikke længere er opfyldt.
Som eksempel kan nævnes, at  

 underretningspligten aktualiseres for en ansøger, der modtager tilskud  

 til økologisk jordbrugsproduktion, hvis ansøger mister sin  

 autorisation til økologisk jordbrugsproduktion og dermed ikke  

 længere opfylder betingelserne for tilskud.
Til § 22 a) Efter § 20, stk. 2, i den gældende lov om  

 støtte til jordbrugets strukturudvikling og til økologisk  

 produktion inden for jordbrug og fiskeri m.v., jf. lovbekendtgørelse  

 nr. 192 af 26. marts 1999, kan fødevareministeren bestemme, at ydede  

 beløb helt eller delvis skal tilbagebetales med tillæg af  

 renter.
Efter lovens § 20, stk. 3, kan ministeren fastsætte regler om  

 beregningen af renter efter § 20, stk. 2.
 Reglerne i § 22 i lovforslaget svarer i sit indhold til  

 reglerne i § 20, stk. 2 og 3, i nævnte lov, bortset fra en redaktionel  

 ændring.
 Fødevareministeren har benyttet sin bemyndigelse i  

 § 20, stk. 2 og 3, til at fastsætte følgende bestemmelser i  

 bekendtgørelser:
 I bekendtgørelse nr. 191 af 26. marts 1999 om  

 tilskud til dyrevelfærdsinvesteringer i forbindelse med  

 gennemførelse af forbedringsplaner for jordbrugsbedrifter er der i §  

 28, stk. 2, fastsat regler om, at tilbagebetalingskrav tillægges  

 renter, der beregnes fra fremsættelsen af kravet om tilbagebetaling med  

 den rentesats, der er fastsat i renteloven.
 I bekendtgørelse nr. 578 af 6. august 1998 om  

 tilskud til jordbrugere på visse småøer er der i § 10,  

 stk. 1, fastsat regler om, at tilbagebetalingskrav tillægges renter,  

 der beregnes fra fremsættelsen af kravet om tilbagebetaling med den  

 rentesats, der er fastsat i renteloven.
 I bekendtgørelse nr. 193 af 26. marts 1999 om  

 tilskud til miljøvenlige jordbrugsforanstaltninger, som ændret  

 ved bekendtgørelse nr. 497 af 21. juni 1999, er der i § 106 fastsat  

 regler om, at tilbagebetalingskrav tillægges renter, der beregnes fra  

 udbetalingstidspunktet til tilbagebetaling sker og med den rentesats, der er  

 fastsat i renteloven.
 I bekendtgørelse nr. 881 af 11. december 1998 om  

 tilskud til økologisk jordbrugsproduktion m.v. er der i § 32 fastsat  

 regler om, at tilbagebetalingskrav tillægges renter, der beregnes fra  

 udbetalingstidspunktet til tilbagebetaling sker og med den rentesats, der er  

 fastsat i renteloven.
 I bekendtgørelse nr. 852 af 25. september 1996 om  

 tilskud til fremme af udviklingen i særlige landdistrikter er der i §  

 26 fastsat regler om, at tilbagebetalingskrav tillægges renter, der  

 beregnes fra fremsættelsen af kravet om tilbagebetaling med den  

 rentesats, der er fastsat i renteloven.
 b) Der er ikke i den gældende lov om tilskud til  

 efteruddannelse inden for jordbrugserhvervene, jf. lovbekendtgørelse  

 nr. 318 af 18. maj 1989, som senest ændret ved lov nr. 1109 af 22.  

 december 1993, fastsat regler om rentetillæg ved tilbagebetaling af  

 tilskud.
 c) Efter § 23 i lov om læhegn og tilskud til  

 læplantning, jf. lovbekendtgørelse nr. 17 af 18. januar 1996,  

 som ændret ved lov nr. 15 af 14. januar 1998, kan der træffes  

 beslutning om, at tilbagebetalingskrav tillægges renter.  

 Fødevareministeren kan fastsætte nærmere regler om  

 betingelserne for tilbagebetaling, herunder om renteberegning.
 Reglerne i § 22 i lovforslaget svarer i sit indhold til §  

 23 i nævnte lov.
 I bekendtgørelse nr. 248 af 11. april 1998 om  

 tilskud til læplantning er der i § 21 fastsat regler om, at  

 tilbagebetalingskrav tillægges renter, der beregnes fra  

 fremsættelsen af kravet til tilbagebetaling sker og med den rentesats,  

 der er fastsat i renteloven.
 d) Efter § 5 stk.1, i den gældende lov om tilskud  

 til strukturprojekter inden for jordbruget, jf. lov nr. 89 af 23. februar  

 1991, kan fødevareministeren bestemme, at tilskud skal tilbagebetales  

 med tillæg af renter.
 I bekendtgørelse nr. 793 af 29. august 1994 om  

 tilskud til strukturprojekter inden for jordbruget er der i § 15, stk. 1,  

 fastsat regler om, at tilbagebetalingskrav kan tillægges renter  

 beregnet fra fremsættelse af kravet om tilbagebetaling med den  

 rentesats, der er fastsat i renteloven.
 e) I § 9, stk. 6, i den gældende lov om statsgaranti  

 og ydelsestilskud ved lån til yngre jordbrugere, jf. lov nr. 397 af 14.  

 juni 1995, er der fastsat en bestemmelse om, at fødevareministeren kan  

 bestemme, at tilskuddene ved tilbagebetaling skal tillægges renter  

 regnet fra tilskuddenes udbetaling med den rentesats, der er fastsat i  

 renteloven.
 I bekendtgørelse nr. 820 af 20. oktober 1995 om  

 statsgaranti og ydelsestilskud ved lån til yngre jordbrugere er der i §  

 22, stk. 8, fastsat regler om, at det ved afgørelser om forfald og  

 indfrielse af yngre jordbruger-lånet kan bestemmes, at tilskud udbetalt  

 for tiden efter sådanne forholds indtræden skal tilbagebetales af  

 låntageren, herunder at tilskud skal tilbagebetales med tillæg af  

 renter efter den rentesats, der er fastsat i renteloven.
 a-e) Det er hensigten at fastsætte regler om, at  

 tilbagebetalingskrav, der som udgangspunkt tillægges renter regnet fra  

 fremsættelse af tilbagebetalingskravet, forrentes med den rentesats,  

 der er fastsat i renteloven.
Til § 23 a) Bestemmelserne i lovforslagets § 23 svarer  

 indholdsmæssigt til § 22 i den gældende lov om støtte til  

 jordbrugets strukturudvikling og til økologisk produktion inden for  

 jordbrug og fiskeri m.v., jf. lovbekendtgørelse nr. 192 af 26. marts  

 1999.
 Fødevareministeren har benyttet sin bemyndigelse i  

 § 22, stk. 3 og 4, i nævnte lov til at fastsætte regler om  

 fremgangsmåden i forbindelse med lønindeholdelse og klageadgang  

 i forbindelse hermed, til at udstede bekendtgørelse nr. 812 af 24.  

 oktober 1997 om fremgangsmåden ved indeholdelse i løn m.v. for  

 misligholdte statsgaranterede lån m.m. og statslån samt  

 tilbagebetalingspligtige tilskud inden for jordbrug og fiskeri.
 b) Der er ikke i den gældende lov om tilskud til  

 efteruddannelse inden for jordbrugserhvervene, jf. lovbekendtgørelse  

 nr. 318 af 18. maj 1989, som senest ændret ved lov nr. 1109 af 22.  

 december 1993, regler om inddrivelse af tilgodehavender.
 c) I § 26b i den gældende lov om læhegn og  

 tilskud til læplantning, jf. lovbekendtgørelse nr. 17 af 18.  

 januar 1996, som ændret ved lov nr. 15 af 14. januar 1998, er der  

 bestemmelser om inddrivelse af tilgodehavender, som i sit indhold svarer til  

 lovforslagets § 23.
 d) Den gældende lov om tilskud til strukturprojekter  

 inden for jordbruget, jf. lov nr. 89 af 23. februar 1991, indeholder ikke  

 regler, der i sit indhold svarer til lovforslagets § 23.
 e) I § 14 i den gældende lov om statsgaranti og  

 ydelsestilskud ved lån til yngre jordbrugere, jf. lov nr. 397 af 14.  

 juni 1995, er der fastsat bestemmelser om inddrivelse af tilgodehavender.  

 Bestemmelserne svarer i sit indhold til § 23 i lovforslaget.
 a-e) Det er hensigten at ændre bekendtgørelse  

 nr. 812 af 24. oktober 1997 om fremgangsmåden ved indeholdelse i  

 løn m.v. for misligholdte statsgaranterede lån m.m. og  

 statslån samt tilbagebetalingspligtige tilskud inden for jordbrug og  

 fiskeri, idet den foreslåede lov gør det nødvendigt at  

 ændre hjemmelsgrundlaget for visse bestemmelser i nævnte  

 bekendtgørelse.
Til § 24 Til stk. 1 Bestemmelserne i lovforslagets § 24 svarer  

 indholdsmæssigt til § 15, stk. 2, i den gældende lov om  

 støtte til jordbrugets strukturudvikling og til økologisk  

 produktion inden for jordbrug og fiskeri m.v., jf. lovbekendtgørelse  

 nr. 192 af 26. marts 1999, bortset fra at bestemmelsen i den gældende  

 lov omfatter støtte inden for Fællesskabets forordninger om  

 miljøvenlige produktionsmetoder i landbruget, samt om naturpleje,  

 medens § 24 i lovforslaget omfatter støtte på grundlag af  

 Landdistriktsforordningen.
 Fødevareministeren har benyttet sin bemyndigelse i  

 nævnte lovs § 15, stk. 1 og 2, om, at støttemodtager i en  

 periode kan udelukkes fra støtte til at udstede følgende  

 bestemmelser i bekendtgørelser:
I bekendtgørelse nr.193 af 26. marts 1999 om  

 tilskud til miljøvenlige jordbrugsforanstaltninger, som ændret  

 ved bekendtgørelse nr. 497 af 21. juni 1999, er der i § 111 fastsat  

 regler, der i indholdet svarer til nævnte lovs bestemmelser om  

 udelukkelse, idet det er præciseret, at udelukkelse kan ske for indtil  

 2 år, jf.
Kommissionens forordning nr. 746/1996 om  

 gennemførelsesbestemmelser til Rådets forordning nr. 2078/92 om  

 miljøvenlige produktionsmetoder i landbruget, samt om naturpleje.
I bekendtgørelse nr. 881 af 11. december 1998 om  

 tilskud til økologisk jordbrugsproduktion m.v. er der i § 31 fastsat  

 regler, der i indholdet svarer til nævnte lovs bestemmelser om  

 udelukkelse, idet det er præciseret, at udelukkelse kan ske for indtil  

 2 år, jf.
Kommissionens forordning nr. 746/1996 om  

 gennemførelsesbestemmelser til Rådets forordning nr. 2078/92 om  

 miljøvenlige produktionsmetoder i landbruget, samt om naturpleje.
 Der er ikke fastsat regler om udelukkelse fra  

 støtte efter lovforslagets støtteordninger i den øvrige  

 lovgivning, der ophæves ved nærværende lovforslag.
Bestemmelsen i lovforslagets § 24 svarer  

 indholdsmæssigt til indholdet af bestemmelserne herom i  

 Europa-Kommissionens gennemførelsesforordning vedrørende  

 Landdistriktsforordningen, jf.
Kommissionens forordning (EF) nr. 1750/1999 af  

 23. juli 1999 om gennemførelsesbestemmelser til Rådets  

 forordning (EF) nr. 1257/ 1999 om støtte til udvikling af  

 landdistrikterne fra Den Europæiske Udviklings- og Garantifond for  

 Landbruget (EUGFL) (EFT L 214 13.08.99 s. 31). Det bemærkes, at  

 foranstaltningen Fællesskabsinitiativet LEADER, jf. lovforslagets § 2,  

 stk. 1, nr. 7, ikke er omfattet af Landdistriktsforordningen og dermed ikke  

 omfattet af indholdet i § 24 i lovforslaget.
Det er hensigten, at reglerne om udelukkelse fra  

 støtte skal fastsættes i overensstemmelse med  

 Europa-Kommissionens gennemførelsesbestemmelser til  

 Landdistriktsforordningen.
Disse regler indeholder bestemmelser om, at en  

 modtager af støtte efter et kapitel i Landdistriktsforordningen  

 udelukkes fra støtte efter samme kapitel, hvis modtageren med  

 forsæt eller grov uagtsomhed har givet urigtige oplysninger af  

 betydning for modtagelse af støtte.
Udelukkelse kan ske for det  

 pågældende kalenderår, hvis der er tale om grov uagtsomhed,  

 medens udelukkelse også kan ske for det følgende år, hvis  

 urigtige oplysninger er afgivet med forsæt.
Det bemærkes, at hver  

 enkelt af støtteordningerne i § 2, stk. 1, nr. 1-6, og kapitel 3, i  

 lovforslaget har hjemmel i hver sit særskilte kapitel i  

 Landdistriktsforordningen.
Til stk. 2 Bestemmelsen er ny.
 Det er hensigten, at regler om udelukkelse fra  

 støtte efter lovforslagets § 2, stk. 1, nr. 3  

 (ø-støtteordningen) ud over de generelle bestemmelser  

 vedrørende afgivelse af urigtige oplysninger ved grov uagtsomhed eller  

 fortsæt, der er indeholdt i stk. 1, skal fastsættes i  

 overensstemmelse med Landdistriktsforordningens bestemmelser om udelukkelse  

 fra støtte, jf. reglerne i art. 14, stk. 3.
 Der vil således kunne foretages udelukkelse for det  

 pågældende kalenderår efter art. 14, stk. 3, nr. 1,  

 udelukkelse i indtil 5 år regnet fra det år, hvor det  

 pågældende gentagelsestilfælde påvises efter art. 14,  

 stk. 3, nr. 2, og udelukkelse i en periode svarende til udelukkelsesperioden  

 under henholdsvis art. 14, stk. 3, nr. 1 og 2, såfremt kreaturernes  

 ejer eller den, der er ansvarlig for disse, lægger hindringer i vejen  

 for udførelsen af den inspektion og de prøveudtagninger, der er  

 nødvendige for gennemførelsen af de nationale  

 overvågningsplaner for restkoncentrationer eller for udførelsen  

 af de undersøgelser og den kontrol, der gennemføres i henhold  

 til direktiv 96/23/EF.
 Der henvises i øvrigt til Alm. bemærkninger,  

 pkt. 3c.
Til § 25 Bestemmelsen er ny.
Til stk. 1 Bestemmelsen svarer indholdsmæssigt til art. 38, stk. 1, i  

 Landdistriktsforordningen.
Der vil blive fastsat regler, jf. art. 38, stk. 1,  

 i Landdistriktsforordningen, om, at der ikke samtidig kan ydes støtte  

 til en og samme foranstaltning i henhold til Landdistriktsforordningen og  

 andre fællesskabsstøtteordninger.
 Det bemærkes, at foranstaltningen  

 Fællesskabsinitiativet LEADER, jf. lovforslagets § 2, stk. 1, nr. 7,  

 ikke er omfattet af Landdistriktsforordningen.
Til stk. 2 Bestemmelsen svarer indholdsmæssigt til art. 38,  

 stk. 2, i Landdistriktsforordningen.
Der vil blive fastsat regler, jf. art.  

 38, stk. 2, i Landdistriktsforordningen om, at støtte til flere  

 foranstaltninger i henhold til Rådets forordning (EF) nr. 1257/1999 af  

 17. maj 1999 om støtte til udvikling af landdistrikterne fra Den  

 Europæiske Udviklings- og Garantifond for Landbruget (EUGFL) og om  

 ændring og ophævelse af visse forordninger kun kan kombineres,  

 hvis de hænger sammen og er indbyrdes forenelige.
Hvis det er  

 nødvendigt, justeres støtteniveauet.
 Det bemærkes, at foranstaltningen  

 Fællesskabsinitiativet LEADER, jf. lovforslagets § 2, stk. 1, nr. 7,  

 ikke er omfattet af Landdistriktsforordningen og derved ikke omfattet af  

 indholdet i lovforslagets § 25, stk. 2.
Til stk. 3 Bestemmelsen svarer indholdsmæssigt til art. 28,  

 stk. 1, i Strukturfondsforordningen.
Der vil blive fastsat regler om, at et  

 projekt, der opnår støtte under Fællesskabsinitiativet  

 LEADER ikke samtidig kan opnå støtte under  

 støtteordningerne under Mål 2 og Mål 3 i  

 Strukturfondsforordningen eller fra Den Europæiske Udviklings- og  

 Garantifond for Landbruget, Garantisektionen.
Til § 26 a) Bestemmelserne i lovforslagets § 26 svarer i princippet  

 til § 23, stk.1-5, i lov om støtte til jordbrugets strukturudvikling  

 og til økologisk produktion inden for jordbrug og fiskeri m.v., jf.  

 lovbekendtgørelse nr. 192 af 26. marts 1999, idet sidste punktum i  

 stk. 2: "I reglerne kan der endvidere fastsættes straf af bøde  

 for overtrædelse af bestemmelser i regler fastsat af Det  

 Europæiske Fællesskab om forhold, der er omfattet af denne lov",  

 dog ikke indeholdes i nævnte lov.
 Fødevareministeren har benyttet sin bemyndigelse i  

 § 23, stk. 4 og 5, i nævnte lov til at fastsætte regler om straf  

 af bøde for overtrædelse af bestemmelser i reglerne, og af  

 muligheden for at pålægge selskaber m.v. strafansvar efter  

 reglerne i straffelovens 5. kapitel, til at udstede følgende  

 bestemmelser i bekendtgørelser:
 I § 31 i bekendtgørelse nr. 191 af 26. marts 1999  

 om tilskud til dyrevelfærdsinvesteringer i forbindelse med  

 gennemførelse af forbedringsplaner for jordbrugsbedrifter er  

 nævnte lovs straffebestemmelser gengivet.
 I § 12 i bekendtgørelse nr. 578 af 6. august 1998  

 om tilskud til jordbrugere på visse småøer er nævnte  

 lovs straffebestemmelser gengivet.
 I § 116 i bekendtgørelse nr. 193 af 26. marts 1999  

 om tilskud til miljøvenlige jordbrugsforanstaltninger, som  

 ændret ved bekendtgørelse nr. 497 af 21. juni 1999, er  

 nævnte lovs straffebestemmelser gengivet.
 I § 35 i bekendtgørelse nr. 881 af 11. december  

 1998 om tilskud til økologisk jordbrugsproduktion m.v. er nævnte  

 lovs straffebestemmelser gengivet.
 b) Der er ikke i den gældende lov om tilskud til  

 efteruddannelse inden for jordbrugserhvervene, jf. lovbekendtgørelse  

 nr. 318 af 18. maj 1989, som senest ændret ved lov nr. 1109 af 22.  

 december 1993, fastsat straffebestemmelser.
 c) Den gældende lov om læhegn og tilskud til  

 læplantning, jf. lovbekendtgørelse nr. 17 af 18. januar 1996,  

 som ændret ved lov nr. 15 af 14. januar 1998, indeholder i § 26a en  

 bestemmelse, der i sit indhold svarer til lovforslagets § 26.
 d) I § 9 i den gældende lov om tilskud til  

 strukturprojekter inden for jordbruget, jf. nr. 89 af 23. februar 1991, er  

 der fastsat regler om straf.
Ud over opbygning og formuleringer, består  

 forskellene især i stk. 1, nr. 5 og 6, i lovforslagets bestemmelser om  

 straf for ikke at yde kontrolmyndigheden bistand, hvilket ikke direkte  

 fremgår af nævnte lov.
Indirekte er der dog en sådan  

 bestemmelse i nævnte lov, idet § 9, stk.1, sidste pkt.,  

 fastsætter bødestraf for overtrædelser af  

 afgørelser.
I afgørelserne fastsættes pligten til at  

 bistå kontrolmyndigheden.
 § 17 i bekendtgørelse nr.793 af 29. august 1994 om  

 tilskud til strukturprojekter inden for jordbruget gengiver lovens  

 bestemmelser om straf.
 e) I § 16 i den gældende lov om statsgaranti og  

 ydelsestilskud ved lån til yngre jordbrugere, jf. lov nr. 397 af 14.  

 juni 1995, er der fastsat straffebestemmelser.
 Bestemmelserne svarer indholdsmæssigt til §§ 26 og  

 27 i lovforslaget, bortset fra en redaktionel ændring.
 I § 29 i bekendtgørelse nr. 820 af 20. oktober 1995  

 om statsgaranti og ydelsestilskud ved lån til yngre jordbrugere er  

 lovens straffebestemmelser gengivet.
Til stk. 1 Bestemmelsen nævner de tilfælde, der er  

 strafbare efter loven.
Strafferammen er bøde medmindre højere  

 straf er forskyldt efter den øvrige lovgivning.
Til stk. 2 Bestemmelsen præciserer, at der i regler, der  

 udstedes i medfør af loven, kan fastsættes straf for  

 overtrædelse af reglernes bestemmelser eller af vilkår, der  

 meddeles efter reglerne.
Bestemmelsen giver endvidere mulighed for, at der  

 kan fastsættes straf af bøde for overtrædelse af  

 bestemmelser i regler fastsat af Det Europæiske Fællesskab om  

 forhold, der er omfattet af loven.
Det er hensigten at fastsætte regler om straf af  

 bøde for overtrædelse af bestemmelser i reglerne eller  

 vilkår, der meddeles efter reglerne.
Endvidere er det hensigten at  

 fastsætte regler om straf af bøde for overtrædelse af  

 bestemmelser fastsat af Det Europæiske Fællesskab om forhold, der  

 er omfattet af denne lov.
Til stk. 3 Bestemmelsen præciserer, at selskaber m.v.  

 (juridiske personer) også kan pålægges strafansvar.
Til § 27 a) Bestemmelserne i lovforslagets § 27 svarer  

 indholdsmæssigt til § 23, stk. 6 og 7, i lov om støtte til  

 jordbrugets strukturudvikling og til økologisk produktion inden for  

 jordbrug og fiskeri m.v., jf. lovbekendtgørelse nr. 192 af 26. marts  

 1999. Dog er bestemmelsen i § 27, stk. 3, i lovforslaget ikke medtaget i  

 nævnte lov, men fremgik af den lov, der afløstes af nævnte  

 lov, nemlig lov om støtte til jordbrugets strukturudvikling og til  

 økologisk jordbrug m.v., jf. lovbekendtgørelse nr. 715 af 30.  

 august 1995. Bestemmelsen præciserer, at hvis bøden betales i  

 rette tid, eller den efter stedfunden vedtagelse bliver inddrevet eller  

 afsonet, bortfalder videre forfølgning.
 I bekendtgørelse nr. 852 af 25. september 1996 om  

 tilskud til fremme af udviklingen i særlige landdistrikter er  

 straffebestemmelserne m.v. i nævnte lov gengivet i § 27.
 I bekendtgørelse nr. 193 af 26. marts 1999 om  

 tilskud til miljøvenlige jordbrugsforanstaltninger, som ændret  

 ved bekendtgørelse nr. 497 af 21. juni 1999, er straffebestemmelserne  

 m.v. i nævnte lov gengivet i § 116.
 I bekendtgørelse nr. 881 af 11. december 1998 om  

 tilskud til økologisk jordbrugsproduktion m.v. er  

 straffebestemmelserne m.v. i nævnte lov gengivet i § 35.
 b) Der er ikke i den gældende lov om tilskud til  

 efteruddannelse inden for jordbrugserhvervene, jf. lovbekendtgørelse  

 nr. 318 af 18. maj 1989, som senest ændret ved lov nr. 1109 af 22.  

 december 1993, fastsat straffebestemmelser.
 c) Den gældende lov om læhegn og tilskud til  

 læplantning, jf. lovbekendtgørelse nr. 17 af 18. januar 1996,  

 som ændret ved lov nr. 15 af 14. januar 1998, indeholder i § 26a  

 straffebestemmelser m.v. svarende til indholdet i lovforslagets § 27.
 d) Den gældende lov om tilskud til strukturprojekter  

 inden for jordbruget, jf. lov nr. 89 af 23. februar 1991, indeholder ikke  

 regler svarende til lovforslagets § 27.
 e) Den gældende lov om statstilskud og  

 ydelsestilskud ved lån til yngre jordbrugere, jf. lov nr. 397 af 14.  

 juni 1995, indeholder i § 16 straffebestemmelser m.v., der i sit indhold  

 svarer til lovforslagets § 27.
 I bekendtgørelse nr. 820 af 20. oktober 1995 om  

 statsgaranti og ydelsestilskud ved lån til yngre jordbrugere er  

 nævnte lovs straffebestemmelser m.v. gengivet i § 29.
a-e) Et udenretligt bødeforlæg ses ikke at  

 have været anvendt på de områder, hvor der har været  

 lovhjemmel hertil i de love, der ophæves ved lovforslaget.
Som  

 årsag hertil kan anføres, at det er uhyre sjældent, at der  

 er konstateret overtrædelser af ovennævnte støttelove, som  

 har givet grundlag for anvendelse af nævnte støtteloves  

 straffebestemmelser.
 Den foreslåede hjemmel til at meddele administrative  

 bøder svarer til  regler i anden støttelovgivning inden for  

 Fødevareministeriets område.
 Et udenretligt bødeforlæg opfattes ofte som  

 en mere enkel og mindre belastende afgørelsesform end en indenretlig  

 afgørelse.
Anvendelsen af bestemmelsen forudsætter, at den  

 pågældende erkender sig skyldig i overtrædelsen og  

 erklærer sig enig i, at sagen afgøres med  

 bødeforlæg.
Bestemmelsen indebærer en aflastning for  

 domstolene.
Hvis den pågældende ikke accepterer  

 bødeforlægget, skal myndigheden anmode anklagemyndigheden om at  

 rejse tiltale.
Sagen behandles i givet fald ved domstolene.
 Det er hensigten inden for alle lovforslagets  

 støtteordninger at delegere fødevareministerens  

 beføjelser efter lovforslagets § 27, stk. 1, til Strukturdirektoratet.  

 Derved vil der kunne anlægges en overordnet og koordineret strategi  

 på dette område vedrørende alle de støtteordninger,  

 der er omfattet af lovforslaget.
 I forbindelse med vedtagelse af administrativ bøde  

 gives mulighed for, at betalingsfristen efter begæring kan  

 forlænges.
 Hvis bøden betales rettidigt, eller hvis  

 bøden efter stedfunden vedtagelse inddrives eller afsones, bortfalder  

 videre forfølgning.
Til § 28 Til stk. 1 Som omtalt under Alm. bemærkninger, pkt.1, skal der  

 udarbejdes dels et nationalt program for de støtteordninger, der er  

 omfattet af Landdistriktsforordningen, og dels et nationalt program for  

 Fællesskabsinitiativet LEADER, der er en foranstaltning under  

 Strukturfondsforordningen.
Da disse programmer skal godkendes af  

 Europa-Kommissionen, findes det hensigtsmæssigt, at  

 fødevareministeren får mulighed for at fastsætte  

 tidspunktet for lovens eller dele af lovens ikrafttræden.
Det er hensigten, at de lovbestemmelser, der  

 vedrører støtteordningerne i lovforslagets kapitel 2,  

 først skal sættes i kraft, efter at Europa-Kommissionen har  

 godkendt henholdsvis det danske landdistriktsprogram og det danske program  

 for LEADER-ordningen, Det er hensigten, at de lovbestemmelser, der  

 vedrører støtteordningen i lovforslagets kapitel 3 (yngre  

 jordbruger-ordningen), skal sættes i kraft kort tid efter Folketingets  

 vedtagelse af den foreslåede lov og uden at afvente  

 Europa-Kommissionens godkendelse af det danske landdistriktsprogram.
Ved ikrafttræden af Landdistriktsforordningen den 3.  

 juli 1999 ophævedes Rådets forordning (EF) 950/97 af 20. maj 1997  

 om forbedring af landbrugsstrukturernes effektivitet, Rådets forordning  

 (EF) nr. 951/97 af 20. maj 1997 om forbedring af vilkårene for  

 forarbejdning og afsætning af landbrugsprodukter, Rådets  

 forordning nr. 2078/92 af 30. juni 1992 om miljøvenlige  

 produktionsmetoder i landbruget, samt om naturpleje, og Rådets  

 forordning (EØF) nr. 2080/92 af 30. juni 1992 om en  

 fællesskabsordning med støtte til skovbrugsforanstaltninger i  

 landbruget.
Disse forordninger anvendes dog, jf. art. 55, stk. 3, i  

 Landdistriktsforordningen fortsat for foranstaltninger, der er blevet  

 godkendt af Europa-Kommissionen i henhold til samme forordninger inden den 1.  

 januar 2000.
 Fristen for fremsendelse af program for  

 gennemførelsen af Landdistriktsforordningen er den 3. januar 2000. Det  

 danske program forventes fremsendt til Europa-Kommissionen i løbet af  

 november 1999. Europa-Kommissionen har en frist på 6 måneder  

 efter modtagelsen af det nationale program til at godkende programmet.  

 Europa-Kommissionen har meddelt, at medfinansieringen for det godkendte  

 program har virkning fra den 1. januar 2000.
 Europa-Kommissionens retningslinjer om  

 Fællesskabsinitiativet LEADER forventes at indeholde bestemmelser om,  

 at programforslaget skal fremsendes til Europa-Kommissionen senest 6  

 måneder efter offentliggørelsen af retningslinjerne og om, at  

 Europa-Kommissionen godkender programforslaget senest 5 måneder efter  

 modtagelsen.
 Det må forventes, at Europa-Kommissionens  

 godkendelse af det danske landdistriktsprogram vil foreligge medio 2000, mens  

 godkendelsen af det danske LEADER-program forventes at ske på et senere  

 tidspunkt.
 Det vil som udgangspunkt være mest  

 hensigtsmæssigt, at den foreslåede lov først sættes  

 i kraft, når Europa-Kommissionens godkendelse af det relevante danske  

 program foreligger.
 Det er derfor som udgangspunkt problematisk at yde tilsagn  

 om støtte i mellemperioden fra den 1. januar 2000, og indtil  

 Europa-Kommissionen har godkendt det danske landdistriktsprogram/det danske  

 program for LEADER-ordningen, idet der vil være usikkerhed om  

 medfinansieringen fra De Europæiske Fællesskaber.
 I det følgende gennemgås de heraf  

 følgende problemer for de af lovforslaget berørte  

 støtteordninger i perioden fra den 1. januar 2000, og indtil  

 Europa-Kommissionens godkendelse af det danske landdistriktsprogram/det  

 danske program for LEADER-ordningen foreligger i relation til  

 ophævelsen af de i stk. 2 omhandlede love:
 1)	Ordninger under lov om støtte til jordbrugets  

 strukturudvikling og til økologisk produktion inden for jordbrug og  

 fiskeri m.v., jf. lovbekendtgørelse nr. 192 af 26. marts  

 1999:
a) dyrevelfærdsordningen Fristen for at indgive ansøgning under  

 1999-ordningen, jf. § 2, stk. 3, i bekendtgørelse nr. 191 af 26. marts  

 1999 om tilskud til dyrevelfærdsinvesteringer i forbindelse med  

 gennemførelse af forbedringsplaner for jordbrugsbedrifter, var den 30.  

 juni 1999. En afventning af den nye ordnings iværksættelse vil -  

 udover at de potentielle ansøgere må vente med at  

 iværksætte de påtænkte projekter - ikke skabe  

 særlige problemer.
 Bemyndigelsen i nævnte lovs § 2 til at yde garanti  

 for lån til finansiering af forbedringsplan er ikke benyttet, og denne  

 bemyndigelse søges ikke videreført i den foreslåede  

 lov.
b) ø-støtteordningen Fristen for at indgive ansøgning i  

 1999 var, jf. § 2, stk. 1, i bekendtgørelse nr. 578 af 6. august 1998  

 om tilskud til jordbrugere på visse småøer, den 1. juli.  

 En afventning af den nye ordnings iværksættelse vil ikke skabe  

 særlige problemer.
c) ordningen med miljøvenlige  

 jordbrugsforanstaltninger Fristen for at indgive ansøgning i  

 1999 var, jf. § 87, stk. 2, i bekendtgørelse nr. 193 af 26. marts 1999  

 om tilskud til miljøvenlige jordbrugsforanstaltninger, som  

 ændret ved bekendtgørelse nr. 497 af 21. juni 1999, den 30.  

 juni.
Der planlægges en almindelig ansøgningsrunde for perioden  

 fra den 1. april til den 30. juni 2000 med henblik på at meddele  

 tilsagn inden den 1. september 2000, hvor tilsagnsperioden begynder.  

 Ansøgningsrunden vil i henhold til det danske landdistriktsprogram i  

 store træk omfatte de nuværende foranstaltninger.
Der er derfor  

 ikke behov for en gennemgribende ændring af den gældende  

 bekendtgørelse.
Det er derfor hensigten at videreføre ordningen  

 efter den 1. januar 2000 uden at afvente Europa-Kommissionens godkendelse af  

 det danske landdistriktsprogram.
 Det understreges, at der ikke er sikkerhed for  

 medfinansiering fra De Europæiske Fællesskaber for tilsagn, der  

 meddeles, før Europa-Kommissionens godkendelse af  

 landdistriktsprogrammet foreligger.
d) ordningen med arealtilskud i forbindelse med  

 økologisk jordbrugsproduktion Fristen for at indgive ansøgning om  

 tilsagn for omlægning til økologisk jordbrugsproduktion med  

 år 2000 som første omlægningsår er, jf. § 2, stk. 2,  

 i bekendtgørelse nr. 881 af 11. december 1998 om tilskud til  

 økologisk jordbrugsproduktion m.v., den 31. december 1999.  

 Ansøgningsrunden i november/december 1999 vil blive afholdt efter  

 reglerne i en ny bekendtgørelse med minimale ændringer i forhold  

 til den gældende bekendtgørelse, men udformet således, at  

 økologiordningen i år 2000 svarer til det danske  

 landdistriktsprogram.
Det er således hensigten at videreføre  

 ordningen uden at afvente Europa-Kommissionens godkendelse af det danske  

 landdistriktsprogram.
 Det understreges, at der ikke er sikkerhed for  

 medfinansiering fra De Europæiske Fællesskaber for tilsagn, der  

 meddeles, før Europa-Kommissionens godkendelse af  

 landdistriktsprogrammet foreligger.
e) ordningen med Mål 5b og LEADER Fristen for at indgive ansøgning under  

 disse to ordninger i 1999 er, jf. § 15 i bekendtgørelse nr. 852 af 25.  

 september 1996 om tilskud til fremme af udviklingen i særlige  

 landdistrikter (Mål 5b-ordningen og LEADER II-ordningen), den 1.  

 oktober.
Tilsagnsgivningen på Mål 5b-ordningen stopper med  

 udgangen af 1999. En afventning af den nye LEADER- ordnings  

 iværksættelse vil - udover at de potentielle ansøgere  

 må vente med at iværksætte de påtænkte  

 projekter - ikke skabe særlige problemer.
f) samarbejde mellem jordbrugere Ordningen med tilskud til samarbejde mellem  

 jordbrugere har hjemmel i § 10 i lov om støtte til jordbrugets  

 strukturudvikling og til økologisk produktion inden for jordbrug og  

 fiskeri m.v., jf. lovbekendtgørelse nr. 192 af 26. marts 1999, og er  

 nærmere reguleret i §§ 38-43 i bekendtgørelse nr. 220 af 29.  

 marts 1995 om støtte til forbedring af strukturen og effektiviteten i  

 jordbruget (Forbedringsordningen). Efter nævnte bekendtgørelse  

 er der ingen ansøgningsfrist.
Der kan meddeles tilsagn om  

 støtte til ansøgninger indgivet i 1999. Ordningen indgår  

 ikke i Landdistriktsforordningen og agtes ikke videreført efter den 1.  

 januar 2000.
g) økologiske udviklingsprojekter inden for  

 jordbrug og fremme af bæredygtigt fiskeri, herunder  

 udviklingsprojekter Ordningerne med tilskud til  

 udviklingsprojekter inden for økologisk jordbrugsproduktion og tilskud  

 til fremme af bæredygtigt fiskeri, herunder tilskud til  

 udviklingsprojekter, er nationale støtteordninger, der ikke  

 medfinansieres af De Europæiske Fællesskaber, og disse ordninger  

 videreføres uændret efter den 1. januar 2000.
 2)	Ordningen om efteruddannelse har hjemmel i lov om tilskud til  

 efteruddannelse inden for jordbrugserhvervene, jf. lovbekendtgørelse  

 nr. 318 af 18. maj 1989, som senest ændret ved lov nr. 1109 af 22.  

 december 1993.
 I § 7 i den i medfør af loven udstedte  

 bekendtgørelse nr. 137 af 24. februar 1994 om tilskud til  

 efteruddannelse inden for jordbrugserhvervene, er der fastsat en  

 ansøgningsfrist for kursusarrangører, der agter at afholde  

 efteruddannelseskurser med mulighed for tilskud til kursiststøtte.  

 Ansøgningsfristen er den 15. september.
 Der kan imidlertid opstå behov for nye kurser  

 også efter den 1. januar 2000. Det vil derfor være  

 hensigtsmæssigt, at der kan ydes tilskud efter den 1. januar 2000. Det  

 er derfor hensigten at videreføre den gældende ordning, der er i  

 overensstemmelse med det danske landdistriktsprogram, efter den 1. januar  

 2000 uden at afvente Europa-Kommissionens godkendelse af det danske  

 landdistriktsprogram.
 Det understreges, at der ikke er sikkerhed for  

 medfinansiering fra De Europæiske Fællesskaber, før  

 Europa-Kommissionens godkendelse af det danske landdistriktsprogram  

 foreligger.
 3)	Ordningen om strukturprojektstøtte har hjemmel i lov om  

 tilskud til strukturprojekter inden for jordbruget, jf. lov nr. 89 af 23.  

 februar 1991.
Der er ikke i den i medfør af  

  nævnte lov udstedte bekendtgørelse nr. 793 af 29. august 1994  

 om tilskud til strukturprojekter inden for jordbruget fastsat nogen  

 ansøgningsfrist.
Et stop for ordningen og en afventning af den nye  

 ordnings iværksættelse vil- udover at de potentielle  

 ansøgere må vente med at iværksætte  

 påtænkte projekter- ikke skabe særlige problemer.
 4)	Ordningen om tilskud til læplantning har hjemmel i lov om  

 læhegn og tilskud til læplantning, jf. lovbekendtgørelse  

 nr. 17 af 18. januar 1996, som ændret ved lov nr. 15 af 14. januar  

 1998.
Der er ikke i den i medfør af  

 nævnte lov udstedte bekendtgørelse nr. 248 af 11. april 1994 om  

 tilskud til læplantning fastsat nogen ansøgningsfrist.  

 Ansøgningsrunden for tilskud til kollektive  

 læplantningsprojekter (90 pct. af bevillingen) slutter den 1.  

 september.
Der tages imidlertid først endelig stilling til  

 ansøgningen, når den nye finanslov er trådt i kraft.  

 Tilsagnene skal være meddelt inden den 1. februar således, at  

 detailplanlægningen kan gennemføres inden den 1. maj med henblik  

 på, at plantning kan foretages om efteråret.
 Et midlertidigt stop for tilsagn kan derfor betyde, at  

 ét års læplantninger ikke gennemføres.
 Det er derfor hensigten at videreføre den  

 gældende ordning, der svarer til det danske landdistriktsprogram  

 vedrørende ordningen, efter den 1. januar 2000 uden at afvente  

 Europa-Kommissionens godkendelse af det danske landdistriktsprogram.
Der findes ikke behov for at ændre den  

 gældende bekendtgørelse for at kunne opfylde kravene i  

 Landdistriktsforordningen.
Læplantningsordningen kan derfor  

 videreføres efter den 1. januar 2000 på grundlag af den  

 gældende bekendtgørelse.
 Det understreges, at der ikke er sikkerhed for  

 medfinansiering fra De Europæiske Fællesskaber for tilsagn, der  

 meddeles, før Europa-Kommissionens godkendelse af  

 landdistriktsprogrammet foreligger.
Til stk. 2 Da fødevareministeren, jf. stk. 1, bemyndiges til  

 at fastsætte tidspunktet for lovens eller dele af lovens  

 ikrafttræden, er det fundet hensigtsmæssigt, at ministeren  

 ligeledes for at sikre den nødvendige parallelitet mellem  

 ikrafttrædelse, jf. stk. 1, og ophævelse, jf. stk. 2, bemyndiges  

 til at fastsætte tidspunktet for ophævelse af de i stk. 2  

 omhandlede love eller dele heraf.
 Der henvises i øvrigt til bemærkningerne til  

 stk. 1.
Til stk. 3 Efter lov om statsgaranti og ydelsestilskud ved lån  

 til yngre jordbrugere, jf. lov nr. 397 af 14. juni 1995, vil der kunne  

 indgives ansøgninger om yngre jordbrugerlån, så  

 længe loven er i kraft.
Det er derfor fundet nødvendigt at  

 ophæve loven den 1. januar 2000.
Ved en ophævelse af L 397/95 den 1. januar 2000 vil  

 der efter denne dato stadig være ansøgninger indgivet inden 1.  

 januar 2000 at behandle og tilsagn at meddele.
Det vil være muligt at  

 integrere tilsagn efter L 397/95 meddelt i år 2000, hvis disse tilsagn  

 meddeles til ansøgere, der også opfylder de nye forordningskrav,  

 og forudsat at sådanne tilskudsudgifter er indeholdt i det danske  

 program for gennemførelsen af foranstaltningen om etablering af unge  

 landbrugere i Landdistriktsforordningen.
Det er derfor hensigten at  

 forespørge de ansøgere, der ikke når at få meddelt  

 tilsagn om yngre jordbrugerlån inden udgangen af 1999, om hvornår  

 de har erhvervet deres bedrift, om de tidligere har været ejer af en  

 jordbrugsbedrift, om deres bedrift opfylder kravene i  

 Landdistriktsforordningen om økonomisk levedygtighed og om opfyldelse  

 af mindstekravene vedrørende miljø, hygiejne og  

 dyrevelfærd.
Forespørgslen vil alene ske af hensyn til  

 spørgsmålet om medfinansiering fra De Europæiske  

 Fællesskaber, og besvarelsen vil ikke kunne få konsekvenser for  

 ansøgerens yngre jordbrugerlån.
 Da tidspunktet for Folketingets vedtagelse af den  

 foreslåede lov er uvis, kan det blive nødvendigt at  

 fremsætte forslag til tekstanmærkning på afsluttende  

 ændringsforslag til FFL 2000 med henblik på at ophæve L  

 397/95 den 1. januar 2000.
 Det er hensigten at sætte de dele af den  

 foreslåede lov, der vedrører yngre jordbruger-ordningen, i kraft  

 kort tid efter Folketingets vedtagelse af den foreslåede lov uden at  

 afvente Europa-Kommissionens godkendelse af det danske landdistriktsprogram.  

 Der vil i den forbindelse blive udstedt en ny bekendtgørelse, der  

 svarer til indholdet i det danske landdistriktsprogram.
 Det understreges, at der ikke er sikkerhed for  

 medfinansiering fra De Europæiske Fællesskaber for tilsagn, der  

 meddeles, før Europa-Kommissionens godkendelse af  

 Landdistriktsprogrammet foreligger.
 Der henvises endvidere til bemærkningerne til stk.  

 1.
Til stk. 4 Der henvises til bemærkningerne til stk. 1.
Til stk. 5 Med bestemmelsen sikres, at regler, fastsat bl.a. i  

 bekendtgørelser, udstedt i medfør af de love, der ophæves  

 ved den foreslåede lov, fortsat vil kunne anvendes for lån og  

 tilskud bevilget på grundlag af ansøgninger, som er indgivet  

 før ophævelsen af lovene.
Til § 29 Efter bestemmelsen vil jordbrugere, der ved lovens ikrafttræden har  

 fået bevilget lån og tilskud under den gældende yngre  

 jordbrugerlov (L 397/95) eller de tidligere yngre jordbrugerlove, jf.  

 lovbekendtgørelse nr. 1186 af 23. december 1994 om statsgaranti og  

 rentetilskud m.m. ved udlån til yngre jordbrugere og  

 lovbekendtgørelse nr. 96 af 26. februar 1981 om udlån til yngre  

 jordbrugere, ikke kunne få lån og tilskud efter lovforslagets  

 kapitel 3.
Bestemmelsen betyder således, at ansøgninger, der er indgivet  

 efter den gældende lov, vil blive behandlet efter den gældende  

 lov.
Såfremt ansøgere, der har indgivet ansøgning efter  

 den gældende lov (og ikke tidligere har fået bevilget lån  

 og tilskud), ønsker lån og tilskud efter den foreslåede  

 lov, skal ansøgningen være tilbagekaldt inden ikrafttræden  

 af den foreslåede lov.
 Ansøgninger om lån og tilskud efter den  

 gældende lov, der modtages i Finansstyrelsen fra den 1. januar 2000,  

 vil, bortset fra ansøgninger om supplerende lån, blive  

 returneret til ansøger med meddelelse om, at ansøgningen skal  

 indgives efter den foreslåede lov, når denne lov er trådt i  

 kraft.
Til § 30 Den foreslåede ændring af § 4, stk. 1, i lov om støtte  

 til jordbrugets strukturudvikling og til økologisk produktion inden  

 for jordbrug og fiskeri m.v., jf. lovbekendtgørelse nr. 192 af 26.  

 marts 1999, er en konsekvens af, at den tilskudsdel vedrørende fremme  

 af økologisk produktion inden for jordbrug, som vedrører  

 arealtilskud, nu bliver omfattet af § 2, stk. 1, nr. 4, i lovforslaget. § 4,  

 stk. 1, i lov om støtte til jordbrugets strukturudvikling og til  

 økologisk produktion inden for jordbrug og fiskeri m.v., jf.  

 lovbekendtgørelse nr. 192 af 26. marts 1999, vil herefter alene  

 vedrøre tilskud til udviklingsprojekter inden for økologisk  

 jordbrugsproduktion og tilskud til fremme af bæredygtigt fiskeri,  

 herunder tilskud til udviklingsprojekter.
Bilag 1 I dette bilag er indsat den gældende formulering af §  

 4, stk. 1, i lov om støtte til jordbrugets strukturudvikling og til økologisk produktion inden  

 for jordbrug og fiskeri m.v., jf. lovbekendtgørelse nr. 192 af 26. marts  

 1999 Gældende formulering Lovforslaget § 4. Ministeren for fødevarer, landbrug og fiskeri kan yde  

 tilskud til fremme af økologisk produktion inden for jordbrug og  

 fiskeri.
