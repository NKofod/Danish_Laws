Bilag 1 Vejledning om anprisningsforordningen 1) Kapitel 1 Generelt Europa-Parlamentets og Rådets forordning nr. 1924/2006 af 20. december 2006 om ernærings- og sundhedsanprisninger af fødevarer (herefter anprisningsforordningen) blev offentliggjort den 30. december 2006. Forordningen finder anvendelse fra den 1. juli 2007.
Den 18. januar 2007 blev en berigtigelse til anprisningsforordningen offentliggjort med ændringer til den oprindelige tekst.
Berigtigelsen til forordningen er den endelig vedtagne tekst.
Baggrunden for anprisningsforordningen er et bredt politisk ønske på fællesskabsplan om at har­monisere reglerne for frivillig brug af ernærings- og sundhedsanprisninger med henblik på at sikre, at det indre marked fungerer tilfredsstillende samtidig med, at der sikres et højt niveau af forbruger-beskyttelse.
Ved forordningen etableres generelle principper, der gælder for alle frivillige ernæ-rings- og sundhedsanprisninger af fødevarer.
Mærkning af og reklamer for fødevarer indeholder stadig flere ernærings- og sundhedsanprisnin­ger.
For at sikre forbrugerne et højt beskyttelsesniveau og lette deres valg, bør de markedsførte pro­dukter, herunder importerede produkter, være sikre og forsynet med fyldestgørende mærkning.
Forordningens bestemmelser supplerer de generelle principper i direktiv 2000/13/EF om mærk­ning af fødevarer og fastsætter særlige bestemmelser for anvendelse af ernærings- og sundhedsan­prisninger af fødevarer, der er bestemt til levering til forbrugeren i den givne form.
Forordningen skal blandt andet sikre, at anprisninger er videnskabeligt dokumenteret, og at de ikke vildleder forbrugerne.
Ud over de generelle mærkningsregler er der andre regelsæt, der fortsat skal efterleves.
Blandt andet finder reglerne om næringsdeklaration anvendelse ved brug af ernærings- og sundhedsanprisninger af fødevarer.
Endelig kan der være specifikke regler gældende for en særlig føde-varekategori, som også skal respekteres, eksempelvis reglerne for kosttilskud, reglerne for fødevarer bestemt for særlig ernæring etc.
 Denne vejledning vil løbende blive revideret, når styrelsen vurderer, at der er behov herfor.
Vejledningens formål og målgruppe Det er vejledningens formål at tydeliggøre reglerne om anvendelsen af ernærings- og sundhedsanprisninger i anprisningsforordningen.
Vejledningen er ikke retslig bindende.
Den skal derfor læses i sammenhæng med anprisningsforordningen.
Kommissionen har udarbejdet guidelines 2)til udvalgte bestemmelser i forordningen.
Disse guidelines omhandler klassificering af anprisninger og sammenlignende anprisninger.
Kommissionens vejledning er ikke et retsligt bindende dokument, hverken for nationale myndigheder eller virksomheder.
I den forbindelse bemærkes, at Danmark under drøftelserne af vejledningen med Kommissionen har tilkendegivet, at man ikke er enig i Kommissionens fortolkning af forordningens artikel 9 om sammenlignende anprisninger, jf. særligt vejledningens afsnit II.2. Guidance for the use of comparative claims, 3. afsnit.
For så vidt angår fortolkning af reglerne om sammenlignende anprisninger og hvilke fødevarekategorier, der kan ske sammenligning imellem, henviser styrelsen i stedet for til nærværende vejledning.
 Målgruppen for denne vejledning er fødevareregionerne, fødevarevirksomheder, detailhandel og andre virksomheder, der markedsfører fødevarer.
Vejledningen uddyber og forklarer bestemmelserne i anprisningsforordningen - særligt de fortolkningsmæssige spørgsmål, der kan gøre sig gældende.
Der bliver givet et overblik over de juridiske aspekter, der skal overvejes ved anvendelse af frivillige ernærings- og sundhedsanprisninger.
Desuden indgår der en forklaring af reglerne om godkendelse af nye anprisninger.
Vejledningen er opbygget kronologisk i samme rækkefølge, som bestemmelserne er opført i anprisningsforordningen.
Indledningsvis vil selve bestemmelsen være gengivet efterfulgt af Fødevare-styrelsens uddybende bemærkninger og fortolkninger til den konkrete bestemmelse.
Den 15. januar 2008 er der vedtaget en forordning om ændring af anprisningsforordningen for så vidt angår proceduren angivet i artikel 25 3). Dette får betydning for en række bestemmelser, idet de bliver underlagt en anden beslutningsprocedure.
Nedenfor er oplistet de bestemmelser, som er blevet ændret:
 Artikel 1, stk. 2; artikel 1, stk. 4; artikel 3, stk. 2, litra d); artikel 4, stk. 1; artikel 4, stk. 5; artikel 8, stk. 2; artikel 13, stk. 3; artikel 13, stk. 4; artikel 17, stk. 3; artikel 18, stk. 4; artikel 20, stk. 2, nr. 2 og 3; artikel 25; artikel 28, stk. 4, litra b) samt artikel 28, stk. 6.
 Desforuden er der den 15. januar 2008 vedtaget en forordning om ændring af anprisningsforordningen, som etablerer en overgangsordning for anprisninger med henvisning til børns udvikling og sundhed, jf. art 14 4). Dette betyder, at følgende bestemmelser er blevet ændret:
 Artikel 14 og artikel 28, stk. 6.
 For at skabe et bedre overblik over de gældende regler, er de enkelte bokse med gældende regler blevet ændret i forhold til de to ændringsforordninger.
 Kommissionen har den 18. april 2008 vedtaget forordning (EF) Nr. 353/2008 om gennemførelsesbestemmelser vedrørende ansøgninger om godkendelse af sundhedsanprisninger, jf. anprisningsforordningens artikel 15. Forordning nr. 353/2008 indeholder således regler for udarbejdelse og indgivelse af ansøgning om godkendelse af sundhedsanprisninger.
 Vejledningens opbygning:
 - Kapitel I vedrører anprisningsforordningens formål, anvendelsesområde og definitioner.
- Kapitel II vedrører de generelle principper og betingelser gældende for alle anprisninger.
I dette kapitel er blandt andet kravet om videnskabelig dokumentation samt regler om næringsdeklaration uddybet.
 - Kapitel III gælder særligt for ernæringsanprisninger herunder sammenlignende anprisninger.
- Kapitel IV vedrører reglerne for sundhedsanprisninger herunder begrænsninger for brug af visse sundhedsanprisninger.
Desuden er reglerne for ansøgning om godkendelse af sundhedsanprisninger nærmere beskrevet.
 - Endelig indeholder kapital V en forklaring til de almindelige og afsluttende bestemmelser herunder oprettelse af fællesskabsregister og overgangsbestemmelser.
 - Bilaget til vejledningen indeholder tilladte ernæringsanprisninger i henhold til forordningens bilag, samt styrelsens uddybende bemærkninger hertil.
I de tilfælde, hvor Fødevarestyrelsen ikke finder anledning til fortolkning af en konkret bestemmelse, vil den pågældende bestemmelse være nævnt i vejledningen - dog uden styrelsens uddybende bemærkninger.
Hvis der er yderligere spørgsmål i forbindelse med anvendelsen af ernærings- og sundhedsanprisninger, kan den lokale fødevareregion kontaktes.
 Det bemærkes, at når der i denne vejledning skrives »anprisning«, så henvises der til både ernæ-rings- og sundhedsanprisninger.
Vejledning om sundhedsanprisninger af 1. juni 1993 og vejledning nr. 25085 af 1995 om anprisningen light/let for levnedsmidler ophæves.
Relevante stadigt gældende principper er taget med i denne vejledning.
Kapitel 1 Formål, anvendelsesområde og definitioner 5) EFT L 229 af 30.8.1980, s. 1. Senest ændret ved forordning (EF) nr. 1882/2003.
 6) EFT L 330 af 5.12.1998, s. 32. Ændret ved forordning (EF) nr. 1882/2003.
Artikel 1, Formål og anvendelsesområde Artikel 1, stk. 1 Anprisningsforordningen finder anvendelse på alle fødevarer, herunder kosttilskud, som sælges direkte til den endelige forbruger.
Det gælder både for uindpakkede og færdigpakkede fødevarer.
Forordningen finder ligeledes anvendelse på fødevarer bestemt for levering til restauranter, hospitaler, skoler, kantiner og lignende storkøkkener.
Artikel 1, stk. 2 Anprisningsforordningen finder anvendelse på ernærings- og sundhedsanprisninger i alle kommercielle meddelelser, såsom mærkning, markedsføring, varemærker, handelsnavne, reklamer, reklamekampagner herunder generiske kampagner.
Generiske kampagner, der indeholder ernærings- og sundhedsanprisninger, som helt eller delvist er støttet af offentlige myndigheder og/eller sundhedsorganisationer, er ligeledes underlagt forordningens regler.
Ved generiske kampagner forstås alle kampagner, som har til formål at fremme salg og forbrug af udvalgte fødevaregrupper/-typer.
Af mærkningsdirektivet fremgår det, at der ved mærkning af en fødevare forstås: »Angivelser, oplysninger, fabriks- eller varemærker, billeder eller symboler, som vedrører en fødevare, og som er anført på emballager, dokumenter, skilte, etiketter eller halsetiketter af enhver art, der ledsager eller henviser til denne fødevare«. 7)Kostvejledninger og råd fra offentlige sundhedsmyndigheder benyttet i ikke-kommerciel sammenhæng er ikke omfattet af forordningens anvendelsesområde.
Fødevarestyrelsen finder, at anvendelsen af officielle kostråd fremsat af offentlige myndigheder, som udgangspunkt falder udenfor forordningens anvendelsesområde, også selvom de benyttes i markedsføringen af fødevarer.
Råd fra offentlige myndigheder, som ikke specifikt indeholder en ernærings- eller sundhedsanprisning, jf. forordningens definitioner, og som har til formål, at fremme efterlevelsen af de officielle kostråd kan således benyttes ved markedsføring af fødevarer.
Der skal dog være tale om anvendelse af kostrådets konkrete ordlyd, og der må ikke ske vildledning af forbrugerne.
Partnerskaber og andre former for samarbejde mellem virksomheder, interesseorganisationer, sundhedsorganisationer og offentlige myndigheder kan derfor anvende anprisninger i forbindelse med ikke-kommercielle meddelelser såsom kostvejledninger, uden at disse anprisninger bliver omfattet af forordningen.
Kampagnen »6 om dagen« 8)eller lignende budskaber kan nævnes som et eksempel herpå.
Når det gælder 6 om dagen-samarbejdet er der udarbejdet retningslinier for anvendelse, for at undgå vildledning af forbrugeren.
 Forordningen finder til gengæld anvendelse på anprisninger anvendt i generiske reklamer og andre former for salgsfremmende kampagner eventuelt med deltagelse af offentlige myndigheder, jf. forordningens betragtning nr. (4). Det er således ikke afgørende, om der er offentlige myndigheder med i partnerskabet, det afgørende er selve resultatet af samarbejdet, og hvorvidt der er tale om kommercielle eller ikke-kommercielle meddelelser.
Artikel 1, stk. 3 Varemærker, handelsbetegnelser eller fantasinavne, der kan antyde særlig ernærings- eller sundhedsmæssig virkning, kan anvendes uden særskilt godkendelse, hvis de ledsages af en beslægtet ernærings- eller sundhedsanprisning, som er godkendt i overensstemmelse med forordningens bestemmelser.
Denne regel svarer til den regel, der gælder for generelle uspecifikke anprisninger, jf. forordningens artikel 10, stk. 3.
Handelsbetegnelse er som udgangspunkt en delmængde af begrebet »varebetegnelse«.
Varebetegnelse beskriver produktet, og et produkt skal altid være ledsaget af denne, jf. § 10, stk. 2 i mærkningsbekendtgørelsen.
Som et eksempel på en varebetegnelse kan nævnes rødvin, chocolate chip cookies etc.
En handelsbetegnelse kan derimod være synonym med det navn (varemærke), hvorunder et produkt sælges.
Varemærker/handelsbetegnelser/fantasinavne, som eksempelvis »godt liv«, »bedre velbefindende«, »be good to yourself«, eller hvor »vita« eller »viva« eksempelvis indgår, skal være ledsaget af en beslægtet godkendt ernærings- eller sundhedsanprisning.
Det er væsentligt at understrege, at den ledsagende anprisning skal være beslægtet.
Hvis varemærker, en handelsbetegnelse eller et fantasinavn indikerer en sundhedsanprisning, da skal den ledsagende anprisning ligeledes være en sundhedsanprisning.
 I den forbindelse skal mærkningsbekendtgørelsens 9)artikel 15, stk. 5 iagttages, idet fabrikationsmærker, varemærker eller fantasinavne ikke kan træde i stedet for varebetegnelsen.
 Det bemærkes i den forbindelse, at et varemærke/fantasinavn, som overfor forbrugerne antyder, at en fødevare er anbefalet af en læge eller en lægelig organisation, er en ulovlig anprisning, jf. forordningens artikel 12.
Varemærker er defineret i § 1 i varemærkeloven 10): »særlige kendetegn for varer eller tjenesteydelser, som benyttes eller agtes benyttet i en erhvervsvirksomhed«.
Af varmærkelovens § 2 fremgår det, at et varemærke kan bestå af alle tegn, der er egnet til at adskille en virksomheds varer eller tjenesteydelser fra andre virksomheders, og som gengives grafisk, navnlig 1) ord og ordforbindelser herunder slogans, personnavne, firmanavne, 2) bogstaver og tal, 3) figurer og afbildninger eller 4) varens form, udstyr eller emballage.
I Danmark kan varemærker erhverves ved registrering (ved Patent- og Varemærkestyrelsen) eller ved blot erhvervsmæssig benyttelse (ibrugtagning) 11). Hovedparten af almindelige varemærker er producentmærker, det vil sige mærker, der indehaves af producenter (evt. importører) og påsættes af disse.
Der kendes dog også en del handelsmærker, det vil sige mærker, som indehaves og påsættes af detailhandlen, navnlig de store supermarkedskæder.
 Det er en grundbetingelse for erhvervelse af et varemærke, at mærket har et fornødent særpræg og dermed er egnet til at adskille en virksomheds varer fra andre virksomheders.
Varemærker eller handelsbetegnelser, der ikke lever op til betingelserne i forordningen, men som lovligt har været på markedet før den 1. januar 2005, kan anvendes frem til den 19. januar 2022. Dette fremgår af forordningens overgangsbestemmelser, jf. artikel 28, stk. 2. Det understreges, at fantasinavne ikke er omfattet af denne overgangsordning.
For fantasinavne gælder således, at de fra den 1. juli 2007 skal være i overensstemmelse med reglerne i forordningen.
Som udgangspunkt skal lovlige udenlandske varemærker anerkendes i Danmark.
Men et varemærke som ikke vurderes at være vildledende for forbrugerne i et EU-land, kan alligevel være vildledende i et andet EU-land eksempelvis som følge af anden kutyme etc.
I sådanne tilfælde kan de generelle vildledningsregler finde anvendelse, og der kan eventuelt kræves ommærkning af produktet.
Artikel 1, stk. 4 Generiske betegnelser som kan antyde en særlig egenskab hos en kategori af fødevarer eller drikkevarer, og som kan antyde en virkning for menneskers sundhed, kan i visse tilfælde og efter EU-godkendelse undtages fra bestemmelsen om, at varemærker mv. skal ledsages af en beslægtet og godkendt ernærings- eller sundhedsanprisning, jf. forordningens artikel 1, stk. 3.
 Som eksempler på denne bestemmelse er der i forordningens betragtning nr. (5) nævnt »digestive« og »hostebolcher«.
 En handelsbetegnelse kan over en længere periode blive indarbejdet i forbrugernes bevidsthed på en sådan måde, at det opfattes som en generisk betegnelse.
 Der er visse kriterier, som skal opfyldes, hvis en generisk betegnelse skal kunne undtages fra kravet om at være ledsaget af en beslægtet og godkendt anprisning, jf. artikel 1, stk. 3:
 1. Betegnelsen skal traditionelt have været anvendt.
 2. Betegnelsen skal udtrykke en kategori af fødevarer eller drikkevarer.
Disse kriterier sikrer, at nye fødevarer bliver underlagt de generelle regler i forordningen, og ikke kan undtages fra reglerne, fordi der anvendes en generisk benævnelse.
Fødevarestyrelsen fortolker begrebet traditionelt i det første kriterium som en vis længde målt i tid.
Det andet kriterium, fortolker styrelsen således, at den generiske betegnelse skal kunne anvendes af alle virksomheder, der producerer fødevarer indenfor den samme kategori.
Betegnelsen, der kun kan finde anvendelse på et konkret produkt/varemærke vil derfor ikke kunne blive omfattet af denne bestemmelse.
Både kravet om traditionel anvendelse og om, at benævnelsen skal udtrykke en produktkategori fortolkes restriktivt.
Ønsker en virksomhed en generisk betegnelse undtaget fra kravet om, at den skal være ledsaget af en EU-godkendt beslægtet ernærings- eller sundhedsanprisning, skal ansøgning herom sendes til Fødevarestyrelsen, Mørkhøj.
Ansøgningen skal redegøre for, om de pågældende krav er overholdt, og beskrive den virkning på menneskers sundhed, som den generiske betegnelse antyder.
Styrelsen videresender straks ansøgningen til Kommissionen.
Ansøgningen behandles herefter i komitéprocedure efter forordningens artikel 25, stk. 3 12).
Kommissionen skal fastsætte nærmere procedurebestemmelser, der sikrer, at ansøgninger behandles på gennemsigtig vis og inden for rimelig tid.
Kommissionen har endnu ikke udfærdiget disse bestemmelser.
Artikel 1, stk. 5 Anprisningsforordningen er en horisontal regulering, som gælder bredt for alle fødevarer.
De direktiver, som er nævnt i artikel 1, stk. 5 gælder vertikalt for en særlig produktgruppe.
I henhold til lex specialis princippet, vil en speciel regel gå forud for en generel regel, hvorfor de nævnte direktiver har forrang for anprisningsforordningen.
 Eksempelvis fremgår det af direktivet om modermælkserstatninger 13), hvilke anprisninger, der er tilladte på denne produktkategori.
Endvidere skal reglerne for godkendelse af novel food iagttages.
Forordning nr. 258/97 af 27. januar 1997 14)definerer novel food som fødevarer og fødevareingredienser, som ikke har været anvendt til fortæring i nævneværdigt omfang i EU før 15. maj 1997.
Anprisningsforordningen regulerer udelukkende brugen af ernærings- eller sundhedsanprisninger.
Proceduren ifølge forordning nr. 258/97 for godkendelse af fødevarer eller ingredienser som er novel food skal ske forud for en eventuel tilladelse af anprisninger af novel food.
 Bestemmelsens litra d) henviser til kosttilskudsdirektivet.
 15) EFT L 31 af 1.2.2002, s.1. Senest ændret ved Kommissionens forordning (EF) nr. 575/2006 (EUT L 100 af 8.4.2006, s. 3).
Artikel 2, Definitioner Artikel 2, stk. 1 Forordningen henviser til definitionen af »fødevarer«, »leder af en fødevarevirksomhed«, »markedsføring«, og »endelig forbruger«, som er fastlagt i fødevareforordningen 16).
 »Fødevarer« er i fødevareforordningen defineret som »alle stoffer, eller produkter, som, uanset om de er uforarbejdede eller helt eller delvist forarbejdede, er bestemt til eller med rimelighed må antages at skulle indtages af mennesker. »Fødevarer« omfatter drikkevarer, tyggegummi og ethvert stof, herunder vand, der bevidst tilsættes fødevarer i forbindelse med deres fremstilling, tilberedning eller behandling. »Fødevarer« omfatter vand efter det sted, hvor kravene skal overholdes, som defineret i artikel 6 i direktiv 98/83/EF, og uden at dette berører kravene i direktiv 80/778/EØF og 98/83/EF«.
 »Leder af en fødevarevirksomhed« er i fødevareforordningen defineret som »den eller de fysiske eller juridiske personer, der er ansvarlige for, at fødevarelovgivningens bestemmelser overholdes i den fødevarevirksomhed, som er under vedkommendes ledelse«.
 »Markedsføring« er i fødevareforordningen defineret som »besiddelse af fødevarer eller foder med henblik på salg, herunder udbydelse til salg eller anden overførsel, som finder sted mod eller uden vederlag, herunder selve salget og distributionen og selve den overførsel, der sker på andre måder«.
»Endelig forbruger« er i fødevareforordningen defineret som den forbruger af en fødevare, »der ikke anvender fødevaren som led i operationer eller aktiviteter i forbindelse med en fødevarevirksomhed«.
Det bemærkes i den forbindelse, at en forbruger opfattes som »en almindelig oplyst, rimelig opmærksom og velunderrettet gennemsnitsforbruger«, idet der også tages hensyn til sociale, kulturelle og sproglige forhold, jf. betragtning nr. (16).
Artikel 2, stk. 2 De definitioner, som er opstillet i forordningens artikel 2, stk. 2, er særdeles væsentlige, da de er afgørende ved fortolkningen af anprisningsforordningens bestemmelser og anvendelsesområde.
Begrebet »anprisning« defineres nærmere.
Der er i forordningens kapitel II (artikel 3 til 7), fast-lagt generelle principper, der gælder alle anprisninger, som er omfattet af denne definition.
 Der defineres ligeledes forskellige typer af anprisninger for, hvilke der gælder specifikke bestemmelser, nemlig »ernæringsanprisning«, »sundhedsanprisning« og »anprisning af en reduceret risiko for sygdom«, idet sidstnævnte er en delmængde af »sundhedsanprisninger«.
Endvidere defineres »næringsstof« og »andet stof«, hvor sidstnævnte omfatter alle stoffer, der ikke er et næringsstof, og som har en ernæringsmæssig eller fysiologisk virkning.
Fortolkningen af, hvad »andet stof« indbefatter, kan således underlægges en konkret vurdering, og er som udgangs-punkt ikke nødvendigvis begrænset af om, der er tale om et »stof« ud fra en kemisk definition.
Dette er væsentligt, da forordningen vedrører alle ernærings- og sundhedsanprisninger, uanset om de er knyttet til et »næringsstof« eller et »andet stof«.
Forordningen udgør således en udtømmende regulering af anvendelsen af ernærings- og sundhedsanprisninger.
En »ernæringsanprisning« er defineret som enhver anprisning, der fremhæver en særlig gavnlig ernæringsmæssig egenskab ved en given fødevare på grund af energiindhold og/eller indhold af næringsstoffer.
Ernæringsanprisninger må alene anvendes, hvis de er i overensstemmelse med de generelle principper, der fremgår af forordningens kapitel II, og de særlige bestemmelser for ernæringsanprisninger, der fremgår af forordningens kapitel III, artikel 8 og 9.
 Anprisninger som eksempelvis »lavt fedtindhold« eller »lavt sukkerindhold« betragtes som ernæringsanprisninger, idet de overfor forbrugerne signalerer, at produktet har en særlig gavnlig ernæringsmæssig egenskab.
Budskaber/fremstillinger, der fremhæver ikke-»gavnlige egenskaber« ved en fødevare, er ikke omfattet af anprisningsforordningens bestemmelser.
Et eksempel på en sådan ikke-gavnlig anprisning kunne være »højt saltindhold«.
Forbrugerne opfatter imidlertid generelt anprisninger som budskaber/fremstillinger, der fremhæver gavnlige egenskaber ved en fødevare.
Dermed skal sådanne budskaber/fremstillinger formidles på en sådan måde, at forbrugeren ikke vildledes til at opfatte den ikke-gavnlige anprisning som en positiv anprisning.
Ved »sundhedsanprisninger« forstås i forordningen enhver anprisning, der angiver, indikerer eller antyder en sammenhæng mellem en fødevare m.fl. og menneskers sundhed.
Sundhedsanprisninger er således anprisninger, der siger noget om den effekt en fødevare eller en fødevarebestanddel har på den menneskelige organisme.
»Anprisning af en reduceret risiko for sygdom« er en særlig form for sundhedsanprisning, der angiver, indikerer eller antyder, at indtaget af en fødevare m.fl. i betydelig grad reducerer en risikofaktor for udvikling af en sygdom hos mennesker.
Som alle anprisninger er anprisninger af en reduceret risiko for sygdom omfattet af de generelle principper for anvendelsen af anprisninger, der fremgår af forordningens kapitel II. »Anprisning af en reduceret risiko for sygdom« er derudover omfattet af de særlige bestemmelser vedrørende anvendelsen af sundhedsanprisninger, der fremgår af kapitel IV (»anprisning af en reduceret risiko for sygdom« er dog ikke omfattet af kapitel IVs artikel 13 og 18).
Som et eksempel på en sundhedsanprisning, som indikerer en reduceret risiko for sygdom, kan nævnes »reducerer cholesterol i blodet«.
Her er der tale om en reduktion i en risikofaktor for udvikling af sygdomme, idet der hentydes til en reduceret risiko for hjerte/kar sygdom.
Sundhedsanprisninger, der henviser til børns udvikling og sundhed, er ikke nærmere defineret i forordningens artikel 2. Sundhedsanprisninger, der henviser til børns udvikling og sundhed, omfatter alle typer af sundhedsanprisninger, der specifikt er rettet mod børn.
Denne type sundhedsanprisning omfatter således både »anprisning af en reduceret risiko for sygdom« og de »artikel-13« anprisninger, der er defineret i artikel 13, stk. 1, så længe anprisningen er målrettet børn. »Børn« er ikke nærmere defineret i forordningen.
Fødevarestyrelsen har valgt at fortolke »børn«, som børn i alderen fra 0 til 18 år.
Alderen er med til at indikere et sluttidspunkt for voksealderen, som er relevant i sammenhæng med anprisninger med henvisning til børn.
Sundhedsanprisninger, der henviser til børns udvikling og sundhed er omfattet af de samme bestemmelser i forordningen, som »anprisninger af en reduceret risiko for sygdom«.
 Såkaldte »artikel13-sundhedsanprisninger« for hvilke, der er fastlagt andre særskilte bestemmelser end dem, der angår anprisninger af reduceret risiko for sygdom, er ikke nærmere defineret i anprisningsforordningens definitionsafsnit, jf. artikel 2. Disse anprisninger er imidlertid nærmere defineret i artikel 13, stk. 1.
Kapitel II Generelle principper Artikel 3, Generelle principper for alle anprisninger Ernærings- og sundhedsanprisninger må kun anvendes i EU, hvis bestemmelserne i anprisnings-forordningen er overholdt.
Det er vigtigt at være opmærksom på, at de generelle regler i mærkningsdirektivet 17)og direktivet om vildledende reklame 18)ligeledes skal være overholdt.
Anprisningerne må således ikke være usande, tvetydige eller vildledende.
Der gælder ikke et krav om, at anprisninger skal være anført på dansk, men anprisninger på fødevarer tillades kun, hvis det kan forventes, at forbrugerne kan forstå de gavnlige virkninger, således, som de udtrykkes i anprisningen, jf. artikel 5, stk. 2.
 Det fremgår desuden af § 75 i mærkningsbekendtgørelsen 19), at det er forbudt i markedsføringen af en fødevare at give indtryk af, at den konkrete markedsførte fødevare har særlige egenskaber, hvis alle lignende fødevarer har eller efter lovgivningen skal have tilsvarende egenskaber.
 Endvidere bør en anprisning ikke anvendes, hvis den er uforenelig med almindeligt anerkendte ernærings- og sundhedsprincipper, eller hvis anprisningen tilskynder til eller billiger overdrevent indtag af en fødevare, eller går imod gode kostvaner, jf. forordningens betragtning nr. (18).
Anprisningerne må ikke anføre eller antyde, at en afbalanceret og varieret kost generelt ikke kan give tilstrækkelige mængder næringsstoffer.
Anprisninger må ikke henvise til forandringer af krops-funktioner, som kan give anledning til eller udnytte frygt hos forbrugerne.
Det fremgår også af § 76 i mærkningsbekendtgørelsen, at angivelser i markedsføringen af fødevarer, som er egnet til at vække angstfølelser hos forbrugerne, er forbudte.
 Eksempler 20)på sådanne angivelser kunne være:
 Hvis ikke så!  Tør du lade være med?  Vil du se dine børnebørn vokse op? 21) Navnet på det næringsstof, der ikke lever op til ernæringsprofilen.
Artikel 4, Betingelser for anvendelse af ernærings- og sundhedsanprisninger Artikel 4, stk. 1 [Ernæringsprofiler] For at kunne anvende ernærings- eller sundhedsanprisninger i forbindelse med markedsføringen af en fødevare, skal det markedsførte produkt kunne leve op til særlige ernæringsprofiler.
Ernæringsprofilerne skal sikre, at anprisninger ikke slører en fødevares samlede ernæringsmæssige status.
Forbrugerne bør ikke træffe et usundt valg, når de, på grund af en anprisning, forventer at træffe et sundt valg.
 Disse bestemmelser vil først være gældende, når ernæringsprofilerne er etableret.
Senest den 19. januar 2009 skal Kommissionen fastsætte ernæringsprofilerne, herunder eventuelle dispensationer for fødevarer eller visse fødevarekategorier.
Kommissionen vil forud for fastsættelse af ernæringsprofiler gennemføre en høring af de interesserede parter, herunder af ledere af fødevarevirksomheder og forbrugergrupper.
Kommissionen står for udarbejdelsen af ernæringsprofilerne og betingelserne for anvendelsen af ernærings- og sundhedsanprisninger, for så vidt angår ernæringsprofiler.
Profilerne etableres med rådgivning fra Den Europæiske Fødevaresikkerhedsautoritet (EFSA).
Ved etableringen af ernæringsprofilerne vil der skulle tages hensyn til indholdet af forskellige næringsstoffer og stoffer med en ernæringsmæssig eller fysiologisk virkning - særligt fedt, mættet fedt, transfedtsyrer, salt/natrium og sukkerarter.
Ligeledes skal de forskellige fødevarekategoriers betydning og rolle i den samlede kost tages i betragtning, samt der skal tages højde for forskelle i kostvaner og forbrugsmønstre i de europæiske medlemsstater.
Profilerne skal bygge på almindeligt anerkendt videnskabelig evidens om sammenhængen mellem kost og sundhed.
Ernæringsprofilerne bør åbne mulighed for produktudvikling samt tage hensyn til variationer i kostvaner.
Profilerne og betingelserne for deres anvendelse vil, når de er etableret, blive opdateret under hensyntagen til relevant videnskabelig udvikling.
Arbejdet med opdateringer vil ske i forskriftsprocedure med kontrol, jf. anprisningsforordningens artikel 25, stk. 3.
 Der er etableret en overgangsperiode for anprisninger af fødevarer, der ikke lever op til de betingelser, der vil blive fastlagt ved vedtagelse af de pågældende ernæringsprofiler, jf. forordningens artikel 28, stk. 1. En anprisning af en fødevare, der har været lovlig inden profilernes etablering, og som efter profilernes etablering ikke længere må anvendes, vil skulle bringes til ophør senest 2 år efter vedtagelse af de relevante profiler.
 Indtil ernæringsprofilerne er etableret vil man, jf. de generelle vildledningsbestemmelser i konkrete tilfælde kunne afgøre, om en anprisning er egnet til at vildlede på grund af en fødevares samlede ernæringsmæssige status.
Artikel 4, stk. 2 [Undtagelser fra ernæringsprofiler] Der er i forordningen formuleret to undtagelser fra det generelle princip om, at ernærings- og sundhedsanprisninger kun må anvendes, hvis den anpriste fødevare lever op til den pågældende ernæringsprofil.
 Disse to undtagelser gælder alene ernæringsanprisninger.
 Ernæringsanprisninger, der i øvrigt er i overensstemmelse med bestemmelserne i forordningen, og hvor der henvises til en reduktion af fedt, mættet fedt, transfedt, sukkerarter og salt/natrium, kan anvendes desuagtet ernæringsprofilen for det specifikke næringsstof, som reduktionsanprisningen henviser til.
Det betyder i praksis, at en kage fx kan markedsføres med anprisningen »reduceret fedt«, selvom ernæringsprofilen for fedt i kager ikke er overholdt.
Dog skal det øvrige indhold af næringsstoffer i produktet, fx indholdet af sukker, leve op til den ernæringsprofil, der måtte gælde for kager.
Dette gælder, medmindre der også for disse næringsstoffer kan benyttes en anprisning om »reduceret indhold«, jf. dog også den anden undtagelse, der gælder ernæringsanprisninger, som er beskrevet nedenfor.
Ernæringsanprisninger, der i øvrigt er i overensstemmelse med bestemmelserne i forordningen, tillades ligeledes, hvis det alene er indholdet af ét næringsstof, som afviger fra ernæringsprofilen.
Der gælder dog her et krav om, at der på produktet skal gives oplysninger om det næringsstof, der afviger fra profilen, i form af eksempelvis oplysningen »højt indhold af X næringsstof«.
Oplysningen skal fremgå i nærheden af ernæringsanprisningen, på samme side og lige så i øjenfaldende som anprisningen, jf. artikel 4, stk. 2, litra b).
En fødevare med et højt sukkerindhold, der for så vidt angår sukker afviger fra ernæringsprofilen, kan fx anvende anprisningen »lavt fedtindhold«, hvis oplysningen om højt sukkerindhold samtidig gives til forbrugeren ved angivelsen »højt indhold af sukker«.
Denne oplysning skal i så fald placeres tæt ved anprisningen og i samme typografi.
Artikel 4, stk. 3 [Alkohol] Der må ikke anvendes sundhedsanprisninger for drikkevarer med et alkoholindhold på over 1,2 % vol.
For disse produkter må der heller ikke anvendes ernæringsanprisninger, med undtagelse af anprisninger, der henviser til et lavt alkoholindhold eller reduceret alkohol- eller energiindhold, jf. dog nationale regler.
Artikel 4, stk. 4 [Alkohol - nationale bestemmelser] Der er endnu ikke fastsat specifikke fællesskabsbestemmelser om ernæringsanprisninger, der henviser til et lavt alkoholindhold eller et nedsat alkohol- eller energiindhold for alkoholholdige drikkevarer.
Af samme årsag gælder bilagets betingelser for anprisningen »light« eller »reduceret« ikke for anprisninger på alkoholholdige drikkevarer.
Anprisninger på alkoholholdige drikkevarer vedrørende et lavt alkoholindhold eller et nedsat alkohol- eller energiindhold kan ske i henhold til nationale regler, såfremt sådanne findes.
Danmark har ikke sådanne regler, og derfor vil brugen af disse anprisninger i hvert enkelt tilfælde skulle vurderes i henhold til de generelle principper for anprisninger, jf. artikel 3 herunder, at de ikke må være vildledende.
Sundhedsstyrelsen har udarbejdet et notat vedrørende anprisningen »alkoholfri« (notat af 10. maj 1994). Det fremgår heraf, at produkter, der anprises som »alkoholfri«, højst bør indeholde 0,1 % alkohol-volumen.
Retningslinierne skal blandt andet sikre, at personer der er i antabusbehandling mod alkoholmisbrug, ikke bliver alvorligt syge, hvis de indtager disse drikkevarer.
Artikel 4, stk. 5 [Mulighed for vedtagelse af yderligere begrænsninger og forbud] Med bestemmelsen er der på nationalt plan mulighed for at begrænse eller forbyde brugen af ernærings- og sundhedsanprisninger af andre fødevarer eller fødevarekategorier end dem, der er nævnt i stk. 3 (drikkevarer med et alkoholindhold på over 1,2 % volumen). Begrænsninger eller forbud efter denne bestemmelse skal vedtages i komitéprocedure efter forordningens i artikel 25, stk. 3 og samtidigt være videnskabelig baseret.
Artikel 5, Almindelige betingelser Artiklen nævner en række betingelser, som alle skal være opfyldt, for at anvendelse af enhver form for anprisning er tilladt.
Artikel 5, stk. 1, litra a) [Gavnlig virkning] Et af de vigtigste generelle krav, der stilles til både ernærings- og sundhedsanprisninger er, at de skal vedrøre en gavnlig ernæringsmæssig eller fysiologisk virkning, som er dokumenteret ved almindelig anerkendt videnskabelig evidens.
Artikel 5, stk. 1, litra b) [Mængdekrav] Det næringsstof eller andet stof, som en anprisning vedrører, skal forekomme i fødevaren i en så betydelig mængde eller forekomme i en så reduceret mængde, at fødevaren har den anpriste ernæringsmæssige eller fysiologiske virkning.
Ved tvivlstilfælde, må det afhænge af en konkret vurdering, hvorvidt kravet er opfyldt, eller om der kan være tale om vildledning af forbrugerne.
 For så vidt angår de vitaminer og mineraler, som kan deklareres, er det i næringsdeklarationsbekendtgørelsen angivet, at en »betydelig mængde« svarer til 15 % af den anbefalede daglige tilførsel (ADT) 22)i 100 g eller 100 ml eller pr. pakning, hvis denne kun indeholder en enkelt portion.
For vitaminer og mineraler, hvor der ikke er fastsat ADT-værdier, kan det være vanskeligt at vurdere, hvilken mængde af næringsstoffet, der udgør »en betydelig mængde«.
Kommissionen har meddelt, at der arbejdes på en revidering af næringsdeklarationsdirektivet.
Tidshorisonten for dette arbejde, kendes endnu ikke.
 For så vidt angår anprisninger af vitaminer og mineraler bemærkes, at berigelsesforordningen 23), som finder anvendelse fra den 1. juli 2007, blandt andet indeholder en positivliste over vitaminer og mineraler, som lovligt kan tilsættes til fødevarer.
 Der skal dog gøres opmærksom på, indtil at der er fastsat maksimumgrænser for tilsætning af vitaminer og mineraler til fødevarer kræves en individuel godkendelse, jf. § 21 i tilsætningsstofbekendtgørelsen 24).
Artikel 5, stk. 1, litra c) [Skal kunne udnyttes af kroppen] Det næringsstof eller andet stof, der anprises, skal foreligge i en form, som kroppen kan udnytte.
Artikel 5, stk. 1, litra d) [Mængdekrav i forhold til normalt indtag] Den mængde, en forbruger indtager af en given fødevare, skal indeholde en betydelig mængde af det anpriste næringsstof eller andet stof, som anprises, og som dermed frembringer den anpriste ernæringsmæssige eller fysiologiske virkning.
Eksempelvis vil en anprisning ikke blive accepteret, selvom der er en betydelig mængde anprist stof pr. 100 gram, hvis produktet almindeligvis har begrænset anvendelse.
Eller hvis forbrugeren skal indtage urealistiske mængder for at opnå den anpriste effekt.
Artikel 5, stk. 2 [Forbrugerforståelse] Det gælder for ernærings- og sundhedsanprisninger, at de kun tillades, hvis det kan forventes, at gennemsnitsforbrugeren kan forstå de gavnlige virkninger udtrykt ved anprisningen.
I vurderingen af, om en anprisning er forståelig, vil Fødevarestyrelsen i forbindelse med dens kontrolvirksomhed foretage konkrete vurderinger af eventuelle vildledningsaspekter.
Artikel 5, stk. 3 [Fødevarer klar til brug] De anvendte anprisninger skal vedrøre fødevarer klar til brug ifølge producentens anvisninger.
Artikel 6, Videnskabelig dokumentation for anprisninger Virksomhederne skal kunne retfærdiggøre anvendelsen af en ernærings- og sundhedsanprisning.
Medlemsstaternes kompetente myndigheder, hvilket for Danmarks vedkommende vil sige Fødevareregionerne, kan kræve at virksomhederne fremlægger den dokumentation og de data, der godtgør, at anprisningsforordningens bestemmelser er overholdt af virksomheden.
 Det anbefales virksomhederne, at de undgår at anvende andre formuleringer end dem, der er optaget i bilaget til forordningen eller på artikel 13/14 listerne, medmindre de er helt sikre på, at den benyttede anprisning er identisk med én af de anprisninger, der optræder i bilaget eller på listerne, og som dermed er godkendte.
 Virksomheden skal sikre sig, at den ligger inde med dokumentation for, at det anpriste produkt lever op til de generelle betingelser i forordningen, og de mere specifikke betingelser, der er fastlagt i bilaget til forordningen eller i artikel 13/14 listerne for anvendelsen af den konkrete anprisning, som benyttes.
 Virksomheden skal også sikre sig, at den har dokumentation for den anpriste fødevares indhold af alle de næringsstoffer og andre stoffer, som vil skulle indgå i vurderingen af, om den benyttede anprisning er anvendt i overensstemmelse med forordningens generelle bestemmelser og de mere specifikke krav, der stilles til den specifikke anprisning, der benyttes.
Det fremgår af Kontrolvejledningen, at virksomheder i alle handelsled skal kunne dokumentere anprisninger, oplysninger og påstande, jf. særligt Kontrolvejledningens afsnit 3.6.8 om kontrol af mærkning, vildledning og anprisning.
Producenter skal dermed kunne fremvise fagligt materiale, der dokumenterer de anvendte anprisninger på produkterne.
Fødevarekontrollen vil ligeledes kunne afkræve dokumentation fra detailbutikker, som sælger de pågældende produkter.
Detailbutikkerne må i sådanne tilfælde have en rimelig frist til at fremskaffe dokumentationen fra den enkelte leverandør.
I de tilfælde, hvor en detailbutik sælger importerede varer, og dermed i Danmark er det første led i markedsføringen, da vil fødevarekontrollen kunne afkræve dokumentationen direkte af detailbutikken.
Det må da være op til detailleddet, at opnå den fornødne dokumentation fra den udenlandske leverandør.
Kontrolvejledningen til Fødevareregionerne findes på Fødevarestyrelsens hjemmeside www.fvst.dk under punktet Kontrol, Kontrollens værktøjer.
Artikel 7, Næringsdeklaration Anvendelse af ernærings- eller sundhedsanprisninger i forbindelse med markedsføringen af emballerede fødevarer udløser krav om næringsdeklaration.
Sundhedsanprisninger, der benyttes i forbindelse med generiske reklamer er ikke omfattet af kravet om næringsdeklaration.
 Krav om næringsdeklaration gælder heller ikke for uindpakkede fødevarer, der udbydes til salg til den endelige forbruger eller til storkøkkener, samt gælder heller ikke for fødevarer, der pakkes ind på salgsstedet på køberens anmodning, eller som er færdigpakket med henblik på at blive solgt straks, jf. artikel 1, stk. 2. Nationale regler kan anvendes indtil der er fastsat harmoniserede regler på dette område.
I Danmark er der ikke fastsat specifikke nationale regler for næringsdeklaration på uemballerede fødevarer.
Dog skal virksomheder imidlertid kunne fremvise data og dokumentation, der godtgør, at forordningen er overholdt, jf. artikel 6 i forordningen.
Næringsdeklarationen skal være let læselig, klart synlig, uudslettelig, og være anført på dansk eller på andre sprog, der kun ved uvæsentlige forskelle i stavning adskiller sig fra dansk.
Endelig skal deklarationen være anført på et iøjnefaldende sted.
Reglerne for næringsdeklaration fremgår af næringsdeklarationsbekendtgørelsen 25). Der er nærmere forklaring om næringsdeklarationsreglerne i Vejledning om næringsdeklaration af færdigpakkede levnedsmidler, september 1993.
Ved brug af anprisninger om indhold af eksempelvis energi, protein og fedt, er der alene krav om anvendelse af den såkaldt korte næringsdeklaration, der alene omfatter deklarationsoplysninger om energi, protein, kulhydrat og fedt.
Ved brug af anprisninger om indhold af sukker, mættet fedt, kost-fibre og natrium (salt) er der krav om anvendelse af den lange næringsdeklaration.
Den lange næringsdeklaration giver, foruden de oplysninger, der indgår i den korte næringsdeklaration, oplysning om indhold af sukker, mættet fedt, kostfibre og natrium (salt).
En anprisning af salt tolkes derfor som en ernæringsanprisning og udløser den lange næringsdeklaration.
Dette er en ændring af tidligere praksis.
FVST er bekendt med, at vejledningen om næringsdeklaration som følge heraf skal ændres, idet den ikke stemmer overens med forordningen.
Ved anprisninger, der vedrører indholdet af vitaminer og mineraler, skal oplysningerne om indholdet af de anpriste vitaminer og mineraler anføres i næringsdeklarationen.
Det bemærkes, at der ved tilsætningen af vitaminer og mineraler er krav om anvendelse af den lange næringsdeklaration 26). Et naturligt indhold af vitaminer og mineraler kan derimod deklareres i forlængelse af den korte næringsdeklaration 27).
Ved brug af sundhedsanprisninger skal den lange næringsdeklaration anvendes.
Dette gælder imidlertid ikke for sundhedsanprisninger, der benyttes i forbindelse med generiske reklamekampagner (se ovenfor).
I henhold til artikel 3 i berigelsesforordningen kan anprisninger kun omfatte de i bilag 1 til berigelsesforordningen nævnte vitaminer og mineraler.
Dette medfører dog, at produkter, som bliver markedsført med anprisninger med henvisning til eksempelvis selen eller chrom ikke kan have disse mineraler angivet i næringsdeklarationen, idet selen og chrom ikke optræder i bilag 1 i bekendtgørelse nr. 198 af 20. marts 1992. Som omtalt ovenfor, skal næringsdeklarationsdirektivet revideres blandt andet med henblik på at ændre disse regler.
For kosttilskud gælder særlige regler med hensyn til næringsdeklaration.
Dette fremgår af kosttilskudsbekendtgørelsen 28). De pågældende regler er nærmere beskrevet i den danske kosttilskudsvej-ledning 29).
Kapitel III Ernæringsanprisninger Artikel 8, Særlige betingelser I bilaget til anprisningsforordningen er opstillet en positivliste over de ernæringsanprisninger, som er tilladte at anvende i forbindelse med markedsføringen af fødevarer, og de betingelser, der er fastsat for dem.
De øvrige betingelser i forordningen forudsættes tillige overholdt.
 En eventuel ændring af bilaget skal ske i forskriftsprocedure med kontrol efter anprisningsforordningens artikel 25, stk. 3.
I forbindelse med mærkning og markedsføring af almindelige fødevarer er det forbudt at give indtryk af, at en fødevare besidder egenskaber, der er kendetegnet for fødevarer bestemt til særlig ernæring.
Eksempelvis er »laktosefri«, »glutenfri« og »lavt proteinindhold« ernæringsmæssige egenskaber, som er forbeholdt produkter, som reguleres i henhold til reglerne om fødevarer bestemt til særlig ernæring 30). De nævnte eksempler på ernæringsmæssige egenskaber falder i stedet ind under bekendtgørelse om fødevarer bestemt til særlig ernæring 31).
 Det bemærkes, at forordningens artikel 28, stk. 3 indeholder en overgangsbestemmelse, hvorefter ernæringsanprisninger, som er blevet lovligt anvendt i en medlemsstat før den 1. januar 2006, og som ikke er omfattet af bilaget, kan benyttes frem til den 19. januar 2010. Denne overgangsbestemmelse giver tilstrækkelig med tid til at sikre en harmonisering, herunder eventuelle relevante revideringer af bilaget over tilladte ernæringsanprisninger.
Overgangsbestemmelsen gælder indskrænkende for den pågældende medlemsstat, som har tilladt anprisningen.
Bestemmelsen er således ikke en åbning for, at alle mulige ernæringsanprisninger som har været tilladt i en eller flere medlemsstater skal kunne tillades i alle andre medlemsstater.
Artikel 9, Sammenlignende anprisninger Artikel 9 i anprisningsforordningen beskriver, under hvilke betingelser ernæringsanprisninger må være baseret på en sammenligning mellem fødevarer (såkaldte »sammenlignende anprisninger«). Bestemmelsen skal læses i sammenhæng med de sammenlignende anprisninger, som jf. bilaget til forordningen er tilladte, og de specifikke kriterier, der gælder for deres anvendelse.
Det drejer sig om anprisningerne »energireduceret«, »forøget indhold af [navn på næringsstof]«, »reduceret indhold af [navn på næringsstof]« og »light/let«.
Referencefødevare For anprisninger, der sammenligner næringsindholdet i fødevarer, gælder der et krav om, at de fødevarer, der inddrages i sammenligningen, tilhører samme fødevarekategori.
Henvisningen til »samme kategori« i bestemmelsen skal forstås på samme måde, som henvisningen til et »lignende produkt« i bilaget til forordningen.
Hvordan man konkret skal fortolke »samme kategori/et lignende produkt« vil i hvert tilfælde være underlagt en konkret vurdering.
Vigtige elementer i vurderingen af, om der er tale om »samme kategori/et lignende produkt«, er forbrugerforståelse og vildledningsaspektet.
Der bør anlægges en snæver fortolkningsramme i sådanne vurderinger, for at anprisningerne er formålstjenlige og ikke vildledende.
For eksempel kan man ikke tage alle mælkeprodukter under en kategori og sammenligne almindelig mælk med yoghurt eller fløde.
Det er heller ikke hensigtsmæssigt at sammenligne smøreost med fast ost, tomatsuppe med aspargessuppe eller hønsesalat med sommersalat.
Sammenligningen skal ske med en række fødevarer i samme kategori, herunder andre varemærkers fødevarer.
Baggrunden for denne bestemmelse er, at det er vigtigt at tage udgangspunkt i tilsvarende »almindelige produkter« af lignede karakter, som er repræsentative for markedet.
Det vil således som udgangspunkt ikke være acceptabelt udelukkende at sammenligne med egne produkter, medmindre der ikke eksisterer andre varemærker indenfor den pågældende produktkategori.
Hvis en producent fx udvikler en lettere variant af et produkt, vil det oprindelige produkt ikke alene kunne indgå som sammenligningsgrundlag for en sammenlignende anprisning af den nye variant.
Hvis en virksomhed fx udvikler en marmelade med mindre sukker, men deres oprindelige marmelade indeholder mere sukker end andre marmelader på markedet, så vil det være vildledning at anprise, at den nye variant har et »reduceret indhold af sukker«.
Det er samtidig væsentligt, at den sammenlignende anprisning er anvendelig for den danske forbruger.
Det vil sige at de produkter, der indgår i sammenligningen, skal være repræsentative for det danske marked.
Sammenligning med produkter, som de danske forbrugere ikke har adgang til, vil ikke blive accepteret.
Der kan som reference ikke støttes ret på eventuelle fastsatte maksimumsværdier for næringsstoffer, fx i visse fødevarestandarder, hvis produkter med et sådant næringsindhold ikke er repræsentative for markedet.
Eksempelvis vil sammenligningsgrundlaget for marmelade ikke være sukkerindholdet, som fastsat i EU regler, da almindelig marmelade på det danske marked indeholder mindre sukker end fastsat i standarden.
Væsentlig sammenligning Der skal være tale om en væsentlig ændring, så forbrugeren ikke bliver vildledt.
Krav til henholdsvis reduktion og øgning er angivet i forordningens bilag under de pågældende anprisninger.
Eksempelvis skal der for henholdsvis fedt, sukker og energi være en reduktion på mindst 30 %, medens for salt kræves mindst 25 % reduktion.
Når der skal sammenlignes med en række produkter i samme kategori vil gennemsnittet af disse produkters næringsindhold kunne danne grundlag for den sammenlignende anprisning.
Der skal imidlertid tages behørigt hensyn til den variation, der er i næringsindholdet for de produkter, der sammenlignes med.
Eksempelvis, hvis der er stor variation i fedtindholdet i typiske »almindelige produkter«, vil det ikke være hensigtsmæssig at alene tage udgangspunkt i en gennemsnitsværdi af disse produkter, da man risikerer, at en reduktion på 30 % i forhold til gennemsnitsværdien ikke adskiller sig væsentlig fra de »almindelige produkter«, som befinder sig i den lave ende af variationsskalaen.
Reduktionens størrelse, det vil sige forskellen i mængden af næringsstoffer og/eller energiværdien skal angives på produktet.
Forskellen i mængden af næringsstoffer kan angives enten i procent og/eller i gram pr. 100 gram.
Det er selvfølgelig væsentligt, at sammenligningen vedrører samme mængde af fødevaren.
Forskellen i mængden af næringsstoffer skal angives på en sådan måde, at der ikke kan ske vildledning af forbrugerne.
Det skal bemærkes, at de i bilaget fastsatte krav til reduktionen, angivet i procent, bør svare til en reduktion i absolut mængde (gram), der er af væsentlig ernæringsmæssig betydning, så forbrugeren ikke bliver vildledt.
Der bør foretages en konkret vurdering af, hvorvidt der er en væsentlig reduktion i absolut mængde (gram/kJ).
Dette princip er tidligere beskrevet i Vejledning om anprisningen light/let for levnedsmidler 32)samt i Codex guidelines 33). Det vil eksempelvis være vildledende at anprise en fødevare »light«, eller »fedt-reduceret«, hvis fedtindholdet i det tilsvarende »almindelige produkt« i forvejen er lavt.
I henhold til Codex retningslinierne bør ændringen som minimum svare til den mængde, som er defineret som »lavt indhold« eller »kilde til«.
Vejledningen om anprisningen light/let for levnedsmidler ophører.
Principper fra vejledningen vil dog være overført til denne vejledning, jf. blandt andet ovenstående.
Kapitel IV Sundhedsanprisninger Artikel 10, Særlige betingelser Artikel 10, stk. 1 Sundhedsanprisninger må alene anvendes, hvis de opfylder de generelle krav, der stilles til anvendelsen af ernærings- og sundhedsanprisninger i forordningens kapitel II samt de specifikke krav, der stilles i forordningens kapitel IV om sundhedsanprisninger.
 Der må kun benyttes de sundhedsanprisninger, som er opført på de lister over tilladte sundheds-anprisninger, som etableres i overensstemmelse med forordningens artikel 13 og 14.
Artikel 10, stk. 2 Det er vigtigt at være opmærksom på, at anvendelsen af en sundhedsanprisning skal være ledsaget af en række oplysninger i mærkningen, eller - såfremt der ikke findes en sådan mærkning - af præsentationen og reklamerne for den pågældende fødevare:
For det første skal der være en erklæring om vigtigheden af at spise varieret og afbalanceret, samt om betydningen af en sund livsstil.
I den forbindelse er det vigtigt, at virksomheden sikrer sig, at den anpriste fødevare ikke fremstår som værende uundværlig eller af afgørende betydning i for hold til en varieret/afbalanceret kost og sund livsstil.
Kravet om, at der skal afgives en sådan erklæring er fastlagt for at sikre, at forbrugeren ikke foranlediges til at forbruge sundhedsanpriste produkter, som et alternativ til en varieret/afbalanceret kost og en sund livsstil.
 For kosttilskud skal man være opmærksom på, at der stilles krav om at angive »at kosttilskud ikke bør træde i stedet for en varieret kost« 34). Denne bestemmelse har forrang for anprisningsforordningens bestemmelse i artikel 10, stk. 2, litra a).
Der skal ligeledes i tilknytning til en sundhedsanprisning gives oplysning om den mængde af fødevaren og det forbrugsmønster, der skal til for at opnå den gavnlige virkning, som fremgår af den benyttede sundhedsanprisning.
I forbindelse med oplysninger om mængden af fødevaren og det forbrugsmønster, der skal til for at opnå den anpriste gavnlige virkning, er det vigtigt, at der ikke tilskyndes til overdrevent forbrug af fødevaren eller, at der sker vildledning af forbrugerne, jf. forordningens artikel 3.
 Det skal endelig, hvis det er relevant, ligeledes fremgå, hvis der er personer, som skal undgå at indtage fødevaren, eller hvis der er en risiko forbundet med at indtage fødevaren i for store mængder.
Artikel 10, stk. 3 Baggrunden for denne bestemmelse er, at det generelt ikke findes hensigtsmæssig at benytte uspecifikke sundhedsanprisninger.
Der er dog givet mulighed for at anvende sådanne anprisninger under forudsætning af, at der tilknyttes en beslægtet specifik sundhedsanprisning, der er opført på de i artikel 13 og 14 opførte lister over tilladte anprisninger.
Uspecifikke anprisninger, det vil sige anprisninger vedrørende generelle uspecifikke gavnlige virkninger, er karakteriseret ved, at de ikke umiddelbart kan dokumenteres.
Eksempler herpå kan være »overskud«, »glæde«, »tilfredshed«, »et godt liv«, »en god start på dagen«.
De nævnte anprisninger kan ikke umiddelbart defineres  og særligt kan de ikke efterprøves.
Derfor skal det forklares/uddybes, hvad den specifikke forståelse af disse anprisninger er og på hvilken måde, produktet er gavnligt for forbrugeren.
 Andre eksempler på generelle uspecifikke anprisninger, og som vil skulle underbygges af specifikke anprisninger er »godt for maven«, »gode for halsen«, »sundt hjerte« eller »sunde knogler«.
 Anvendelsen af sådanne uspecifikke anprisninger forudsætter, at der tilknyttes en specifik anprisning, som er optaget på artikel 13- eller 14-listen.
Hvis en uspecifik sundhedsanprisning er beslægtet med eller vedrører en artikel 13-anprisning, kan denne først benyttes, når artikel 13-listen er etableret.
Dette sker senest den 31. januar 2010. Af overgangsbestemmelsen i artikel 28, stk. 5 fremgår det, at frem til artikel 13-listen er etableret, kan der anvendes artikel 13, stk. 1, litra a) sundhedsanprisninger fra den 1. juli 2007. Det er dog virksomhedsledernes ansvar, at forordningens regler er overholdt.
Virksomhederne skal som udgangspunkt kunne dokumentere det uspecifikke udsagn.
Hvis dette ikke er muligt skal sammenhængen mellem den uspecifikke anprisning og artikel 13, stk. 1, litra a)- anprisningen beskrives og dokumenteres.
Yderligere skal artikel 13-anprisningen kunne dokumenteres.
De generelle regler om vildledning samt nationale bestemmelser finder anvendelse.
Hvis en uspecifik sundhedsanprisning er beslægtet med eller vedrører en artikel 14-anprisning, kan denne først benyttes, når den specifikke artikel 14-anprisning er optaget på artikel 14-listen.
Hvis udsagnet er beslægtet med eller vedrører en artikel 13-anprisning, men det faglige materiale vedrører dokumentation af en artikel 14-anprisning, vil den uspecifikke anprisning ligeledes ikke blive accepteret.
Artikel 10, stk. 4 Kommissionen har beføjelse til at fastsætte nærmere retningslinier for gennemførelsen af de særlige betingelser for anvendelsen af sundhedsanprisninger, som er fastlagt i forordningens artikel 10. Disse retningslinier fastlægges efter den udvalgsprocedure, som er beskrevet i artikel 25, stk. 2.
Artikel 11, Nationale læge-, sundheds- og ernæringsfaglige sammenslutninger og sundhedsrelaterede velgørenhedsinstitutioner Det er muligt at fastsætte nationale bestemmelser vedrørende anbefalinger udstedt af nationale læge-, sundheds- og ernæringsfaglige sammenslutninger og sundhedsrelaterede velgørenhedsinstitutioner, såfremt dette sker i overensstemmelse med traktatens bestemmelser.
 Fødevarestyrelsen påtænker ikke at indføre nationale bestemmelser vedrørende sundhedsfaglige sammenslutningers anbefalinger af fødevarer, idet det vurderes, at anprisningsforordningen, sammen med fødevareforordningens bestemmelser om vildledning i artikel 16, er tilstrækkelig til at regulere anvendelsen af anbefalinger udstedt af nationale sundheds- og ernæringsfaglige sammenslutninger.
Fødevarestyrelsen betragter anbefalinger udstedt af nationale sundhedsfaglige sammenslutninger i forbindelse med kommercielle meddelelser, som værende omfattet af anprisningsforordningens bestemmelser.
En sådan anbefaling giver i sig selv indtryk af eller indikerer, at fødevaren har særlige egenskaber - herunder af sundhedsmæssig karakter - og falder derved ind under definitionerne »anprisning« og »sundhedsanprisning«, jf. artikel 2, stk. 2, nr. 1) og nr. 5).
Anbefalinger fra sundhedsorganisationer ved markedsføring af fødevarer skal bedømmes ud fra den forståelse eller det samlede indtryk, som organisationens navn giver.
Hvis organisationens navn eller logo kan opfattes som en sundhedsanprisning, bør produktet kunne leve op til en beslægtet relevant godkendt sundhedsanprisning.
Hvis dette ikke er tilfældet, vil vildledningsbestemmelserne kunne finde anvendelse, jf. anprisningsforordningens artikel 3, litra a, samt fødevareforordningens artikel 16. Eksempelvis kan et logo for en hjerteforening udformet som et hjerte i sig selv opfattes som en sundhedsanprisning, og logoet er derfor omfattet af forordningens anvendelsesområde.
 I praksis medfører dette, at sådanne anbefalinger skal relateres til en beslægtet specifik og samtidig godkendt sundhedsanprisning.
 Sundhedsorganisationers anbefalinger som er anvendt i partnerskaber eller anden form for samarbejde mellem virksomheder, organisation og/eller offentlige myndigheder er nærmere beskrevet under artikel 1, stk. 2.
Det er et nationalt anliggende at fastsætte praksis for de nævnte anbefalinger indenfor rammerne af traktatens bestemmelser.
Fødevarestyrelsen påtænker ikke at udforme en liste over tilladte anbefalinger fra sundhedsorganisationer.
Den enkelte anbefaling må underlægges en konkret vurdering om, hvorvidt den er lovlig i henhold til bestemmelserne i forordningen, samt øvrig lovgivning.
 Importerede fødevarer med anbefalinger udstedt af sundhedsorganisationer vil være sidestillet med danskproducerede fødevarer, og vil være underlagt den samme vurdering med hensyn til foreneligheden med anprisningsforordningen og de generelle vildledningsbestemmelser i fødevareforordningen 35).
Artikel 12, Begrænsninger for anvendelsen af visse sundhedsanprisninger Følgende sundhedsanprisninger er forbudte:
  Anprisninger, der antyder, at helbredet kan påvirkes negativt, hvis fødevaren ikke indtages.
  Anprisninger, der angiver hastigheden eller omfanget af vægttab.
  Anprisninger, der henviser til anbefalinger fra individuelle læger eller sundhedspersonale.
 Derudover skal præciseres, at der ligeledes gælder et forbud mod:
  Anprisninger, der antyder, at en fødevare kan forebygge eller behandle sygdomme.
 Det generelle forbud mod sygdomsrelaterede sundhedsanprisninger, jf. artikel 2, stk. 1, litra b) i mærkningsdirektivet 36)og § 76 i mærkningsbekendtgørelsen 37)fastholdes i forordningen, hvilket bety­der, at man ikke kan tillægge en fødevare egenskaber til forebyggelse, behandling eller helbredelse af en menneskelig sygdom.
Fødevarestyrelsen er opmærksom på problemer med en grænsedragning mellem »reduceret ri­siko« og »forebygge«.
Men reglerne i mærkningsdirektivet skal efterleves.
Muligheden for at benytte anprisningen »reduceret risiko for sygdom« gør det ikke muligt at markedsføre medicin som mad.
Der henvises i øvrigt til definitionen af »reduceret risiko for sygdom«, jf. artikel 2, stk. 2, nr. 6).
 Lægemiddelloven har forrang før fødevarereglerne, se i øvrigt bemærkningerne under artikel 14, stk. 2. Det er Lægemiddelstyrelsen, som afgør, hvorvidt en sundhedsanprisning indebærer, at det konkrete produkt bliver omfattet af lægemiddeldefinitionen.
 Begrebet »andre sammenslutninger« i litra c) skal fortolkes bredt og læses i sammenhæng med artikel 11. Forbudet omfatter alle sammenslutninger, der ikke falder ind under »Nationale læge-, sundheds- og ernæringsfaglige sammenslutninger og sundhedsrelaterede velgørenhedsinstitutio­ner«, jf. artikel 11.
 Forordningens artikel 3 skal i denne forbindelse ligeledes iagttages, idet bestemmelsen indeholder en række krav til og begrænsninger for anvendelse af ernærings- og sundhedsanprisninger.
Artikel 13 Andre sundhedsanprisninger end dem, der henviser til en reduceret risiko for sygdom og til børns udvikling og sundhed Artikel 13, stk. 1 I henhold til denne bestemmelse tillades såkaldte »artikel 13-sundhedsanprisninger«, der beskri­ver eller henviser til:
a) et næringsstofs eller andet stofs betydning for kroppens vækst, udvikling og kroppens funktio­ner, eller b) psykologiske og adfærdsmæssige funktioner, eller c) en slankende virkning eller vægtkontrol eller nedsat sultfølelse eller øget mæthedsfornemmelse eller til reduktion af kostens energiindhold.
I forhold til disse »slanke-anprisninger« har direktiv 96/8/EF om energifattige diæter dog forrang.
 Disse anprisninger skal være videnskabeligt dokumenteret og forståelige for gennemsnitsforbru­geren og skal være angivet på en liste over tilladte anprisninger, som senest den 31. januar 2010 vedtages i forvaltningsprocedure med kontrol, jf. artikel 25, stk. 3.
Undtagelsesvis kan artikel 13-sundhedsanprisninger, som henviser til et næringsstofs betydning for kroppens vækst og udvikling, jf. artikel 13, stk. 1, litra a) benyttes fra den 1. juli 2007, jf. over-gangsbestemmelsen i artikel 28, stk. 5. Det er således virksomhedens ansvar at sikre, at anvendelsen ikke strider imod bestemmelserne i anprisningsforordningen og eventuelle nationale bestemmelser.
Når artikel 13-listen er etableret må virksomhederne alene anvende anprisninger, der er optaget på listen, og under overholdelse af de nærmere specificerede bestemmelser, der måtte gælde for deres anvendelse.
Der er efter listens etablering senest den 31. januar 2010 ingen yderligere overgangs-ordning for de sundhedsanprisninger, som ikke kommer med på listen.
 Et eksempel på en sundhedsanprisning omfattet af artikel 13, stk. 1, litra a) er »calcium har betyd­ning for opbygning og vedligeholdelse af knoglerne«.
 Eksempel på sundhedsanprisninger, som umiddelbart vurderes at være omfattet af artikel 13, stk. 1, litra b) er sundhedsanprisninger med henvisning til indlæringsevne, hukommelse eller opkvikkende virkning.
 For andre sundhedsanprisninger, herunder anprisninger, der henviser til psykologiske og ad­færdsmæssige funktioner eller slankende virkning, jf. artikel 13, stk. 1, litra b) og c) gælder den overgangsperiode, som er fastsat i forordningens artikel 28, stk. 6:
a) For de nævnte anprisninger, som har været lovligt anvendt før den 19. januar 2007, og er blevet vurderet og godkendt nationalt, kan følgende godkendelsesprocedure følges: Medlemsstaterne skal senest den 31. januar 2008 informere Kommissionen om sådanne anprisninger ledsaget af en rap­port, der vurderer de videnskabelige data, der støtter disse anprisninger.
Kommissionen godkender anprisningerne efter høring af EFSA og følger forvaltningsprocedure med kontrol, der er beskrevet i forordningen artikel 25, stk. 3. Sundhedsanprisninger, som ikke godkendes efter denne procedure, kan fortsat anvendes i op til 6 måneder efter, at de er blevet afvist.
De danske myndigheder har ikke godkendt nogen sundhedsanprisninger, der er omfattet af dette stykke.
b) Anprisninger, der har været lovligt anvendt før den 19. januar 2007, men som ikke har været vurderet og godkendt nationalt, kan fortsat anvendes, hvis der i henhold til forordningen indgives ansøgning om godkendelse inden den 19. januar 2008. Anprisninger der ikke godkendes kan fortsat anvendes i op til 6 måneder efter, at de er blevet afvist.
Krav til ansøgning vil være på linie med de retningslinier for ansøgning, som fremgår af EFSAs vejledning vedrørende ansøgning om godkendelse af en artikel 14-sundhedsanprisning.
Det fremgår ikke helt klart af artikel 28, stk. 6, hvilken tidshorisont, der er for behandling af ansøgningen.
Men der henvises til artikel 15, og tids­horisonten fremgår af denne bestemmelse.
Den endelige beslutning vedrørende ansøgningen skal vedtages efter proceduren i artikel 25, stk. 2, jf. artikel 17, stk. 3.
 Overgangsbestemmelsen skal forstås indskrænkende for den pågældende medlemsstat, som har tilladt anprisningen, og er som nævnt ovenfor ikke en åbning for, at sundhedsanprisninger omfattet af dette stykke, og som blot har været tilladt i en eller flere medlemsstater, skal kunne tillades i alle andre medlemsstater.
Artikel 13, stk. 2 Det er de kompetente myndigheder i medlemslandene, som fremsender en liste til Kommissionen med de anprisninger, der søges optaget på artikel 13-listen.
Den liste, der udarbejdes nationalt, til­vejebringes ved, at virksomhederne sender deres ønsker til anprisninger, og dokumentationen herfor til de kompetente myndigheder.
 Fødevarestyrelsen skal som kompetent myndighed i Danmark, senest den 31. januar 2008, fore­lægge Kommissionen en liste med de »artikel-13« anprisninger, der jf. artikel 13, stk. 1, foreslås optaget på den såkaldte artikel 13-liste.
Artikel 13, stk. 3 Kommissionen skal senest den 31. januar 2010 på baggrund af de lister, som indsendes af de kompetente nationale myndigheder og efter en høring af EFSA, vedtage en europæisk liste over tilladte artikel 13, stk. 1-anprisninger.
Artikel 13, stk. 5 For artikel 13-anprisninger, der bygger på nyere udviklet evidens, og/eller for hvilke der er anmo­det om beskyttelse af data, som er omfattet af ejendomsrettigheder, kan der fra den 1. februar 2008 søges om optagelse på artikel 13-listen.
 Processen for anmodning om at få en artikel 13, stk. 5-anprisning på artikel 13-listen er forklaret nærmere i vejledningens gennemgang af artikel 18 og 21. Desuden er der vedtaget gennemførelsesbestemmelser ved forordning (353/2008) for udarbejdelse og indgivelse af ansøgning om godkendelse af sundhedsanprisninger.
Artikel 14, Anprisninger af en reduceret risiko for sygdom og af børns udvikling og sundhed Anprisninger af en reduceret risiko for sygdom og anprisninger af børns udvikling og sundhed kan først benyttes efter godkendelse som følge af proceduren i forordningens artikel 15, 16, 17 og 19. En ansøgning om godkendelse skal sendes til Fødevarestyrelsen, Mørkhøj, som videresender an­søgningen til EFSA.
Godkendte sundhedsanprisninger og de betingelser, der gælder for dem, vil blive opført på en liste, jf. artikel 20. Anvendelse af anprisningen er ikke forbeholdt ansøgeren, med mindre anprisningen er godkendt på grundlag af ejendomsretligt beskyttede data, jf. artikel 21.
Forordningen tillader anprisninger af en reduceret risiko for sygdom.
Disse anprisninger defineres som »enhver sundhedsanprisning, der angiver, indikerer eller antyder, at indtag af en fødevarekate­gori, en fødevare eller en af dens bestanddele i betydelig grad reducerer en risikofaktor for udvik­ling af en sygdom hos mennesker«, jf. artikel 2, stk. 2, nr. 6).
 Fødevarestyrelsen betragter fx anprisninger vedrørende en cholesterolnedsættende effekt som en sundhedsanprisning, der falder ind under forordningens artikel 14. Cholesterol opfattes således som en risikofaktor for udvikling af hjertekarsygdomme, jf. definitionen i artikel 2, stk. 2, nr. 6.
 Alle anprisninger, der direkte eller indirekte angiver, at en konkret fødevare er af betydning for børns udvikling og sundhed er omfattet af artikel 14. Fødevarestyrelsen er af den opfattelse, at »ar­tikel 13-sundhedsanprisninger«, der udelukkende henviser til børn, er omfattet af artikel 14, hvor­imod »artikel 13-sundhedsanprisninger«, som principielt kan gælde for hele eller større dele af be­folkningen inklusiv børn, er omfattet af artikel 13.
Der er ikke fastsat en egentlig definition for aldersperiode for børn.
Som nævnt ved artikel 2 for­tolker Fødevarestyrelsen »børn« som alle børn fra 0 år til 18 år.
Denne aldersgrænse er fastsat for at have en indikation af, at børn i voksealderen er omfattet af definitionen (anprisninger med henvis­ning til børns udvikling og sundhed). Desuden er der i Kommissionens direktiv 2006/141/EF fastsat en definition af spædbørn og småbørn:
 spædbørn er børn under 12 måneder,  småbørn er børn i alderen mellem 1 og 3 år.
 Spædbørn og småbørn er en undergruppe af børn, som er omfattet af artikel 14 i anprisningsfor­ordningen.
Hvis EFSA konkluderer, at en anprisning kun er videnskabeligt dokumenteret for børn, så skal den pågældende anprisning opfattes som en artikel 14-anprisning.
Til brug som vejledning til an­søgninger om godkendelse af en artikel 14-anprisning har EFSA udarbejdet Guidelines 38)for godken­delse af sundhedsanprisninger til optagelse på artikel 14-listen, samt for godkendelse af artikel 13-sundhedsanprisninger, der bygger på ny evidens, jf. artikel 13, stk. 5. EFSA Guidelines indeholder blandt andet en skabelon til brug for ansøgning om godkendelse af anprisninger.
Artikel 14, stk. 2 Kosten er kun én af mange faktorer, som kan udløse visse sygdomme hos mennesker.
Betragtning (28) henviser ligeledes til faktorer som alder, genetisk disposition, omfanget af fysisk aktivitet, for­brug af tobak og andre rusgifte, miljøeksponering og stress.
Fordi det ikke altid er klart, hvilke fak­torer spiller ind ved udviklingen af en sygdom, bør der gælde særlige mærkningsbestemmelser for anprisninger af reduceret risiko for sygdom.
 Ved benyttelsen af anprisninger om en reduceret risiko for sygdom skal det angives, at den syg­dom, som anprisningen vedrører, kan skyldes mange risikofaktorer, og at en ændring af en af disse risikofaktorer ikke nødvendigvis har en gavnlig virkning.
Yderligere skal artikel 10, stk. 2 iagttages vedrørende mærkning med erklæringer for forbruger-grupper, som det måtte vedrøre.
Bestemmelsen fastslår, at hvor det er relevant skal det angives, hvis særlige persongrupper skal undgå at indtage fødevaren.
Desuden kan det være påkrævet med en passende advarsel mod at indtage for meget af den pågældende fødevare.
 Anprisninger, der relaterer sig til forebyggelse, behandling eller helbredelse af en menneskelig sygdom m.v., vil fortsat være forbudt, jf. § 76 i mærkningsbekendtgørelsen 39).
Lægemiddelloven har forrang før fødevarereglerne.
I grænsetilfælde, hvor en sundhedsanprisning indebærer, at det konkrete produkt kan være omfattet af lægemiddeldefinitionen, kan Fødevaresty­relsen inddrage Lægemiddelstyrelsen til vurdering af afgrænsningen.
Vurderingen af, om et konkret produkt bliver omfattet af lægemiddelloven, afhænger overordnet set af produktets markedsføring, produktets form og dosis for indtagelse samt produktets eventuelle (farmakologiske, metaboliske eller immunologiske) virkning.
For så vidt angår artikel 14, gælder der kun en overgangsordning for anprisninger med henvisning til børns udvikling og sundhed.
En overgangsordning har til formål at sikre, at produkter, som alle­rede er blevet bragt i omsætning, kan bringes i overensstemmelse med reglerne i forordningen og dermed fortsat kan sælges.
I henhold til de hidtil gældende regler har anprisninger med henvisning til reduceret risiko for sygdomme været forbudt, hvorfor der ikke har været behov for en over-gangsperiode for disse anprisninger.
Anprisninger med henvisning til en reduceret risiko for syg­dom kan således ikke bringes på markedet, før de er godkendt af EFSA.
Reglerne for sundhedsanprisninger, hvor der henvises til børns udvikling og sundhed, blev først sent i forhandlingerne om anprisningsforordningen omfattet af samme bestemmelse, som anprisnin­ger med henvisning til reduceret risiko for sygdom.
Der er vedtaget et ændringsforslag til forord­ningen for så vidt angår at etablere en specifik overgangsordning for disse anprisninger 40). Ændrings-forslaget finder anvendelse med tilbagevirkende kraft fra den 1. juli 2007. Dermed indikerer Kom­missionen, at de anprisninger, som allerede er på markedet ikke skal trækkes tilbage. Ændringsfor­slaget får ikke umiddelbart konsekvenser for Danmark, da det formodes, at disse anprisninger ikke har været lovligt anvendt på det danske marked.
 Afgrænsningen mellem forordningens artikel 13 og 14, for så vidt angår anprisninger rettet mod børn, er uddybet i Kommissionens vejledning af 14. december 2007 41).
Artikel 15, Ansøgning om godkendelse Anprisninger, der skal godkendes efter proceduren i artikel 15, skal indsendes til Fødevarestyrelsen, Mørkhøj.
Styrelsen sender en kvittering for modtagelse til ansøgeren indenfor 14 dage efter modtagelsen, og videresender straks ansøgningen til EFSA.
 Med henvisning til artikel 15, stk. 4 har Kommissionen udstedt forordning (EF) nr. 353/2008 af 18. april 2008 om gennemførelsesbestemmelser vedrørende ansøgninger om godkendelse af sundhedsanprisninger, jf. artikel 15 i Europa-Parlamentets og Rådets forordning (EF) nr. 1924/2006. Forordningen indeholder regler for udarbejdelse og indgivelse af ansøgning om godkendelse af sundhedsanprisninger i henhold til artikel 13, stk. 5 og artikel 14 således, at ansøgningen på fyldestgørende vis godtgør, at sundhedsanprisningen er baseret på og dokumenteret ved almindeligt anerkendt videnskabelig evidens.
De formelle krav, der stilles til ansøgninger og godkendelser af artikel 14-anprisninger, fremgår af forordningens artikel 15. EFSAs guidelines uddyber yderligere de formelle krav for indsendelse af ansøgninger om optagelse af anprisninger på artikel 14-listen samt ansøgning om anprisninger i henhold til artikel 13, stk. 5. Se for nærmere information »Scientific and technical guidance for the preparation and presentation of the application for authorisation of a health claim.
Opinion of the Scientific Panel on Dietetic Products, Nutrition and Allergies, adopted on 6 July 2007, EFSA Journal (2007) 530,1-44«.
Som nævnt ovenfor indeholder disse retningslinier en skabelon til brug for ansøgning.
EFSA guidelines er udarbejdet i henhold til artikel 15, stk. 4 og artikel 15, stk. 5.
Artikel 18, Anprisninger nævnt i artikel 13, stk. 5 I artikel 18 redegøres nærmere for proceduren for indsendelse af nye anprisninger og anprisninger, som er baseret på ejendomsretligt beskyttede videnskabelige data, jf. artikel 13, stk. 5. Bestemmelsen finder, som nævnt, først anvendelse, når artikel 13-listen er etableret.
Ansøgninger efter denne bestemmelse skal indeholde de samme oplysninger, som nævnt i artikel 15, stk. 3. Fødevarestyrelsen sender en kvittering for modtagelse til ansøgeren indenfor 14 dage efter modtagelsen, og videresender straks ansøgningen til EFSA.
EFSA skal afgive udtalelse senest 5 måneder efter, at ansøgningen er modtaget.
Kapitel V Almindelige og afsluttende bestemmelser Artikel 21, Databeskyttelse Artikel 21, stk. 1 Ejendomsretligt beskyttede videnskabelige data, som vil kunne indgå i en ansøgning i henhold til artikel 15, stk. 3, vil ved opfyldelsen af en række betingelser være beskyttet i 5 år efter godkendelsesdatoen.
I denne 5-årige periode må data ikke anvendes til fordel for andre virksomheder - med mindre de har indgået en aftale med den oprindelige ansøger herom.
 Ansøgere, der ønsker databeskyttelse, skal ved ansøgningen sikre sig, at de følger de formalia, som er en forudsætning herfor, jf. artikel 21, stk. 1, litra a)-c).
 Data, som er publiceret, er ikke længere ejendomsretligt beskyttet.
Artikel 21, stk. 2 Efterfølgende ansøgere må ikke henvise til ejendomsretligt beskyttede data, før femårs perioden er udløbet, medmindre Kommissionen træffer afgørelse om, at sundhedsanprisningen kunne være blevet optaget på artikel 13- eller 14-listen uden brug af de ejendomsretligt beskyttede data.
Det er Fødevarestyrelsens vurdering, at hvis Kommissionen vurderer, at der ikke er tale om ejendomsretligt beskyttede data, så må de pågældende anprisninger i stedet automatisk blive opført på enten artikel 13- eller 14-listen.
Artikel 22, Nationale bestemmelser Anprisningsforordningen regulerer udtømmende anvendelsen af anprisninger i EU.
Medlemslandene må derfor ikke anvende ikke-harmoniserede nationale bestemmelser om anprisninger af føde-varer, jf. dog EF-traktaten, særligt artikel 28 og 30.
EF-traktatens artikel 28 har til formål at sikre den frie bevægelighed af varer indenfor Fællesskabet.
Bestemmelsen forbyder nationale handelshindringer, der udelukker eller begrænser import fra andre medlemsstater.
EF-traktatens artikel 30 er en undtagelsesbestemmelse til artikel 28, som i visse tilfælde lovliggør nationale handelshindringer.
Bestemmelsen opremser en række udtømmende almene hensyn, som eksempelvis hensynet til menneskers liv og sundhed, offentlige orden med flere.
Hvor der foreligger en af de i bestemmelsen nævnte begrundelser, kan en medlemsstat lovligt fastsætte regler, selvom de hindrer import eller gør import vanskeligere.
Artikel 25, Komiteprocedure Proceduren i henhold til artikel 25 er beskrevet i artikel 5 og 7 i Rådets afgørelse 1999/468/EF 42), jf. afgørelsens artikel 8. I henhold til afgørelsens artikel 5 skal Kommissionen nedsætte et udvalg bestående af repræsentanter fra medlemslandene, og med Kommissionens repræsentant som formand.
 Udvalget skal senest indenfor 3 måneder træffe afgørelse vedrørende ansøgninger i henhold til artikel 5, stk. 6 i afgørelse 1999/468/EF, jf. artikel 25, stk. 2.
 Der er vedtaget et ændringsforslag vedrørende denne bestemmelse.
Artikel 26, Overvågning Der foreligger mulighed for, at de kompetente myndigheder i medlemslandene kan overvåge anvendelsen af ernærings- og sundhedsanprisninger indenfor deres territorium ved at kræve, at virksomhederne underretter myndighederne om benyttelsen af anprisninger ved indsendelse af en model af den mærkning, der benyttes.
 Fødevarestyrelsen har ikke taget stilling til, om man ønsker at benytte denne mulighed.
Artikel 28, Overgangsforanstaltninger Forordningen indeholder en række overgangsbestemmelser.
Formålet med disse er at sikre, at fødevarer med ernærings- og sundhedsanprisninger, som forud for anprisningsforordningens ikrafttræden har været bragt i omsætning, men som ikke overholder anprisningsforordningens bestemmelser, fortsat kan markedsføres.
Anprisningerne vil blive udfaset over en årrække, hvis ikke de kan godkendes efter reglerne i anprisningsforordningen.
 Man kan ikke benytte overgangsbestemmelserne til at omgå de generelle regler for ansøgning om brug af anprisninger.
 Produkter, som bliver sat i omsætning med anprisninger efter den 1. juli 2007, skal overholde anprisningsforordningens regler.
Artikel 28, stk. 1 Fødevarer med ernærings- eller sundhedsanprisninger, der lovligt er bragt i omsætning (markedsført) inden den 1. juli 2007, og som ikke er i overensstemmelse med reglerne i forordningen, kan markedsføres indtil sidste holdbarhedsdato  dog senest indtil den 31. juli 2009. Denne bestemmelse gælder generelt for alle fødevarer.
 Ernæringsprofilerne skal etableres senest den 19. januar 2009, og fødevarer med ernærings- og sundhedsanprisninger, som ikke er i overensstemmelse med profilerne, kan fortsat markedsføres to år efter profilerne er vedtaget.
Artikel 28, stk. 2 Produkter forsynet med varemærker eller handelsbetegnelser, som fandtes før den 1. januar 2005, og som ikke er i overensstemmelse med forordningen, kan fortsat markedsføres indtil den 19. januar 2022, hvorefter reglerne i forordningen skal efterleves.
 Hvis produkterne er sat i omsætning efter den 1. januar 2005, finder den generelle overgangsbestemmelse i artikel 28, stk. 1 anvendelse.
Artikel 28, stk. 3 Ernæringsanprisninger, som ikke er omfattet af bilaget i forordningen, men som har været anvendt i overensstemmelse med nationale regler før den 1. januar 2006, kan benyttes under virksomheds-ledernes ansvar indtil den 19. januar 2010.
Eksempelvis har Fødevarestyrelsen accepteret anprisningen »fri for transfedtsyrer«.
Denne ernæringsanprisning er ikke med i bilaget til forordningen, og anprisningen kan fortsat anvendes frem til 19. januar 2010.
 Hvis der er tale om produkter, som er blevet sat i omsætning efter den 1. januar 2006, finder den generelle overgangsbestemmelse i artikel 28, stk. 1 anvendelse.
 De relevante myndigheder i de enkelte medlemslande kan i overgangsperioden afvise ernærings-anprisninger, som er tilladt i andre lande, hvis de ikke er i overensstemmelse med landets nationale regler.
Artikel 28, stk. 4 Fødevarestyrelsen skal senest den 31. januar 2008 give Kommissionen meddelelse om ernæringsanprisninger i form af billeder og symboler, der benyttes i Danmark, og som er udmøntet i nationale bestemmelser, som overholder de generelle regler i anprisningsforordningen, men som ikke er optaget i bilaget.
Dette betyder dog ikke, at alle mulige benyttede symboler kan anvendes.
 Eksempelvis skal Spismærket notificeres i henhold til artikel 28, stk. 4.
 Kommissionen vil herefter i henhold til proceduren i artikel 25, stk. 3 vedtage en beslutning om godkendelse af disse ernæringsanprisninger.
 Ernæringsanprisninger, som ikke bliver godkendt af Kommissionen, kan anvendes indtil 12 måneder efter Kommissionens beslutning herom.
Artikel 28, stk. 5 Sundhedsanprisninger, som omhandlet i artikel 13, stk. 1, litra a), kan frem til etableringen af artikel 13-listen anvendes under virksomhedernes ansvar, hvis de er i overensstemmelse med reglerne i forordningen og eventuelle eksisterende nationale bestemmelser.
Der gælder i henhold til denne overgangsbestemmelse ikke krav om, at det anpriste produkt skal have været sat i omsætning før den 1. juli 2007.
 I fravær af nationale bestemmelser på området gælder særligt de generelle principper i forordningens artikel 3 og artikel 5, samt kravet om videnskabelig dokumentation i artikel 6. Virksomheder i Danmark kan benytte sundhedsanprisninger, som nævnt i artikel 13, stk. 1, litra a), så længe forordningens bestemmelser i øvrigt overholdes.
Artikel 28, stk. 6 Artikel 28, stk. 6 indeholder overgangsbestemmelser for anprisninger med henvisning til psykologiske og adfærdsmæssige funktioner og anprisninger med henvisning til slankende virkning, jf. artikel 13, stk. 1, litra b) og c).
 De kompetente nationale myndigheder skal senest den 31. januar 2008 meddele Kommissionen, hvilke sundhedsanprisninger har været tilladt og benyttet i medlemslandet i overensstemmelse med nationale bestemmelser.
Fødevarestyrelsen har ikke godkendt sundhedsanprisninger, som omhandlet i bestemmelsen, og Danmark har derfor ingen sundhedsanprisninger, der kommer ind under denne procedure.
Hvis der er medlemsstater, der har vurderet og godkendt sundhedsanprisninger, vil disse først kunne blive tilladt i Danmark efter endt procedure, jf. artikel 28, stk. 6, litra a).
 En sundhedsanprisning, der kan henføres til artikel 13, stk. 1, litra b) og c), som ikke er blevet vurderet eller godkendt i et medlemsland, kan anvendes, såfremt der ansøges om anvendelse af sundhedsanprisningen inden den 19. januar 2008. Sundhedsanprisningen skal bringes til ophør inden 6 måneder, hvis ansøgeren får afslag på ansøgningen.
Hvis en virksomhed har fremsendt et forslag om en artikel 13, stk. 1, litra b) eller c)-anprisning, så vil Fødevarestyrelsen acceptere dette frem for en egentlig ansøgning.
Men det er vigtigt, at virksomhederne kan dokumentere, at der er fremsendt et forslag - enten til Fødevarestyrelsen eller til en kompetent myndighed i en anden medlemsstat.
 Både ved fremsendelse af artikel 13-forslag og ved en ansøgning i henhold til artikel 28, stk. 6, litra b) er det vigtigt at fastslå, at Fødevarestyrelsen ikke har godkendt disse anprisninger, og det er derfor ikke ensbetydende med, at de automatisk kan forblive på markedet.
Det er fortsat virksomhedernes ansvar, at anprisningerne er i overensstemmelse med forordningens regler.
Virksomheder skal derfor til en hver tid kunne dokumentere overfor fødevarekontrollen, at de generelle regler er overholdt, at der ikke er tale om artikel 14-anprisninger, og at virksomhederne er i besiddelse af relevant dokumentation etc.
 I den forbindelse er det en vigtig forudsætning, at anprisningen har været lovligt anvendt i Danmark før den 1. juli 2007.
Straffebestemmelse Bekendtgørelse nr. 617 af 18. juni 2007 fastsætter straffebestemmelser for overtrædelse af reglerne i anprisningsforordningen 43). Med mindre højere straf er forskyldt af øvrig lovgivning, er følgende bestemmelser i forordningen strafpålagt: Artiklerne 3, 4, 5, 6, 7, 8, 9, 10, 12, 13, 14 eller 17.
 Straffen kan stige til fængsel i indtil 2 år, hvis overtrædelsen er begået med forsæt eller grov uagtsomhed.
Fødevarestyrelsen, den 20. maj 2008 Bilag 1 Bilag til forordning Nedenfor oplistes de ernæringsanprisninger, som er optaget i bilaget til forordningen.
Der er angivet bemærkninger vedrørende fortolkning mv., hvor det er vurderet relevant.
Det understreges, at forordningens regler samt de generelle vildledningsbestemmelser skal overholdes i forbindelse med brug af de ernæringsanprisninger, som er opført i bilaget.
I øvrigt bemærkes, at mærkningsbekendtgørelsens § 75 forbyder i forbindelse med markedsføring af en fødevare angivelsen af særlige egenskaber, når alle lignende fødevarer har eller efter lovgivningen skal have tilsvarende egenskaber.
 Det vil eksempelvis ikke blive accepteret, at anprise en læskedrik som fedtfri, når dette generelt er kendetegnet for alle læskedrikke.
For en række af ernæringsanprisningerne er der angivet mulighed for variation i ordlyden, såfremt det kan antages, at variationen måtte have den samme mening for forbrugerne.
Det er dog ikke tilladt at benytte yderligere superlativer i selve anprisningen, idet disse ikke vurderes at have samme mening for forbrugerne.
 Anvendelse af superlativer såsom »ekstra lavt«, »ultra light«, »ekstra fiberindhold« etc. vil ikke blive accepteret.
 Hvor det i dette bilag er relevant, skal overordnet henvises til bemærkninger i vejledningen til artikel 9. Dette vil særligt være relevant for de sammenlignende anprisninger såsom »FORØGET IND-HOLD AF [NAVN PÅ NÆRINGSSTOFFET]«, »REDUCERET INDHOLD AF [NAVN PÅ NÆ-RINGSSTOFFET]« og »LIGHT/LET«.
Ernæringsanprisninger og betingelser for deres anvendelse Kriterierne for denne anprisning fastslår, at der i mærkningen af fødevaren skal angives, hvilke karakteristika der gør, at fødevaren er energireduceret, fx mindre sukker og/eller mindre fedt.
I henhold til artikel 9 skal størrelsen af energireduktionen angives.
Det skønnes imidlertid ikke at være nødvendigt at angive størrelsen af reduktionen af henholdsvis fedt og/eller sukker.
Et eksempel på en anprisning, som antages at ville have samme mening for forbrugeren, er »fedtfattig«.
Anprisninger som »ekstra lavt fedtindhold« vil som nævnt ikke blive accepteret.
 Anprisninger såsom »ekstra lavt sukkerindhold« accepteres ikke, jf. ovenfor.
 Det er vigtigt at fastslå, at denne anprisning ikke må forveksles med anprisningen »uden tilsat sukker«. »Sukkerfri« betyder, at der hverken må være naturligt eller tilsat sukker til stede i produktet.
Kravet om supplerende mærkning, hvis fødevaren har et naturlig indhold af sukkerarter, skal hindre, at forbrugeren bliver vildledt til at opfatte produktet som »sukkerfrit«.
Mærkningskravets relevans bør imidlertid ses i et ernæringsmæssigt perspektiv.
Hvis der er så få naturlige sukkerarter tilstede, at produktet nærmest kan betragtes som »sukkerfrit«, er sandsynligheden for vildledning af forbrugeren minimal.
Definitionen af sukker fremgår af næringsdeklarationsdirektivet, hvor det i artikel 1, stk. 4, litra e) fremgår, at sukker er defineret ved alle monosaccharider og disaccharider, som forekommer i en fødevare.
Dette medfører, at en virksomhed kan anprise et produkt med »uden tilsat sukker«, selvom det er tilsat sukkeralkoholer.
De generelle vildledningsbestemmelser vil ved en konkret vurdering kunne finde anvendelse.
 »Fødevarer« vil i dette tilfælde ikke forstås at omfatte sødestoffer, som omfattet af direktiv eller tilsætningsstofbekendtgørelsen 44). Det skal imidlertid bemærkes, at ved anvendelse af sødestoffer, der er energigivende (sukkeralkoholer), bør tillægges en konkret vurdering om, hvorvidt anprisningen kan være vildledende.
Fødevarestyrelsen skal i øvrigt bemærke, at der i den danske udgave af anprisningsforordningen er angivet »skal«, medens der i den engelske udgave er angivet »should«, hvilket rettelig burde være oversat med »bør«.
Dette indebærer ikke, at det er et frit valg, om man vil angive den supplerende mærkning eller ej.
Det kan dog indebære en vis fleksibilitet for eventuelle tilfælde, hvor det naturlige indhold af sukkerarter er så lavt, at en supplerende mærkning skønnes unødvendig.
 Bestemmelsen giver imidlertid ikke mulighed for fleksibilitet i valg af ordlyden af den supplerende mærkning »Med et naturligt indhold af sukker«.
 Omregningen fra natrium til salt er: natriumindhold x 2,5 = saltindhold.
Det bemærkes, at der på fællesskabsniveau ikke er vedtaget en egentlig definition for fibre.
Kommissionen arbejder på en løsning i forbindelse med revision af reglerne om næringsdeklaration.
For anprisningerne »Proteinkilde« og »Højt proteinindhold« er de anførte kriterier baseret på det energibidrag (i procent), som stammer fra protein i produktet.
For at undgå vildledende anprisninger vil det være nødvendigt at foretage en konkret vurdering af det faktuelle indhold af protein.
Eksempelvis for energifattige produkter vil disse kriterier nemt kunne opfyldes uden, at der rent faktisk er tale om en betydelig mængde protein i gram.
 Se bemærkningen under anprisningen »proteinkilde«.
 Som nævnt ved artikel 5, er det i reglerne om næringsdeklarationer angivet, at en »betydelig mængde« svarer til 15 % af den anbefalede daglige tilførsel (ADT) i 100 g eller 100 ml pr. pakning, hvis denne kun indeholder en enkelt portion, jf. § 13, nr. 6), jf. bilag 1 i næringsdeklarationsbekendtgørelsen.
Af betragtning nr. (21) i forordningens præambel fremgår det, at anprisninger af vitaminer og mineraler, som eksempelvis »med«, »restitueret «, »indeholder«, »tilsat« eller »beriget « skal overholde de samme betingelser, som angivet under »kilde til«.
Med andre ord, »tilsat «, etc. betragtes som anprisninger, som skal overholde de fastsatte kriterier.
Det skal imidlertid bemærkes, at det ikke er hensigtsmæssigt at anvende ordlyden »kilde til ..« for alle de nævnte eksempler.
Kommissionen har i en erklæring tilkendegivet, at den er villig til, som led i kommende tilpasninger i bilaget, at undersøge mulige præciseringer af anprisningen [navn på vitamin]- og/eller [navn på mineral]kilde.
 Denne bestemmelse gælder for næringsstoffer eller andre stoffer, som der ikke er fastsat kriterier for i bilaget.
Fortolkningen af, hvad »andet stof« indbefatter, kan således defineres bredt, og er som udgangs-punkt ikke begrænset af om, der er tale om et »stof« ud fra en kemisk definition.
Baggrunden for at have en bred fortolkning af, hvad der forstås ved »andre stoffer« er at sikre, at reguleringen af ernæ-rings- og sundhedsanprisninger er udtømmende.
 Hvis man ved mærkning eller markedsføring indikerer, at en fødevare har en særlig ernæringsmæssig egenskab, på grund af sit indhold af næringsstoffer, andre stoffer eller ingredienser, bør dette betragtes som en ernæringsanprisning, jf. definitionen i artikel 2.
Eksempler på anprisninger som vurderes at falde ind under denne bestemmelse kan være »Indeholder Omega 3 fedtsyrer« m.v.
Der må tillægges en konkret vurdering af, hvorvidt der er tale om en ernæringsanprisning, eller om der er tale om et andet formål (fx teknologisk formål) for fremhævelsen af de pågældende stoffer eller ingredienser.
Hvis der i beskrivelsen af et stof eller en ingrediens foreligger en direkte eller indirekte henvisning til en funktion eller en betydning for sundheden, vil dette ikke længere betragtes som en ernærings-anprisning, men som en sundhedsanprisning.
Eksempelvis vil en henvisning til »indeholder antioxidanter«, »indeholder probiotika«, eller »indeholder prebiotiske kostfibre« - hvor der i selve betegnelsen eller ved tillægsord angives en sundhedsmæssig effekt - ikke kunne betragtes som ernæringsanprisninger.
Der gøres specifikt opmærksom på de relevante bestemmelser i forordningen, særlig artikel 5. I henhold til bestemmelsen skal der foreligge dokumentation for en gavnlig ernæringsmæssig eller fysiologisk virkning, at det anpriste stof er til stede i en betydelig mængde i fødevaren, og i en mængde af produktet som med rimelig kan antages at blive indtaget.
Ligeledes er forbruger-forståelsen vigtig.
 I henhold til kriteriet for denne anprisning, skal betingelserne for udtrykket »reduceret« efterleves, og det skal angives i fødevarens mærkning, hvilken egenskab, der gør fødevaren »light« eller »let«.
Eksempelvis, skal angives »reduceret sukkerindhold«, hvis produktet er »light« på grund af reduktion i sukkerindhold, eller »reduceret fedtindhold«, hvis produktet er »light« på grund af reduktion i fedtindhold.
Hvis anprisningen »light« benyttes på læskedrikke, som overholder kriterierne for »sukkerfri« bør anprisningen »light« ledsages af en henvisning til egenskaben »sukkerfri«.
 Anprisningen anvendes som regel i forbindelse egenskaber, hvor der er sket en reduktion i indhold af fedt og/eller sukker, og derved også en reduktion i energi i forhold til tilsvarende produkter.
Man skal være opmærksom på, at for produkter, som typisk indeholder både sukker og fedt (for eksempel kager eller desserter) og som anprises som »light« med hensyn til et reduceret sukkerindhold, men hvor der ikke er sket en reducering i fedtindholdet og/eller energiindholdet, vil der være stor sandsynlighed for, at fødevaren med den ledsagede anprisning (light - reduceret sukkerindhold) vil vildlede forbrugerne.
Anprisningen »light« med hensyn til sukker bør således begrænses til produkter, som ikke indeholder fedtholdige ingredienser, såsom læskedrikke, saft, syltetøj og saftbaseret is.
For eventuelle fedtholdige produkter, der ønskes anprist som light med hensyn til sukker, bør der også være sket en reduktion i fedt- og energiindhold.
Både for produkter, som er »light« med hensyn til sukker og »light« med hensyn til fedt, bør der være sket en væsentlig reduktion i energi-indhold.
Samtidig bør der være sket en væsentlig reduktion i absolut mængde, hvilket er nærmere beskrevet under afsnittet om sammenlignende anprisninger, se bemærkninger til artikel 9.
 Det vil bero på en konkret vurdering, om hvorvidt der er tale om vildledning.
For »light« med henvisning til reduktion i sukkerindhold, eller »sukkerfri« skal produktet være ledsaget af den lange næringsdeklaration.
Hvis »light« derimod alene henviser til en reduktion i fedt-indhold, vil den korte næringsdeklaration være tilstrækkelig.
 Anprisninger såsom »super light« eller »ekstra light« vurderes ikke at have samme betydning som »light« i bilaget, og de vil derfor ikke kunne tillades.
Anprisningen »light« anvendt på alkoholiske drikkevarer er ikke omfattet af bilagets kriterium for »light«.
Der er endnu ikke fastsat specifikke fællesskabsbestemmelser vedrørende anvendelse af anprisningen »light« på alkoholiske drikkevarer, og relevante nationale bestemmelser finder således anvendelse.
Der er i Danmark ikke fastsat specifikke kriterier for anvendelsen af »light« på alkoholiske drikkevarer, men de almindelige vildledningsbestemmelser er gældende i en konkret vurdering.
Anprisningen »light« anvendes i Danmark på øl, der har et lavere alkoholindhold  men ikke et reduceret energiindhold, i forhold til almindelig øl.
Anprisningen kan kun benyttes som supplement til en af de i bilaget andre ernæringsanprisninger.
De generelle vildledningsbestemmelser vil ved tvivlstilfælde finde anvendelse.
 1) Europa-Parlamentets og Rådets forordning nr. 1924/2006 af 20. december 2006 om ernærings- og sundhedsanprisninger af fødevarer.
 2) Guidance on the implementation of Regulation No 1924/2006 on nutrition and health claims made on foods conclusions of the standing committee on the food chain and animal health. 14 December 2007.
 3) Europa-Parlamentets og Rådets forordning (EF) nr. 107/2008 af 15. januar 2008 om ændring af forordning (EF) nr. 1924/2006 om ernærings- og sundhedsanprisninger af fødevarer for så vidt angår Kommissionens gennemførelsesbeføjelser.
 4) Europa-Parlamentets og Rådets forordning (EF) nr. 109/2008 af 15. januar 2008 om ændring af forordning (EF) nr. 1924/2006 om ernærings- og sundhedsanprisninger af fødevarer.
 5) EFT L 229 af 30.8.1980, s. 1. Senest ændret ved forordning (EF) nr. 1882/2003.
 6) EFT L 330 af 5.12.1998, s. 32. Ændret ved forordning (EF) nr. 1882/2003.
 7) Europa-Parlamentets og Rådets direktiv 2000/13/EF af 20. marts 2000 om indbyrdes tilnærmelse af medlemsstaternes lovgivning om mærkning af og præsentationsmåder for levnedsmidler samt reklame for sådanne levnedsmidler.
 8) Kampagnen har til formål at få de danske forbrugere til dagligt at spise 600 gram frugt og grønt.
 9) Bekendtgørelse nr. 1308 af 14. december 2005 om mærkning m.v. af fødevarer (med senere ændringer).
 10) Lovbekendtgørelse nr. 782 af 30. august 2001 af varemærkeloven.
 11) Jf. varemærkelovens § 3, stk. 1.
 12) Proceduren i henhold til artikel 25 vil blive uddybet andetsteds i denne vejledning.
 13) Kommissionens direktiv 2006/141/EF af 22. december 2006 om modermælkserstatninger og tilskudsblandinger til spædbørn og småbørn og om ændring af direktiv 1999/21/EF.
 14) Europa-Parlamentets og Rådets forordning (EF) nr. 258/1997 af 27. januar 1997 om nye levnedsmidler og nye levnedsmiddelingredienser.
 15) EFT L 31 af 1.2.2002, s.1. Senest ændret ved Kommissionens forordning (EF) nr. 575/2006 (EUT L 100 af 8.4.2006, s. 3).
 16) Europa-Parlamentets og Rådets forordning (EF) nr. 178/2002 af 28. januar 2002 om generelle principper og krav i fødevarelovgivningen om oprettelse af De Europæiske Fødevaresikkerhedsautoritet og om procedurer vedrørende fødevaresikkerhed.
 17) Europa-Parlamentets og Rådets direktiv 2000/13/EF af 20. marts 2000 om indbyrdes tilnærmelse af medlemsstaternes lovgivning om mærkning af og præsentationsmåder for levnedsmidler samt reklame for sådanne levnedsmidler.
 18) Rådets direktiv 84/450/EØF af 10. september 1984 om indbyrdes tilnærmelse af medlemsstaternes love og administrative bestemmelser om vildledende reklame.
 19) Bekendtgørelse nr. 1308 af 14. december 2005 om mærkning m.v. af fødevarer (med senere ændringer).
 20) Eksemplerne stammer fra Vejledning om sundhedsanprisninger af 1. juni 1993.
 21) Navnet på det næringsstof, der ikke lever op til ernæringsprofilen.
 22) Jf. § 13, nr. 6), jf. bilag 1 i bekendtgørelse nr. 198 af 20. marts 1992 om næringsdeklaration m.v. af færdigpakkede levnedsmidler (med senere ændringer).
 23) Europa-Parlamentets og Rådets forordning (EF) nr. 1925/2006 af 20. december 2006 om tilsætning af vitaminer og mineraler samt visse andre stoffer til fødevarer.
 24) Bekendtgørelse nr. 22 af 11. januar 2005 om tilsætningsstoffer til fødevarer (med senere ændringer).
 25) Bekendtgørelse nr. 198 af 20. marts 1992 om næringsdeklaration m.v. af færdigpakkede levnedsmidler (med senere ændringer).
 26) Jf. artikel 7 i Europa-Parlamentets og Rådets forordning (EF) nr. 1925/2006 af 20. december 2006 om tilsætning af vitaminer og mineraler samt visse andre stoffer til fødevarer.
 27) Jf. § 13, nr. 6), jf. bilag 1 i bekendtgørelse nr. 198 af 20. marts 1992 om næringsdeklaration m.v. af færdigpakkede levnedsmidler (med senere ændringer).
 28) Jf. § 7 i bekendtgørelse nr. 683 af 21. juli 2003 om kosttilskud.
 29) Vejledning om kosttilskud, september 2005.
 30) Jf. forordningens betragtning nr. (22).
 31) Jf. § 5, stk. 2, litra b) i bekendtgørelse nr. 115 af 11. marts 2002 om fødevarer bestemt til særlig ernæring.
 32) I vejledning nr. 25085 af 1995 om anprisningen light/let for levnedsmidler fremgår det på side 3, ar »Når anprisningen light/let anvendes, skal sammenligningen referere til et typisk produkt af lignende karakter altså tilsvarende almindelige varer«.
 33) CAC/GL 23-1997. Rev. 1-2004 Guidelines for use of nutrition and health claims.
 34) Jf. artikel 6, stk. 3, i Europa-Parlamentets og Rådets direktiv 2002/46/EF af 10. juni 2002 om indbyrdes tilnærmelse af medlemsstaternes lovgivninger om kosttilskud.
 35) Europa-Parlamentets og Rådets forordning (EF) nr. 178/2002 af 28. januar 2002 om generelle principper og krav i fødevarelovgivningen om oprettelse af Den Europæiske Fødevaresikkerhedsautoritet og om procedurer vedrørende fødevaresikkerhed.
 36) Europa-Parlamentets og Rådets direktiv 2000/13/EF af 20. marts 2000 om indbyrdes tilnærmelse af medlemsstaternes lovgivning om mærkning af og præsentationsmåder for levnedsmidler samt reklame for sådanne levnedsmidler.
 37) Bekendtgørelse nr. 1308 af 14. december 2005 om mærkning m.v. af fødevarer (med senere ændringer).
38) Scientific and technical guidance for the preparation and presentation of the application for authorisation of a health claim, Opinion of the Scientific Panel on Dietetic Products, Nutrition and Allergies.
Adopted on 6 July 2007. The EFSA Journal (2007) 530, 1-44 Parma, 23 July 2007.
 39) Bekendtgørelse nr. 1308 af 14. december 2005 om mærkning m.v. af fødevarer (med senere ændringer).
 40) Europa-Parlamentets og Rådets forordning nr. 109/2008 af 15. januar 2008 om ændring af forordning (EF) nr. 1924/2006 om ernærings- og sundhedsanprisninger af fødevarer.
 41) Guidance on the implementation of Regulation No 1924/2006 on nutrition and health claims made on foods conclusions of the standing committee on the food chain and animal health. 14 December 2007.
 42) Rådets afgørelse af 28. juni 1999 om fastsættelse af de nærmere vilkår for udøvelsen af de gennemførelsesbeføjelser, der tillægges Kommissionen (1999/468/EF).
 43) Bekendtgørelse nr. 617 af 18. juni 2007 om straffebestemmelser for overtrædelse af forordning om ernærings- og sundhedsanprisninger af fødevarer.
 44) Bekendtgørelse nr. 22 af 11. januar 2005 om tilsætningsstoffer til fødevarer.
