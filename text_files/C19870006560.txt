Indholdsfortegnelse Indledning 1. I denne vejledning gennemgås de bestemmelser i  

 dagpengeloven, der har betydning for kommunernes forvaltning af  

 dagpengeloven, jf.
Socialministeriets lovbekendtgørelse nr. 949 af 23.  

 december 1986.
Det sociale udvalgs forpligtelse til at  

 udbetale dagpenge 2. Det sociale udvalg udbetaler dagpenge til:
Ad 1) Efter udløbet af arbejdsgiverperioden på 5 uger (for sygefravær der  

 begynder senest 31. marts 1987 dog 13 uger) overgår forpligtelsen til at  

 udbetale dagpenge til det sociale udvalg.
Ad 2) Lønmodtagere har ikke ret til dagpenge fra arbejdsgiveren fra 1.  

 fraværsdag i følgende tilfælde:
- lønmodtageren opfylder ikke beskæftigelseskravet (40 timer inden for de  

 sidste 4 uger før sygdommen), § 3, stk. 1, - lønmodtagerens sygdom er indtrådt inden for de første 3 uger (for  

 sygefravær der begynder senest 31. marts 1987: de første 8 uger) af  

 ansættelsen, jf. § 3, stk. 3, - arbejdsgiveren er fritaget for dagpengepligten, fordi lønmodtageren ikke  

 har opfyldt de i §§ 5, 6 og 7 fastsatte betingelser, - arbejdsgiveren er fritaget for dagpengepligten ved forsikring som mindre  

 arbejdsgiver efter § 11, eller som løsarbejderarbejdsgiver efter § 13, - lønmodtageren er uarbejdsdygtig på grund af sygdom, der er omfattet af  

 en § 12-aftale, - sikrede er arbejdsløs og eventuelt dagpengeberettiget medlem af en  

 arbejdsløshedskasse.
Ad 3) En selvstændig erhvervsdrivende har ret til dagpenge fra det sociale  

 udvalg efter 3 ugers sygdom.
 Den selvstændige erhvervsdrivende har dog mulighed for at tegne en  

 frivillig dagpengesikring, der dækker de 3 første uger af en sygeperiode.
 Som selvstændig erhvervsdrivende betragtes også en medarbejdende  

 ægtefælle.
Ad 4) Det sociale udvalg udbetaler endvidere dagpenge ved fødsel og adoption,  

 til husligt sikrede og til delpensionister.
Lønmodtagere og selvstændige 3. Dagpengeloven omfatter hele den erhvervsaktive del  

 af befolkningen, dvs. såvel lønmodtagere som selvstændige erhvervsdrivende.
 Dagpengelovens lønmodtagerbegreb omfatter alle grupper af lønmodtagere  

 (personer med dagpengegivende lønindtægt) herunder også funktionærer og  

 andre, der har ret til løn under sygdom.
 Personkredsen afgrænses som hovedregel efter arten af erhvervsindtægterne  

 efter skattelovgivningen og i undtagelsestilfælde ud fra arbejdsretlige  

 kriterier.
Ved »selvstændige erhvervsdrivende« forstås personer med  

 dagpengegivende anden erhvervsindtægt end lønindtægt.
Anden erhvervsindtægt  

 er reguleret overskud af selvstændig virksomhed og andre erhvervsindtægter,  

 som i væsentlig grad skyldes en selvstændig erhvervsdrivendes egen  

 arbejdsindsats.
Dagpengegivende indtægter 4. Dagpengegivende indtægter er de indtægter, der  

 danner grundlag for udbetalingen af dagpenge.
 Dagpenge udbetales på grundlag af lønindtægt og anden erhvervsindtægt, som  

 i væsentlig grad skyldes sikredes egen arbejdsindsats (lovens § 2, stk. 1).
 Hvad der nærmere forstås ved dagpengegivende lønindtægt og dagpengegivende  

 anden erhvervsindtægt fremgår af Socialministeriets bekendtgørelse nr. 991 af  

 30. december 1986 om dagpengegivende indtægter.
 Skattelovgivningens definition af, hvad der henregnes til A- eller  

 B-indkomst, eller overskud af selvstændig virksomhed, er udgangspunkt for,  

 hvad der efter dagpengeloven forstås ved henholdsvis lønindtægt og  

 dagpengegivende anden erhvervsindtægt.
 I overensstemmelse hermed anses indtægt, der er A-skattepligtig her i  

 landet, som hovedregel for dagpengegivende lønindtægt.
 Denne regel omfatter også A-skattepligtige beløb, som et selskab løbende  

 udbetaler til en aktionær eller anpartshaver, der arbejder for selskabet  

 selvom A-indkomsten ikke er indtjent i et lønmodtagerforhold i arbejdsretlig  

 forstand.
 Ellers er A-skattepligtig arbejdsindtægt, der ikke er indtjent i et  

 lønmodtagerforhold i arbejdsretlig forstand, ikke dagpengegivende lønindtægt,  

 men anden erhvervsindtægt.
Dette gælder f.eks.
A-skattepligtig godtgørelse for medlemsskab af eller  

 som medhjælp for bestyrelser, udvalg, kommissioner, råd og lign., herunder  

 kommunalbestyrelser.
 A-skattepligtig indtægt, der ikke er en erhvervsindtægt, er ikke  

 dagpengegivende.
Dette gælder f.eks. social pension, anden pension og lign. og  

 invaliditetsydelser, erstatning m.v. efter arbejdsskadeforsikringsloven samt  

 private pensioner, efterløn etc.
Delpension indgår ikke i den dagpengegivende  

 indtægt, men når delpensionen er bortfaldet efter 13 ugers sygefravær, ydes  

 der dagpenge på grundlag af den bortfaldne delpension.
 B-indkomst, som er indtjent i et arbejdsforhold i arbejdsretlig forstand,  

 er dagpengegivende lønindtægt.
 Som eksempler på sådan indtægt kan nævnes løn m.v. til hushjælp og anden  

 medhjælp i privat husholdning, værdi af fri kost og fri bolig, der ydes som  

 vederlag i tjenesteforhold samt løn, der er udbetalt af andre landes  

 repræsentationer som f.eks. konsulater.
 Værnepligtsløn ved forsvaret og civilforsvaret betragtes også som  

 dagpengegivende lønindtægt, selvom aftjening af værnepligt ikke umiddelbart  

 kan sidestilles med et lønmodtagerforhold.
 Det samme gælder arbejdsløshedsdagpenge og dagpenge efter dagpengeloven,  

 idet disse ydelser udbetales som erstatning for mistet erhvervsindtægt.
 Hovedeksempler på indtægtsarter, der betragtes som dagpengegivende anden  

 erhvervsindtægt, er: Overskud af selvstændig erhvervsvirksomhed, dagpenge der  

 er ydet på grundlag af anden erhvervsindtægt, forfatterhonorarer,  

 godtgørelser for medlemsskab af bestyrelser m.v.
 Den del af en selvstændig virksomheds overskud, som en medarbejdende  

 ægtefælle med ligningsmyndighedernes godkendelse har overført som sin  

 indkomst, er dagpengegivende erhvervsindtægt.
Afgrænsningen mellem lønmodtagere og selvstændige 5. Den dagpengeretlige afgørelse af, om en indtægt er  

 lønindtægt eller anden erhvervsindtægt, tager udgangspunkt i  

 skattemyndighedernes sondring mellem indkomstarterne, men som nævnt er der  

 særlige tilfælde, hvor en indtægts karakter ikke kan afgøres efter dette  

 kriterium, fordi det klart strider mod den arbejdsretlige vurdering.
 Arbejdsretligt forstås der ved et lønmodtagerforhold en ansættelse, hvori  

 den pågældende udfører personligt arbejde i et tjenesteforhold til en  

 arbejdsgiver, således at han er undergivet arbejdsgiverens ledelse og  

 instruktioner for arbejdets udførelse og modtager arbejdsvederlag i form af  

 løn.
 I tvivlstilfælde kan det være afgørende, om arbejdet udføres for den  

 eventuelle arbejdsgivers regning og risiko og i dennes navn, og om  

 ferieloven, arbejdsskadeforsikringsloven, ATP-ordningen, lov om  

 Lønmodtagernes Garantifond etc. gælder for forholdet.
 Det forhold, at en person har andre beskæftiget i sin tjeneste, udelukker  

 ikke, at pågældende selv står i tjenesteforhold til en arbejdsgiver.  

 Hjemmearbejde afskærer heller ikke fra at være lønmodtager.
 I praksis anses formænd, medlemmer og stedfortrædere i revaliderings- og  

 pensionsnævn samt medlemmer af amtsankenævn og disses suppleanter for at være  

 lønmodtagere.
 Derimod anses vurderingsmænd i kreditforeninger og forsikringsselskaber,  

 visse agenter, fotomodeller og mannequiner for selvstændige i dagpengelovens  

 forstand, uanset at indtægten efter skattelovgivningen registreres som  

 A-indkomst.
Særlige problemer vedrørende afgrænsningen af selvstændige  

 erhvervsdrivende foreligger med hensyn til indehavere af andenhåndsværksteder  

 (ofte systuer), hvor der udføres arbejde for indehaveren, der er arbejdsgiver  

 for de i værkstedet beskæftigede.
Ved afgørelsen af, om indehaveren må  

 antages at stå i tjenesteforhold til ordregiveren, kan der lægges vægt på, om  

 indehaveren er beskæftiget med hel eller delvis forarbejdning af materiale  

 modtaget fra ordregiveren, om indehaveren også arbejder for andre  

 virksomheder eller private kunder, og om indehaveren selv bestemmer prisen  

 for de forskellige arbejdsydelser.
Endvidere må der lægges vægt på, om den  

 pågældende har etableret sig i egne lokaler, og om han ejer de anvendte  

 redskaber m.v., om han selv leder og fordeler arbejdet, om han er  

 momsregistreret, og om vederlaget er beregnet, som det er almindeligt i  

 tjenesteforhold.
 Ved entrepriseforhold, free-lance-virksomhed og lign. går den  

 forpligtelse, som den ene part har påtaget sig over for den anden ikke så  

 meget ud på at udføre personligt arbejde som at levere et arbejdsresultat.  

 Vurderingen af arbejdsforholdet må her bero på, om forholdets  

 entrepriselignende karakter udelukker et tjenesteforhold, dvs. om forholdet  

 har en så selvstændig karakter, at den pågældende ikke efter hele sin  

 økonomiske og sociale stilling kan anses for lønmodtager.
Provisionslønnede (handelsrejsende, repræsentanter, agenter, akkvisitører,  

 inkassatorer) er lønmodtagere, hvis de må betragtes som ansatte i en  

 virksomhed.
Der vil her kunne lægges vægt på, om den pågældende arbejder  

 direkte for en virksomhed, er berettiget til at arbejde for andre  

 virksomheder, er undergivet detaljerede instruktioner fra arbejdsgiveren,  

 virker inden for et bestemt distrikt eller på anden måde er pålagt et vist  

 arbejde som forudsætning for stillingen eller i øvrigt er bundet til  

 virksomheden på en sådan måde, at forholdet til virksomheden kan betragtes  

 som et tjenesteforhold.
Skattepligt 6. Retten til dagpenge er som hovedregel betinget af,  

 at indtægten er skattepligtig her i landet.
Indtægter, der ikke opgives til  

 skattevæsenet eller formelt ikke er skattepligtige, anses derfor ikke for  

 dagpengegivende.
Personer, der har skattefritagelsesattest efter  

 ligningslovens § 33 A betragtes som formelt skattepligtige og dermed  

 dagpengeberettigede.
Det samme gælder U-landsfrivillige som ved  

 tekstanmærkning på finansloven er fritaget for beskatning.
 Ifølge Sikringsstyrelsens bekendtgørelse nr. 406 af 16. august 1983 kan  

 der i nogle tilfælde udbetales dagpenge på grundlag af lønindtægt, der ikke  

 er skattepligtig her i landet.
Dette gælder tilfælde, hvor indtægten er skattepligtig i et andet land, og  

 der ikke er ret til dagpenge eller anden erstatning for tab af lønindtægt  

 efter et andet lands lovgivning.
Det kræves endvidere, at den pågældende har  

 bopæl i Danmark.
Bekendtgørelsen omfatter endvidere bosatte personer på Færøerne eller i  

 Grønland, når lønindtægten er erhvervet ved beskæftigelse her i landet.
Det  

 samme gælder personer, der har bopæl i de nordiske lande.
Der henvises til  

 den nordiske konvention om social tryghed, jf.
Sikringsstyrelsens vejledning  

 af juni 1983 med enkelte ændringer af maj 1985.
 Personer, der er omfattet af reglerne for De Europæiske Fællesskaber,  

 Rådets forordning nr. 1408/ 71 om social sikring af vandrende arbejdstagere  

 m.fl., er berettiget til dagpenge, når de er omfattet af dansk lovgivning.
 Udenlandske arbejdstagere, som lovligt opholder sig her i landet, har ret  

 til dagpenge, når de enten er skattepligtige her eller opfylder betingelserne  

 i ovennævnte bekendtgørelse.
 Disse udlændinge skal have gyldig opholds- og arbejdstilladelse.  

 Tilladelsen vil enten være indstemplet i udlændingenes pas (eventuelt et  

 dansk fremmedpas) eller være givet som et selvstændigt bevis.
 Derimod er deres eventuelle ret til dagpenge fra arbejdsgiveren ikke  

 betinget af en sådan tilladelse.
Flygtninge 7. Flygtninge, der er anerkendte i henhold til  

 Geneve-konventionen af 28. juli 1951 om flygtninges retsstilling, er  

 ligestillet med danske statsborgere, når de er i besiddelse af gyldig  

 opholdstilladelse eller opholdsbevis, hvoraf det fremgår, at de er anerkendte  

 i henhold til ovennævnte konvention.
Ofte vil anerkendte flygtninge have  

 danske rejsedokumenter (blå pas), hvoraf det fremgår, at indehaveren er  

 anerkendt i henhold til konventionen.
 For andre flygtninge, der ikke er anerkendte i henhold til konventionen,  

 men har udenlandske rejsedokumenter eller danske fremmedpas (brune pas),  

 gælder reglerne i punkt 6.
Indtægtstab i forbindelse med beskæftigelse 8. Et af hovedprincipperne i dagpengeloven er, at  

 dagpenge ydes som erstatning for den indtægt, der mistes på grund af sygdom.  

 Hvis den pågældende er i beskæftigelse ved sygdommens indtræden, må det som  

 hovedregel forudsættes, at der lides et indtægtstab under hele sygeperioden,  

 medmindre tidligere aftaler etc. om arbejdsophør afkræfter dette.
Det er det  

 aktuelle indtægtstab, der lides i sygeperioden, som skal erstattes ved  

 dagpengeudbetalingen.
Senere muligheder for efter raskmeldingen at indvinde  

 tabet tages ikke i betragtning.
 I tilfælde, hvor der opstår tvivl om der foreligger et indtægtstab - det  

 vil især være tilfælde, hvor sygdommen opstår efter ganske kort tids  

 beskæftigelse - bør socialforvaltningen vurdere såvel lønmodtagerens  

 hidtidige tilknytning til arbejdsmarkedet som den fremtidige tilknytning,  

 dvs. den tilknytning, pågældende ville have haft, hvis sygdommen ikke var  

 indtrådt.
Ikke i beskæftigelse på tidspunktet for sygemeldingen Tilmeldt Arbejdsformidlingen eller medlem af arbejdsløshedskasse 9. I tilfælde, hvor sikrede har haft en arbejdsfri  

 periode forud for sygemeldingen, er der ret til dagpenge, hvis den pågældende  

 er medlem af en arbejdsløshedskasse (dette gælder også, selv om ventetiden på  

 12 måneder ikke er opfyldt) og er tilmeldt Arbejdsformidlingen eller  

 eventuelt på anden måde dokumenterer at være aktivt arbejdssøgende.
 Det forudsættes, at den hidtidige tilknytning til arbejdsmarkedet har  

 været stabil, og at den pågældende stadig ville have stået til rådighed for  

 arbejdsmarkedet under sygeperioden.
Hvis derimod den hidtidige tilknytning til arbejdsmarkedet har været  

 begrænset eller periodisk, må den sikrede selv sandsynliggøre, at der lides  

 et indtægtstab på grund af sygeperioden.
Dette vil f.eks. kunne ske ved  

 dokumentation for en aftale eller ansøgninger om arbejde.
I vurderingen må også indgå mulighederne for, at pågældende kunne komme i  

 arbejde inden for landsdelen eller branchen.
En erklæring fra  

 Arbejdsformidlingen om disse muligheder kan anses for tilstrækkelig  

 dokumentation over for kommunen.
Karantæne 10. Hvis en arbejdsløshedsforsikret sygemeldes efter  

 at være idømt almindelig karantæne i arbejdsløshedskassen, skal kommunen kun  

 udbetale dagpenge til den sikrede, såfremt den karantæneramte har tilmeldt  

 sig Arbejdsformidlingen eller i øvrigt kan godtgøre at være aktivt  

 arbejdssøgende, således at det ikke kan udelukkes, at pågældende ville have  

 fået et arbejde, hvis uarbejdsdygtigheden ikke var indtrådt.
Er den arbejdsløshedsforsikrede idømt en effektiv karantæne, suspenderes  

 denne ved sygdom, således at bortfaldet af arbejdsløshedsdagpenge udskydes  

 til senere.
Det betyder at pågældende lider et indtægtstab på grund af  

 sygdommen og derfor er berettiget til sygedagpenge.
Vejrlig, råvaremangel m.v. i arbejdsgiverperioden 11. Selv om arbejdsgiveren i øvrigt er forpligtet til  

 at udbetale dagpenge i en sygeperiode, skal arbejdsgiveren dog ikke udbetale  

 dagpenge for dokumenterede vejrligsdage eller arbejdsfri dage på grund af  

 manglende råvareleverancer.
For disse dage er der ret til dagpenge fra  

 kommunen, hvis den pågældende er dagpengeberettiget medlem af en  

 arbejdsløshedskasse.
I tilfælde, hvor kommunen skal udbetale dagpenge i  

 arbejdsgiverperioden, f.eks. efter lovens § 11 eller § 12, følges de samme  

 retningslinjer.
Beskæftigelsesmæssige foranstaltninger for arbejdsløse 12. Den godtgørelse, som ydes elever under deltagelse  

 i kurser, på produktionsskoler eller lignende beskæftigelsesforanstaltninger  

 for arbejdsløse, betragtes som en dagpengegivende lønindtægt.
 Der er et indtægtstab, såfremt godtgørelsen bortfalder ved sygefravær.  

 Dagpengene ydes i disse tilfælde af kommunen.
 Sygefravær under kursus på uddanelsesværksted m.v.
 13. Lønmodtagere, der bliver syge under ophold på  

 uddannelsesværksted, specialarbejderskoler etc., er berettiget til dagpenge  

 fra kommunen, idet kursusgodtgørelse ikke udbetales under sygdom, ligesom  

 arbejdsgiveren ikke udbetaler dagpenge under sådanne kurser, medmindre kurset  

 kan betragtes som et led i et løbende ansættelsesforhold.
 Dagpengene udbetales normalt af kommunen efter reglerne for dagpenge til  

 arbejdsledige.
Ikke medlem af en arbejdsløshedskasse eller tilmeldt Arbejdsformidlingen 14. Hvis sikrede har haft en arbejdsfri periode forud  

 for sygemeldingen, men ikke har været medlem af en arbejdsløshedskasse eller  

 tilmeldt Arbejdsformidlingen, kan der ikke ydes dagpenge, medmindre det klart  

 kan godtgøres, at pågældende ville have haft arbejde under sygeperioden.
En lønmodtager, der har sagt sin stilling op for at påbegynde selvstændig  

 virksomhed, kan eventuelt få dagpenge under sygdom ved påbegyndelsen af den  

 selvstændige virksomhed.
I dette tilfælde må man se på, om den hidtidige  

 tilknytning til arbejdsmarkedet har været stabil, og om planerne for den  

 selvstændige virksomhed virker realistiske.
 En lønmodtager, der ophører med at arbejde, fordi en akkord er afsluttet,  

 og derefter ønsker at holde nogle fridage, inden nyt arbejde påbegyndes, vil  

 som hovedregel være berettiget til dagpenge fra den dag, da den pågældende  

 igen kunne forventes at tage lønnet arbejde, eller for dage hvor han ellers  

 kunne have fået udbetalt arbejdsløshedsdagpenge.
Selvstændige 15. En selvstændig, der har måttet afhænde sin  

 virksomhed på grund af sygdom eller bliver syg inden overdragelsen, har ret  

 til dagpenge også efter det tidspunkt, hvor virksomheden bliver lukket eller  

 afhændet og indtil overgang til anden beskæftigelse, revalidering eller  

 førtidspension.
For selvstændige erhvervsdrivende stilles der ikke krav om dokumentation  

 af et konkret indtægtstab under sygeperioden.
Hvis virksomheden under en  

 sygeperiode føres videre af f.eks. familiemedlemmer, venner, afløsere eller  

 ved gensidig hjælp mellem kolleger, bevares retten til dagpenge.
Skoleelever 16. Skoleelever, der har lønnet arbejde uden for  

 skoletiden, er omfattet af dagpengeloven i lighed med andre lønmodtagere.
Hvis elevens tilknytning til arbejdsmarkedet er stabil og ikke kun  

 begrænset til skoleferier, kan dagpengeudbetalingen fortsætte, også efter  

 genoptagelsen af skolegangen, når sygdommen stadig hindrer eleven i at  

 genoptage arbejdet.
Ved bedømmelsen af indtægtstabet må der især ses på, hvor  

 længe og i hvilket omfang eleven har haft lønnet beskæftigelse inden  

 sygefraværet, og om det må antages, at den pågældende fortsat ville have haft  

 beskæftigelse, hvis sygdommen ikke var indtrådt.
 Det vederlag, der eventuelt ydes skoleelever, der i kortere tid er i  

 erhvervs- og arbejdspraktik, betragtes i almindelighed ikke som en  

 erhvervsindtægt, der danner grundlag for ydelse af dagpenge.
Sæsonarbejde 17. Ved sæsonarbejde forstås arbejde i en på forhånd  

 fastlagt periode på mere end 3 måneder, f.eks. som ansat i et sommertivoli,  

 arbejde ved gartneri, landbrug etc.
 Efter udløbet af sæsonen er der kun ret til dagpenge fra kommunen, såfremt  

 den sikrede har ret til dagpenge fra arbejdsløshedskassen eller kan  

 sandsynliggøre, at han ville have haft arbejde under hele sygeperioden.
Fængsling og foranstaltninger, der træder i stedet derfor 18. Der kan ikke ydes sygedagpenge til personer, som  

 er underkastet frihedsberøvelse eller en foranstaltning efter straffeloven,  

 som afskærer den pågældende fra tilknytning til det almindelige  

 arbejdsmarked.
Bistandshjælp 19. Kontantydelser efter bistandsloven betragtes ikke  

 som dagpengegivende indtægt.
Perioder med bistandshjælp kan derfor ikke tages  

 i betragtning ved beregning af dagpenge eller ved opfyldelse af  

 beskæftigelses- og indtægtsbetingelser.
Beregning af dagpenge fra det sociale  

 udvalg Beregningen af dagpenge til lønmodtagere efter udløbet af  

 arbejdsgiverperioden 20. Dagpenge, der udbetales af det sociale udvalg,  

 beregnes som hovedregel på grundlag af den seneste årlige lønindtægt, således  

 som den er registreret af skattevæsenet, jf. dagpengelovens § 21, og  

 reguleret efter § 23, nr. 2, jf.
Socialministeriets bekendtgørelse nr. 991 af  

 30. december 1986, § 9.
 Når socialforvaltningens udbetaling af dagpenge som hovedregel sker efter  

 den registrerede, regulerede årsindtægt, skyldes det, at denne indtægt  

 eliminerer tilfældige indtægtssvingninger og giver et nøjagtigere grundlag  

 for dækningen af indtægtstabet i en længere periode.
 Indtægterne for det senest forløbne kalenderår anvendes ved beregning af  

 dagpenge i nye dagpengetilfælde fra begyndelsen af den uge, hvori den 1.  

 april forekommer, idet indtægterne fra denne dato stilles til rådighed af  

 ligningsmyndigheden.
Indtægterne reguleres 2 gange årligt efter indkomstudviklingen,  

 henholdsvis den 1. april og 1. oktober.
Dagpengene beregnes for en uge med 90  

 pct. af den dagpengegivende lønindtægt, årsindtægten divideret med 52.  

 Dagpengene pr. uge udgør dog maksimalt det fastsatte højeste beløb, jf.  

 dagpengelovens § 24, stk. 3.
Beløb, der beregnet for en uge er mindre end 10 pct. af dagpengenes  

 højeste beløb, udbetales ikke.
Minimumsgrænsen gælder ikke dagpenge i  

 arbejdsgiverperioden og heller ikke nedsatte dagpenge eller dagpenge i  

 kombinerede tilfælde, hvor den samlede dagpengeydelse ved fuld  

 uarbejdsdygtighed overskrider minimumsbeløbet.
Dagpenge fra det sociale udvalg, hvor der ingen arbejdsgiverpligt er 21. I de tilfælde, hvor arbejdsgiveren er fritaget for  

 dagpengepligten ved forsikring som mindre arbejdsgiver eller  

 løsarbejderarbejdsgiver (lovens § 11 og § 13), eller ved godkendt §  

 12-aftale, eller når den sikrede er nyansat, dvs. har været ansat under 3  

 uger (8 uger for sygdomstilfælde indtrådt senest 31. marts 1987) lovens § 3,  

 stk. 3, eller når kommunen på arbejdsgiverens vegne yder forskud på dagpenge  

 (lovens § 15), beregnes dagpengene af kommunen efter samme regler, som gælder  

 for arbejdsgiverens udbetaling af dagpenge, jf. lovens §§ 9 og 10.
 Hvis lønmodtageren ikke opfylder 40-timers kravet hos sin arbejdsgiver,  

 jf. dagpengelovens § 3, stk. 1, eller hvis arbejdsgiveren er fritaget for  

 dagpengepligten efter undtagelsesbestemmelsen i § 3, stk. 5, eller fordi  

 lønmodtageren f.eks. ikke har anmeldt sit fravær, ikke har dokumenteret dette  

 eller har pådraget sig uarbejdsdygtigheden ved grov uagtsomhed, jf.  

 dagpengelovens §§ 5, 6 og 7, udbetales dagpenge fra det sociale udvalg på  

 grundlag af den registrerede, regulerede årlige lønindtægt eller eventuelt  

 efter en skønnet indtægt.
Dagpenge til arbejdsløse 22. Arbejdsløshedsdagpenge bortfalder under sygdom og  

 erstattes af sygedagpenge fra kommunen fra 1. hele sygedag.
 I de første 5 uger af en sygeperiode (for sygdomstilfælde indtrådt senest  

 den 31. marts 1987: de første 13 uger) udbetales sygedagpenge med samme  

 beløb, som den sygemeldte arbejdsløse kunne have modtaget i  

 arbejdsløshedsdagpenge, hvis pågældende ikke havde været syg, jf.  

 dagpengelovens § 23, nr. 4 og Socialministeriets bekendtgørelse nr. 991 af  

 30. december 1986 om dagpengegivende indtægter, § 4.
Efter de første 5 uger beregnes dagpengene på grundlag af den  

 registrerede, regulerede årsindtægt eller en skønnet årlig indtægt.
Ved  

 fastsættelsen af den skønnede indtægt beregnes indtægtsgrundlaget for  

 arbejdsløshedsdagpengene med 10/9 af den aktuelle sats.
Beregning af dagpenge til selvstændige 23. Dagpenge til selvstændige ydes på grundlag af den  

 sikredes årlige anden erhvervsindtægt, jf. dagpengelovens § 22 og  

 bekendtgørelsen om dagpengegivende indtægter, § 6.
Den dagpengegivende anden erhvervsindtægt er det senest efter  

 skattelovgivningen opgjorte årlige virksomhedsoverskud, hvortil lægges  

 henlæggelser efter lov om investeringsfond, eventuelt overskud af  

 udlejningsejendom, og andre dagpengegivende erhvervsindtægter, honorarer og  

 lign., medens eventuelle underskud fra andre selvstændige funktioner  

 fratrækkes.
Den samlede dagpengegivende indtægt reguleres 2 gange årligt,  

 henholdsvis 1. april og 1. oktober, i overensstemmelse med de bekendtgjorte  

 reguleringsprocenter, som fastsættes efter den almindelige indkomstudvikling.
Den dagpengegivende indtægt for selvstændige opgøres ved anvendelse af et  

 særligt indtægtsskema (DP 216). Opgørelsen kontrolleres af skattevæsenet.
Af  

 skemaet fremgår retningslinierne for opgørelsen.
 Medarbejdende ægtefællers dagpengegivende indtægt fastsættes på basis af  

 den andel af overskuddet fra erhvervsvirksomheden, som efter  

 kildeskattelovens § 37 A er overført til den medarbejdende ægtefælle.
 Den medarbejdende ægtefælles andel kan højst udgøre 50 pct. af det  

 regulerede overskud, og kan ikke overstige et maksimumbeløb.
Dette beløb er i perioden 1. april 1987-31. marts 1988: 117.300 kr.
Den  

 anden ægtefælles erhvervsindtægt nedsættes med et tilsvarende beløb.
Dagpengenes størrelse 24. Dagpenge beregnes på grundlag af den registrerede,  

 regulerede årsindtægt eller den skønsmæssige årsindtægt med et ugentligt  

 beløb, der svarer til 90 pct. af den gennemsnitlige indtægt pr. uge.  

 Dagpengene pr. uge kan dog ikke overskride dagpengenes højestebeløb.
Kommunen udbetaler dagpenge kontinuerlig under sygeperioden med samme  

 dagpengebeløb pr. uge uanset beskæftigelsens art og hvilke perioder, sikrede  

 skulle have arbejdet.
I særlige tilfælde, f.eks. når en sæsonarbejder kun er  

 beskæftiget i en klart afgrænset periode hvert år, kan den dagpengegivende  

 lønindtægt pr. uge fastsættes på basis af antallet af arbejdsuger i sæsonen.  

 Sikrede vil herefter ikke have ret til dagpenge for sygeperioder uden for  

 sæsonen.
Denne praksis kan ikke følges, hvis den pågældende må antages at  

 være beskæftiget uden for sæsonen.
 Ved udbetalingen af barseldagpenge følges hovedreglen, således at  

 barseldagpenge ydes med et gennemsnitligt beløb pr. uge beregnet på årsbasis  

 (52 uger).
Dagpenge for enkelte fraværsdage eller brudte uger beregnes som en  

 forholdsmæssig andel af dagpengebeløbet pr. kalenderuge fra mandag til søndag  

 afhængig af arbejdsdagene inden for den enkelte uge.
Når disse ikke er  

 oplyst, forudsættes det, at der er 5 arbejdsdage pr. uge, sådan at dagpengene  

 for en fraværsdag udgør 1/5 af dagpengebeløbet pr. uge.
Også for  

 selvstændiges vedkommende forudsættes det, at der arbejdes 5 dage om ugen,  

 medmindre den pågældende gør gældende, at han har en 6 eller 7 dages  

 arbejdsuge.
Dagpenge udbetales normalt med det samme beløb pr. fraværsdag under den  

 forudsætning, at arbejdstiden og indtægten pr. dag er nogenlunde den samme.  

 Hvis antallet af arbejdstimer er stærkt varierende fra dag til dag og dermed  

 indtjeningen, kan dagpengene undtagelsesvis beregnes på grundlag af antallet  

 af mistede arbejstimer de enkelte fraværsdage.
Dagpengene udgør 90 pct. af  

 timefortjenesten og udbetales for hver mistet arbejdstime, dog begrænset af  

 et timemaksimum, der beregnes ved at dividere dagpengenes højeste beløb pr.  

 uge med antallet af arbejdstimer pr. uge.
Skønsmæssig fastsættelse af den dagpengegivende indtægt 25. Ifølge § 10 i Socialministeriets bekendtgørelse om  

 dagpengegivende indtægter fastsættes den dagpengegivende indtægt uden for  

 arbejdsgiverperioden efter et skøn, såfremt det godtgøres, at  

 indtægtsforholdene mere end forbigående og ikke blot tilfældigt ved  

 uarbejdsdygtighedens indtræden har ændret sig mindst 10 pct. i forhold til  

 den registrerede, regulerede årsindtægt.
Det samme gælder, hvis  

 indtægtsforholdene ved uarbejdsdygtighedens indtræden eller senere ville have  

 ændret sig mere end forbigående og ikke blot tilfældigt med mindst 10 pct.,  

 såfremt uarbejdsdygtigheden ikke var indtrådt.
 Anvendelsen af et skønnet indtægtsgrundlag forudsætter således, at de  

 aktuelle indtægtsforhold eller dokumenterede forventede indtægtsforhold ikke  

 alene afviger væsentlig fra den som hovedregel anvendte årsindtægt, men også  

 at ændringen er af varigere karakter og ikke forbigående og tilfældig.
 En skønnet indtægt må fastsættes således, at indtægtsgrundlaget kan tages  

 som udtryk for en gennemsnitsindtægt, der er i overensstemmelse med det  

 reelle indtægtstab på grund af sygdommen.
 Af forhold, der kan give anledning til at statuere, at der foreligger en  

 indtægtsændring af varigere karakter, kan nævnes følgende:
Ad 1) Indtægtsændringer, der skyldes ændringer i den sikredes erhvervsforhold,  

 må betragtes som mere end forbigående, medmindre det drejer sig om kortvarige  

 arbejdsforhold, som f.eks. løsarbejde og sæsonarbejde.
Når det drejer sig om  

 løsarbejde, er hovedreglen, at den registrerede, regulerede årsindtægt  

 anvendes som indtægtsgrundlag.
 Hvis det før sygdommen var aftalt, at den sikrede skulle skifte  

 arbejdsforhold, må det dokumenteres enten ved arbejdskontrakt eller på anden  

 måde, at indtægten ville være ændret både væsentligt og mere end forbigående.
 Ved overgang til selvstændig næring må der, når det er en nystartet  

 virksomhed, fastsættes en skønnet årsindtægt om muligt på grundlag af  

 regnskaber for et kortere tidsrum.
 Opstår sygdom inden 3 måneder efter etableringen, kan dagpenge eventuelt  

 beregnes på grundlag af pågældendes registrerede årsindtægt som lønmodtager.
Ad 2) Afslutningen af en erhvervsmæssig uddannelse, hvorunder den sikrede har  

 haft dagpengegivende indtægt, er ikke i sig selv bevis for, at den sikredes  

 indtægtsforhold er ændret mere end forbigående og ikke blot tilfældigt.
En  

 indtægtsændring af varigere karakter forudsætter, at den sikrede har fået  

 beskæftigelse af fastere karakter i det fag, pågældende er uddannet i, eller  

 at pågældende kan dokumentere, at der er opnået bindende tilsagn om en sådan  

 ansættelse eller eventuelt anden varigere beskæftigelse.
Ad 3), 4) og 5) Det er en forudsætning, at ændringerne af arbejdstiden eller omfanget af  

 den sikredes erhvervsarbejde er af mere end forbigående og ikke blot  

 tilfældig karakter og medfører tilsvarende ændring af indtægtsforholdene.
Ændringer i arbejdsvederlag, der skyldes forfremmelse, højere anciennitet  

 eller ændrede ansættelsesvilkår i øvrigt inden for samme virksomhed, må  

 betragtes som en varigere ændring af den sikredes indtægtsforhold.
Det samme  

 gælder regulering af løn efter overenskomst eller individuel aftale.
 Ved en senere dokumenteret ændring af indtægtsgrundlaget, som det forelå  

 forud for sygdommens indtræden, kan der foretages efterregulering af  

 dagpengene med virkning fra dagpengeperiodens begyndelse, jf. § 11 i  

 bekendtgørelsen om dagpengegivende indtægter.
Hvis ændringen af den pågældendes indtægtsforhold først ville være  

 indtrådt senere under sygeperioden, er det en forudsætning for ændringen af  

 indtægtsgrundlaget, at f.eks. lønændringen medfører, at indtægten ændres  

 varigt med mindst 10 pct. i forhold til det hidtidige indtægtsgrundlag.
Det  

 er endvidere en betingelse for regulering af dagpengebeløbet med virkning fra  

 lønændringen, at den sikrede i forvejen eller samtidig med indtægtsændringens  

 gennemførelse har underrettet socialforvaltningen om ændringen.
Underretter  

 den sikrede først socialforvaltningen senere om ændringen, foretages ændring  

 af dagpengeberegningen først med virkning fra tidspunktet for henvendelsen  

 herom.
Ad 6) Efter § 4 i Socialministeriets bekendtgørelse nr. 991 af 30. december 1986  

 om dagpengegivende indtægter udbetales dagpenge til arbejdsløse, der er  

 dagpengeberettigede medlemmer af en anerkendt arbejdsløshedskasse, i de  

 første 5 uger (hvis sygdom er indtrådt senest 31. marts 1987: i de første 13  

 uger) af sygdomstilfældet med samme beløb, som den sygemeldte arbejdsløse  

 kunne have modtaget i arbejdsløshedsdagpenge, hvis pågældende ikke havde  

 været syg.
 Dagpenge kan eventuelt også efter 5 ugers sygefravær udgøre samme beløb  

 som de mistede arbejdsløshedsdagpenge, hvis betingelserne for at anvende en  

 skønnet årsindtægt er opfyldt, se pkt. 22. Der må ved denne vurdering lægges  

 vægt på den pågældendes ledighedsperioder i tiden før sygemeldingen, og  

 udsigter til at opnå arbejde.
 Hvis den arbejdsledige ved sygdommens indtræden kun har haft få  

 ledighedsperioder, kan den pågældendes aktuelle arbejdsløshedsdagpenge  

 umiddelbart før sygemeldingen ikke betragtes som en mere end forbigående  

 indtægt, medmindre vedkommende må antages ikke at ville have haft mulighed  

 for at få arbejde foreløbig inden for sit arbejdsområde.
Fastlæggelse af indtægtsgrundlaget, når der ikke er en selvangivet indtægt 26. En takseret indtægt, som er fastsat af  

 ligningsmyndighederne, fordi en selvstændig erhvervsdrivende ikke har  

 indgivet selvangivelse, kan ikke uden videre danne grundlag for beregning af  

 dagpenge.
Den takserede indtægt kan således ikke umiddelbart tages som udtryk  

 for, at den pågældende har en dagpengegivende skønnet årsindtægt af den  

 takserede størrelse.
 Når den takserede indtægt ikke er nærmere specificeret, eller der kan være  

 tvivl om indtægtens størrelse, må socialforvaltningen, eventuelt med bistand  

 af skattevæsenet, foretage en selvstændig vurdering af indtægtsgrundlaget.
 Til brug for denne vurdering er den sikrede forpligtet til at dokumentere  

 de indtægtsforhold, der er nødvendige for opgørelsen af den dagpengegivende  

 indtægt, ved regnskab og lignende, jf. dagpengelovens § 19, stk. 2.
 Det herefter fastsatte indtægtsgrundlag betragtes som en skønsmæssigt  

 ansat dagpengegivende indtægt, uanset at der ikke er mulighed for at  

 kontrollere, om betingelserne i § 10 i Socialministeriets bekendtgørelse nr.  

 991 af 30. december 1986 om dagpengegivende indtægter er opfyldt.
Anden hjælp 27. I medfør af dagpengelovens § 24, stk. 5, skal  

 dagpengene nedsættes, når den sygemeldte modtager andre løbende  

 kontantydelser på grund af sygefraværet, og dagpengene sammen med de løbende  

 kontantydelser overstiger den dagpengegivende indtægt.
Denne regel gælder  

 også for arbejdsgiverperioden.
Andre løbende kontantydelser er f.eks. dagpenge fra en privat forsikring,  

 en privat pension, tjenestemandspension eller løbende renteerstatning i  

 henhold til arbejdsskadeforsikringslovgivningen.
Det er en betingelse, at  

 disse ydelser er tillagt den pågældende i anledning af sygeperioden.
 Kontantydelser fra arbejdsgivere eller faglige sygelønsfonds, der  

 udelukkende supplerer dagpengehjælpen inden for den aktuelle arbejdsløn,  

 bevirker ikke, at dagpengene skal nedsættes.
 Når der ydes nedsatte dagpenge på grund af delvis uarbejdsdygtighed, skal  

 dagpengene reguleres, hvis de nedsatte dagpenge sammen med lønnen for den  

 nedsatte arbejdstid og en løbende kontantydelse tilsammen overstiger den  

 dagpengegivende indtægt.
Kombinerede tilfælde, flere indtægtsgrundlag 28. Når den sikrede har to eller flere beskæftigelser  

 og sygemeldes i disse, er den pågældende berettiget til at få dagpenge  

 beregnet på grundlag af hver beskæftigelse, dvs. to eller flere  

 dagpengegivende indtægter (lønindtægter, anden erhvervsindtægt eventuelt i  

 kraft af en frivillig sikring). I disse tilfælde skal kommunen, når denne  

 deltager i dagpengeudbetalingen, efter dagpengelovens § 24, stk. 6, påse, at  

 dagpengebeløb, der ikke udbetales på en arbejdsgivers vegne, ikke overstiger  

 dagpengenes højestebeløb, når beløbet lægges sammen med løn eller dagpenge  

 fra andre arbejdsforhold og eventuelt dagpenge fra en frivillig sikring.
 Som eksempler på tilfælde, hvor dagpenge ikke udbetales på en  

 arbejdsgivers vegne og derfor beregnes efter §§ 21-24, kan nævnes:
 Det samme gælder, når der udbetales dagpenge fra en frivillig sikring.
 Når dagpengene i de første 5 uger (13 uger for sygdomstilfælde der er  

 begyndt senest 31. marts 1987) derimod udbetales af kommunen på en  

 arbejdsgivers vegne efter §§ 3, stk. 3, 11, 12, 13 og 15 beregnes dagpenge  

 efter §§ 9-10 uafhængigt af en eventuel samtidig udbetaling af dagpenge eller  

 løn fra andre arbejdsforhold.
Sygedagpenge til efterlønsmodtagere 29. Da efterlønsmodtagere normalt ikke er tilknyttet  

 arbejdsmarkedet, er de i almindelighed ikke omfattet af  

 sygedagpengeordningen.
De vil under sygeperioder fortsat kunne modtage  

 efterløn.
Udbetaling af sygedagpenge vil derfor kun blive aktuel ved  

 sygefravær i umiddelbar tilknytning til eller under de tilladte begrænsede  

 arbejdsperioder på 200 timer inden for de sidste 12 måneder og kun ske på  

 grundlag af erhvervsindtægten herfra, samt inden for de fastsatte 200 timer,  

 jf. lov om arbejdsformidling og arbejdsløshedsforsikring m.v. § 75 C.
 Da de tilladte 200 arbejdstimer svarer til beskæftigelse i 5 uger på fuld  

 tid, vil en efterlønsmodtagers arbejde ofte være omfattet af  

 løsarbejderreglerne, jf. dagpengelovens § 13 og Sikringsstyrelsens  

 bekendtgørelse nr. 950 af 23. december 1986 om arbejdsgiveres fritagelse for  

 dagpengepligten over for løsarbejdere.
 200 timersreglen betyder, at dagpengebetaling ophører, når  

 efterlønsmodtageren har opbrugt de 200 arbejds- og sygedagpengetimer indenfor  

 de sidste 12 måneder, idet efterlønsmodtageren ikke kan antages at have et  

 indtægtstab efter dette tidspunkt, jf. dagpengelovens § 1, stk. 1.
Det må i første række påhvile efterlønsmodtageren at orientere henholdsvis  

 arbejdsgiveren og kommunen om, for hvor mange timer, den pågældende kan  

 modtage sygedagpenge, idet en overskridelse af de fastsatte 200 timer  

 medfører, at retten til efterløn mistes.
Kommunen bør dog så vidt muligt have  

 opmærksomheden henvendt på, at efterlønsmodtageren ikke overskrider 200  

 timerskvoten.
Delpension og dagpenge 30. Ved lov nr. 348 af 4. juni 1986 gennemførtes nogle  

 ændringer af dagpengeloven med virkning fra 1. januar 1987 som følge af  

 indførelsen af delpension og adgangen til at yde dagpenge i sygdomstilfælde  

 på grundlag af delpensionen, når pensionen bortfalder efter § 10, stk. 1 i  

 lov om delpension. Ændringerne vedrører dagpengelovens §§ 2, stk. 1, 16, stk.  

 1, nr. 4, 18, stk. 4, 22 a, 23, nr. 5 samt 27, stk. 1.
 Delpensionisten modtager i de første 13 uger af sygeperioden foruden  

 delpensionen dagpenge på basis af den dagpengegivende lønindtægt (eventuelt  

 fra arbejdsgiveren i de første 5 uger) eller anden erhvervsindtægt.  

 Delpensionen medregnes ikke i indtægtsgrundlaget.
Er delpensionisten syg i en sammenhængende sygeperiode på 13 uger,  

 bortfalder delpensionen ved månedens udgang.
Ved fortsat sygdom er den  

 pågældende berettiget til at få dagpengene beregnet også på grundlag af  

 delpensionens beløb ved bortfaldet.
Dagpengene beregnes på basis af det  

 samlede indtægtsgrundlag, det vil f.eks. sige med 90 pct. af den  

 dagpengegivende lønindtægt + delpensionen, dog ikke mere end dagpengenes  

 højestebeløb.
Når en lønmodtager får udbetalt løn under sygefraværet, beregnes  

 dagpengerefusionen til arbejdsgiveren efter arbejdsgiverperiodens udløb  

 herunder også i sygeperioden efter delpensionens bortfald særskilt på  

 grundlag af den dagpengegivende lønindtægt.
Der kan ikke ydes arbejdsgiveren  

 dagpengerefusion på grundlag af den bortfaldne delpension, idet dagpenge der  

 erstatter tab af delpension skal udbetales til lønmodtageren.
Disse  

 delpensionsdagpenge kan efter § 5 i Socialministeriets bekendtgørelse nr. 991  

 af 30. december 1986 om dagpengegivende indtægter ikke sammen med dagpenge,  

 der erstatter tab af dagpengegivende lønindtægt, overstige dagpengenes  

 højeste beløb.
Hvis den samlede dagpengeydelse overstiger dette maksimum  

 (eller eventuelt 90 pct. af det samlede indtægtsgrundlag), nedsættes  

 delpensionsdagpengene med det overskydende beløb.
 Delpensionsdagpengene til lønmodtageren begrænses derimod ikke efter § 24,  

 stk. 6, som følge af at lønmodtageren får løn under sygdom, idet den samlede  

 dagpengeydelse (dagpengerefusion + delpensionsdagpenge) beregnes på et samlet  

 indtægtsgrundlag.
 Eksempel:
 Lønmodtagerens funktionærløn for 20 timers ugentlig arbejde udgør 1.656,80  

 kr.
 Delpension for 19 timers arbejdstidsnedsættelse udgør 999,70 kr. pr. uge.
 Efter arbejdsgiverperiodens (5 uger) udløb andrager dagpengerefusionen til  

 arbejdsgiveren 90 pct. af den dagpengegivende lønindtægt, eventuelt skønnet  

 indtægt 1.656,80 kr., dvs. 1.491 kr. pr. uge.
 Efter 13 ugers sygdom beregnes dagpenge på det samlede indtægtsgrundlag  

 1.656,80 kr. + 999,70 kr., dvs. med 90 pct. af 2.656,50 kr. nedsat til  

 dagpengenes højestebeløb 2.052 kr.
 Dagpengerefusion til arbejdsgiveren udbetales fortsat med 90 pct. af den  

 dagpengegivende lønindtægt, dvs. med 1.491 kr.
 Delpensionsdagpenge til lønmodtageren udgør 2.052 kr. - 1.491 kr. = 561  

 kr.
Beregning af sygedagpenge fra kommunen til lønmodtagere, der indtil  

 sygefraværet modtog supplerende arbejdsløshedsdagpenge under delvis  

 beskæftigelse 31. Når det af anmodningsblanket DP 200 B fremgår, at  

 den sygemeldte og delvis arbejdsledige lønmodtager umiddelbart før  

 sygeperioden har modtaget supplerende arbejdsløshedsdagpenge, har den sikrede  

 både ret til dagpenge fra arbejdsgiveren for mistet løn og ret til dagpenge  

 fra kommunen for indtægtstabet ved bortfald af de supplerende  

 arbejdsløshedsdagpenge under sygeperioden.
Indtægtsgrundlagene for beregning af sygedagpenge fra henholdsvis  

 arbejdsgiveren og kommunen er forskellige.
Mens sygedagpengene fra  

 arbejdsgiveren som hovedregel beregnes på grundlag af gennemsnitslønnen pr.  

 uge i de sidste 4 uger før sygemeldingen, dvs. lønnen for den aktuelle,  

 nedsatte arbejdstid, jf. dagpengelovens § 9, stk. 1, udbetales de supplerende  

 sygedagpenge med samme beløb, som den pågældende kunne have oppebåret i  

 supplerende arbejdsløshedsdagpenge, hvis han ikke havde været syg, jf. § 4 i  

 Socialministeriets bekendtgørelse nr. 991 af 30. december 1986 om  

 dagpengegivende indtægter.
 De supplerende sygedagpenge fra kommunen kan dog ikke udgøre mere end  

 forskellen mellem dagpengene eller sygelønnen fra arbejdsgiveren og  

 dagpengenes højestebeløb, jf. dagpengelovens § 24, stk. 6.
 Når lønmodtageren har et varierende antal arbejdstimer fra uge til uge,  

 således at de supplerende arbejdsløshedsdagpenge er forskellige i hver  

 udbetalingsperiode, beregnes sygedagpengene fra arbejdsgiveren på grundlag af  

 den gennemsnitlige ugeløn i de sidste 4 uger før sygdommens indtræden, jf.  

 dagpengelovens § 9, stk. 1, mens de supplerende sygedagpenge fastsættes på  

 grundlag af de supplerende arbejdsløshedsdagpenge, som den pågældende ellers  

 ville have fået udbetalt i den pågældende periode.
 Når arbejdsløshedskassen i de konkrete tilfælde er afskåret fra at kunne  

 give oplysning om, hvor meget den sygemeldte lønmodtager efter virksomhedens  

 produktionsforhold og arbejdskollegers ledighed må antages at have været  

 berettiget til at modtage i supplerende arbejdsløshedsdagpenge, kan  

 socialforvaltningen følge den praksis at beregne de supplerende sygedagpenge  

 på grundlag af det beløb, som den pågældende gennemsnitligt har modtaget i  

 supplerende arbejdsløshedsdagpenge pr. uge i de sidste 4 (hele) uger før  

 sygdommens indtræden.
 Hvis den pågældende har haft delvis beskæftigelse i færre end 4 uger før  

 sygdommen, beregnes de supplerende sygedagpenge på basis af det ugentlige  

 gennemsnit af de supplerende arbejdsløshedsdagpenge, som den pågældende har  

 oppebåret i dette kortere tidsrum.
Beregning af sygedagpenge efter 5 ugers sygdom Ved fortsat sygdom ud over arbejdsgiverperioden beregnes sikredes  

 sygedagpenge på basis af den registrerede, regulerede årlige lønindtægt,  

 medmindre betingelserne for at beregne dagpenge efter en skønnet indtægt er  

 opfyldt, jf. § 10 i Socialministeriets bekendtgørelse nr. 991 af 30. december  

 1986 om dagpengegivende indtægt.
Nedsatte dagpenge ved delvis uarbejdsdygtighed og delvis fravær ved  

 graviditet, barsel og adoption 32. Reglerne findes i Sikringsstyrelsens  

 bekendtgørelse nr. 537 af 4. december 1980.
Der ydes nedsatte dagpenge til en lønmodtager, når denne efter lægens  

 vurdering kun kan bestride arbejdet delvis i tilslutning til en periode med  

 fuld uarbejdsdygtighed på grund af sygdom.
Der stilles ikke krav om  

 varigheden af det forudgående fulde fravær.
Der er også ret til nedsatte dagpenge i tilfælde, hvor lønmodtageren efter  

 et fuldt fravær har genoptaget arbejdet fuldt ud eller er blevet erklæret  

 rask af lægen, men hvor pågældende efter kortere tids forløb bliver delvis  

 uarbejdsdygtig på grund af tilbagefald.
Der gælder ikke nogen fast  

 tidsgrænse.
 For det andet ydes der nedsatte dagpenge ved delvis fravær fra arbejdet på  

 grund af 2 eller flere ambulante behandlinger, der er foreskrevet af en læge  

 eller en tandlæge.
 Det kræves, at behandlingerne er led i en behandlingsplan for samme  

 lidelse, men der gælder ingen betingelse om den tidsmæssige afstand imellem  

 dem.
 Både når arbejdet bestrides delvis, og når der er tale om fravær på grund  

 af ambulante behandlinger, ydes der kun nedsatte dagpenge, når den delvise  

 uarbejdsdygtighed afskærer fra arbejde i mindst 4 timer pr. uge.
 I de 4 timer medregnes transport og ventetid ved ambulante behandlinger.
 For selvstændige erhvervsdrivende, herunder medarbejdende ægtefæller og  

 personer der har tegnet frivillig sikring som husførende, ydes nedsatte  

 dagpenge ved delvis uarbejdsdygtighed på grund af sygdom, når lægen skønner,  

 at sikrede højst kan udføre halvdelen af sit normale arbejde.
Til disse persongrupper ydes der nedsatte dagpenge, uden at der har været  

 et forudgående fuldt sygefravær.
Ved ambulante behandlinger kan der kun  

 udbetales nedsatte dagpenge til disse grupper, hvis behandlingen medfører, at  

 den sikrede højst kan udføre halvdelen af sit normale arbejde om ugen, enten  

 på grund af fravær fra arbejdet i forbindelse med behandlingerne eller fordi  

 disse i sig selv eller i forbindelse med lidelsen medfører en midlertidig  

 nedsættelse af arbejdsevnen.
Beregning af nedsatte dagpenge Lønmodtagere efter arbejdsgiverperioden 33. Efter arbejdsgiverperioden er den dagpengegivende  

 lønindtægt enten den registrerede regulerede årsindtægt eller en skønnet  

 årlig indtægt, jf. § 10 i Socialministeriets bekendtgørelse nr. 991 af 30.  

 december 1986 om dagpengegivende indtægter.
 Nedsatte dagpenge til personer med dagpengegivende lønindtægt ydes med et  

 beløb pr. uge, der udgør samme andel af dagpengebeløbet pr. uge ved fuld  

 uarbejdsdygtighed eller ved fuldt fravær fra arbejde, som den andel,  

 indtægtstabet udgør af den dagpengegivende lønindtægt.
 Eksempel på beregning af nedsatte dagpenge efter arbejdsgiverperioden:
A.
Registreret eller skønnet lønindtægt = 135.200 kr. : 52 = 2.600 kr.
B.
Indtægtstab = fuld løn (2.600 kr.) - delvis løn (1.200 kr.) = 1.400 kr.
C.
Fulde dagpenge = 90 pct. af 2.600 kr. (maksimum pt. 2.052 kr.).
D.
Nedsat dagpengeprocent E.
Nedsatte dagpenge = 54 pct. af 2.052 kr. = 1.108 kr.
 I tilfælde, hvor den sikrede genoptager sit sædvanlige arbejde på fuld tid  

 eller påtager sig andet arbejde i fuld tid, men i begge tilfælde til en  

 lavere løn (timefortjeneste) på grund af nedsat arbejdseffektivitet, er der  

 ikke ret til nedsatte dagpenge, da kravet om fravær fra arbejdet ikke er  

 opfyldt.
 34. Nedsatte dagpenge til arbejdsledige personer  

 fastsættes efter lægens skøn over graden af uarbejdsdygtigheden (dvs. det  

 antal arbejdstimer lægen antager, at sikrede kunne have klaret, hvis han  

 havde haft mulighed for at få beskæftigelse inden for sit arbejdsområde) og  

 ikke i forhold til indtægtstabet, idet den arbejdsledige også ved delvis  

 uarbejdsdygtighed mister retten til arbejdsløshedsdagpenge, jf.  

 arbejdsløshedsforsikringslovens § 62, stk. 1, nr. 1. Der er ikke grundlag for  

 at yde fulde sygedagpenge, hvis der er dokumentation for, at  

 uarbejdsdygtigheden kun er delvis.
 Selvstændige erhvervsdrivende m.v.
35. Til personer med dagpengegivende anden  

 erhvervsindtægt og personer, der har tegnet frivillig sikring efter  

 dagpengelovens § 29, ydes nedsatte dagpenge med et beløb pr. uge, som svarer  

 til halvdelen af dagpengebeløbet ved fuld uarbejdsdygtighed eller fuldt  

 fravær.
I modsætning til lønmodtagere er der således ikke for selvstændige  

 mulighed for en graduering af dagpengebeløbet.
Anmodningsfrister Lønmodtagere, der får udbetalt dagpenge fra arbejdsgiveren i  

 arbejdsgiverperioden 36. I disse tilfælde har lønmodtageren ret til  

 dagpenge fra kommunen fra 1. fraværsdag efter arbejdsgiverperiodens udløb,  

 når anmodning om dagpenge er indgivet inden 1 uge efter periodens udløb (§  

 18, stk. 1). Hvis anmodning indgives senere, udbetales dagpenge som  

 hovedregel først fra anmodningsdatoen (§ 18, stk. 6). Der er dog mulighed for  

 at dispensere, når der foreligger særlige omstændigheder, se pkt. 41.
 Hvis anmodning indgives mere end 6 måneder efter sygdommens indtræden, er  

 dispensation udelukket (§ 18, stk. 7).
Ved anmodningsdagen forstås den dag, hvor der indsendes anmodning om  

 dagpenge (anmodningsblanket i udfyldt stand) eller rettes telefonisk eller  

 personlig henvendelse til forvaltningen.
En afhentning af en dagpengeblanket  

 uden at sygdom samtidig anmeldes, kan derfor ikke betragtes som en anmodning  

 om dagpenge.
Lønmodtagere, der ikke får udbetalt dagpenge fra arbejdsgiveren i  

 arbejdsgiverperioden 37. I de tilfælde, hvor der ikke er ret til dagpenge  

 fra arbejdsgiveren, skal anmodning indgives til kommunen allerede 1.  

 fraværsdag (§ 18, stk. 2). Dette gælder f.eks., når:
- arbejdsgiveren har tegnet en forsikring efter dagpengelovens §§ 11 og  

 13, - der er godkendt en aftale efter § 12, - beskæftigelseskravene ikke er opfyldt, eller - lønmodtageren var arbejdsledig ved sygdommens indtræden.
 Når arbejdsgiveren er fritaget for dagpengepligten, skal lønmodtageren  

 således anmelde sygefraværet straks både til arbejdsgiveren og til  

 socialforvaltningen.
 Hvis anmodning indgives senere, udbetales dagpenge først fra  

 anmodningsdagen, medmindre der er grundlag for at dispensere.
Selvstændige erhvervsdrivende uden frivillig sikring 38. Selvstændige erhvervsdrivende og medarbejdende  

 ægtefæller skal indgive anmodning om dagpenge 1. fraværsdag efter 3 ugers  

 sygdom for at få dagpenge fra denne dag (§ 18, stk. 3, 1. pkt.).
Personer med frivillig sikring 39. En selvstændig erhvervsdrivende, der har tegnet en  

 frivillig sikring, skal indgive anmodning om dagpenge 1. fraværsdag (§ 18,  

 stk. 3, 2. pkt.).
 Personer, der har tegnet frivillig sikring som husførende, skal anmode om  

 dagpenge 1. sygedag efter 1 uges sygdom (§ 18, stk. 5).
Personer, der modtager delpension 40. Ret til dagpenge, der erstatter tab af delpension  

 efter lov nr. 346 af 4. juni 1986 om delpension, indtræder 1. fraværsdag  

 efter at retten til delpension er bortfaldet uden særskilt anmodning, når der  

 senest samme dag er indgivet anmodning om dagpenge, der erstatter lønindtægt  

 eller anden erhvervsindtægt (§ 18, stk. 4).
Efter lov om delpension, § 10, stk. 1, bortfalder retten til delpension  

 med udgangen af den måned, hvor modtageren i en sammenhængende periode på 13  

 uger har været fraværende fra arbejdet på grund af sygdom.
Der henvises til  

 pkt. 22 i Sikringsstyrelsens vejledning af 22. juli 1986 om delpension.
Dispensation fra anmodningsfristerne 41. I Sikringsstyrelsens bekendtgørelse nr. 16 af 6.  

 januar 1983 er der efter lovens § 18, stk. 7 fastsat regler for dispensation  

 fra anmodningsfristen i de ovennævnte tilfælde.
 Der kan f.eks. dispenseres når:
- den sikrede på grund af hospitalsindlæggelse, ophold i udlandet eller  

 lignende ikke selv har haft mulighed for rettidigt at anmode om dagpenge og  

 ikke har haft pårørende til at indgive anmodning, - overskridelsen af de fastsatte frister i det væsentlige må tilskrives  

 arbejdsgiveren eller skyldes forkert vejledning fra myndigheder eller andre,  

 der må anses for at have særligt kendskab til forholdene, - særlige grunde i øvrigt taler derfor.
Her må der især lægges vægt på, om  

 den sikrede tidligere har modtaget dagpenge fra kommunen, om ukendskab til  

 fristen skyldes manglende orientering på arbejdspladsen, og om den pågældende  

 har anmeldt sygdom til arbejdsgiveren.
Som hovedregel kan der ikke dispenseres, hvis sikrede først henvender sig  

 til kommunen efter raskmeldingen.
Det er en forudsætning for at dispensere,  

 at det er muligt at få lægelig dokumentation for perioden indtil henvendelsen  

 til kommunen, og at der i øvrigt ikke er tvivl med hensyn til, om den  

 pågældende opfylder betingelserne for at få udbetalt dagpenge.
 Dispensation er altid udelukket, når anmodningen indgives mere end 6  

 måneder efter sygdommens indtræden.
 Af særlige grunde, der kan tale for at dispensere, kan f.eks. nævnes, at  

 en arbejdsgiver ikke har orienteret sine ansatte om, at han har frigjort sig  

 fra forpligtelsen til at udbetale dagpenge ved at tilmelde sig en af  

 forsikringsordningerne, således at de ansatte ikke var klar over, at der  

 skulle rettes henvendelse til kommunen straks 1. fraværsdag.
Det er dog en forudsætning for dispensation, at sikrede henvender sig til  

 kommunen, så snart pågældende bliver klar over, at der ikke bliver udbetalt  

 dagpenge fra arbejdsgiveren.
I denne situation kan der også dispenseres, selv  

 om sikrede først henvender sig efter raskmeldingen (især aktuelt ved de  

 kortvarige sygeperioder).
Hvis arbejdsgiveren er i tvivl om sin dagpengepligt og derfor undlader at  

 udbetale dagpenge, vil der endvidere ofte være grundlag for at dispensere.  

 Dette gælder især, når arbejdsgiveren ikke har meddelt lønmodtageren, at  

 dagpenge ikke vil blive udbetalt, og denne derfor først senere, eventuelt ved  

 første lønudbetaling, bliver klar over forholdet.
Dette vedrører typisk de  

 sager, hvor afgørelsen af, hvem dagpengepligten påhviler, hører under  

 dagpengeudvalgets kompetence, jf. dagpengelovens § 14.
 Det understreges, at fristerne i § 18 også finder anvendelse på de  

 tilfælde, hvor der anmodes om forskud på dagpenge fra kommunen efter § 15.
Der kan ikke dispenseres, hvis lønmodtageren ikke straks retter  

 henvendelse til kommunen, når arbejdsgiveren har meddelt, at dagpenge ikke  

 vil blive udbetalt.
Dette gælder f.eks. i tilfælde, hvor arbejdsgiveren  

 hurtigst muligt gør indsigelse på grund af for sen anmeldelse efter § 6.
Henvendelse til en anden myndighed end social- og sundhedsforvaltningen  

 kan normalt ikke sidestilles med en anmodning om dagpenge.
En anmeldelse af  

 en arbejdsskade til Sikringsstyrelsen kan således ikke betragtes som en  

 samtidig anmodning om dagpenge.
 En anmodning om økonomisk hjælp indgivet til social- og  

 sundhedsforvaltningens pensions- eller bistandsafdeling, vil derimod kunne  

 sidestilles med en anmodning om dagpenge.
Anmodning om arbejdsgiverrefusion (§ 27) 42. En arbejdsgiver, der udbetaler løn til en ansat  

 under fravær fra arbejdet, indtræder i dennes ret til dagpenge fra det  

 sociale udvalg (§ 27). Det gælder, uanset om lønnen udbetales efter lov,  

 overenskomst eller aftale, og uanset om der er tale om fuld eller delvis løn.  

 Refusionsbeløbet kan dog ikke overstige den udbetalte løn.
Når der samtidig  

 ydes dagpenge på grundlag af bortfalden delpension, udgør refusionsbeløbet 90  

 pct. af lønnen, men dog ikke mere end dagpengenes højeste beløb.
 Ved sygdom er der ret til refusion fra 1. fraværsdag efter udløbet af  

 arbejdsgiverperioden eller fra den dag, hvor arbejdsgiveren er fritaget for  

 dagpengepligten efter bestemmelserne i lovens §§ 3-8 og §§ 11-13.
 Ved graviditet, barsel og adoption har arbejdsgiveren ret til refusion fra  

 og med den fraværsdag, hvor lønmodtageren har ret til barseldagpenge.
 I Sikringsstyrelsens bekendtgørelse nr. 953 af 29. december 1986 er der  

 fastsat nærmere regler om fristerne for arbejdsgiverens anmeldelse af både  

 sygefravær og refusionskrav.
Anmeldelse af sygefravær 43. En arbejdsgiver, der udbetaler løn under  

 sygefravær, har pligt til at anmelde lønmodtagerens sygefravær til dennes  

 bopælskommune.
Fraværet skal anmeldes inden 1 måned efter  

 arbejdsgiverperiodens udløb, så kommunen hurtigst muligt får kendskab til  

 sagen med henblik på opfølgningen.
 Hvis arbejdsgiveren er fritaget for pligten til at udbetale dagpenge i  

 arbejdsgiverperioden, f.eks. ved forsikring efter § 11, skal fraværet  

 anmeldes inden 1 måned efter 1. fraværsdag.
Der er mulighed for at straffe arbejdsgiveren med bøde efter § 56, stk. 2,  

 når ansattes sygefravær ikke anmeldes inden for de fastsatte frister, men  

 arbejdsgiveren mister ikke af denne grund retten til dagpengerefusion.
Denne  

 selvstændige pligt til at anmelde sygefravær må ikke forveksles med  

 arbejdsgiverens anmeldelse af sit krav på refusion af udbetalt løn.
Dels  

 gælder der forskellige frister, dels er konsekvenserne af fristoverskridelser  

 forskellige.
Anmeldelse af refusionskrav ved sygdom 44. Arbejdsgiveren kan kun få udbetalt refusion for  

 tidsrum, der ligger indtil 6 måneder forud for fremsættelsen af kravet.
Der  

 er dog mulighed for at dispensere, når der foreligger særlige omstændigheder,  

 f.eks. når overskridelsen skyldes forhold, som i det væsentlige må tilskrives  

 lønmodtageren eller skyldes forkert vejledning fra offentlige myndigheder.
Ved fortsat sygefravær kan refusionskrav ikke fremsættes oftere end med 1  

 måneds mellemrum.
Der kan ikke ydes refusion forskudsvis på grundlag af et  

 endnu ikke udbetalt lønbeløb, eller for en periode der endnu ikke er  

 forløbet.
Anmeldelse af refusionskrav ved barsel 45. Refusionskrav for løn, der udbetales i forbindelse  

 med fravær på grund af graviditet, barsel og adoption skal anmeldes senest 9  

 måneder efter fødslen eller modtagelsen af barnet.
Hvis kravet anmeldes  

 senere, bortfalder retten til refusion, medmindre der foreligger særlige  

 omstændigheder.
I disse tilfælde er der ikke pligt til at anmelde selve  

 fraværet.
Opfølgningen af sygedagpengesager 46. Sygedagpenge er principielt en korttidsydelse,  

 dvs. dagpengene skal dække den syges indkomstbortfald, indtil han igen bliver  

 arbejdsdygtig, eller indtil det tidspunkt, hvor det konstateres, at han bør  

 hjælpes på anden måde.
Det sociale udvalg skal derfor kontrollere, at  

 betingelserne for at få dagpengene er opfyldt, og udvalget skal vurdere, om  

 der er grund til at sætte ind med andre former for hjælp.
 Udvalget skal derfor straks ved oprettelsen af dagpengesagen indhente  

 lægelige og sociale oplysninger, som skal bruges ved denne kontrol og  

 vurdering, og udvalget skal løbende med kortest muligt mellemrum udøve  

 kontrollen og vurderingen.
Der må aldrig gå mere end 3 måneder mellem vurderingerne.
Situationen må  

 vurderes med kortere mellemrum, hvis der kommer oplysninger, der giver  

 anledning til det.
Der skal hver gang indhentes aejourførte oplysninger og  

 foretages en ny selvstændig bedømmelse.
Dagpenge, der er udbetalt, uden at reglerne har været overholdt, kan ikke  

 refunderes af staten.
Revisionen skal påse dette.
Det skal af hensyn til  

 revisionen fremgå af den enkelte sag, hvordan opfølgningen er forløbet, og  

 hvilket grundlag den enkelte beslutning om at fortsætte udbetalingen har  

 haft.
 Da den, der får dagpenge, i de fleste tilfælde senere kan vende tilbage  

 til arbejdsmarkedet, er det vigtigt at undgå, at denne mulighed forringes ved  

 unødvendig forlængelse af dagpengeudbetalingen og forsinkelse af behandling  

 og revalidering.
 Når der ikke længere er mulighed for, at arbejdet kan genoptages, er det  

 meningen, at dagpengene hurtigst muligt skal afløses af social pension.
Opfølgningsarbejdet skal derfor udføres omhyggeligt.
Det betyder, at  

 udbetalingen kun kan fortsætte uden videre, når det er fastslået, at der ikke  

 er grundlag for at iværksætte revalidering eller søge om social pension til  

 den pågældende.
 Der skal i de fleste tilfælde være skabt overblik over det forventede  

 forløb af sagen, sådan at der kan lægges plan for den eventuelle  

 revalidering, inden der er gået 6 måneder.
 Ved hver beslutning om at fortsætte dagpengeudbetaligen må der foretages  

 en vurdering på grundlag af aejourførte oplysninger.
 Dagpenge kan kun fortsætte uden videre, hvis det kan slås fast, at den  

 pågældende stadig er uarbejdsdygtig, men har realistisk mulighed for på ny at  

 komme i arbejde.
 Hvis vurderingen fører til, at revalidering bør forsøges, skal  

 revalideringen begynde hurtigst muligt.
Når det drejer sig om en ikke helt ung person, må det nøje overvejes, om  

 det er realistisk at gå ud fra, at den pågældende kan vende tilbage til  

 arbejdsmarkedet.
I modsat fald bør der rejses pensionssag.
Loven giver ikke mulighed for at udbetale dagpenge i mere end 3 måneder ad  

 gangen, uden at der foretages en sådan vurdering.
Det er derfor ikke  

 foreneligt med opfølgningspligten at udsætte beslutningen om at iværksætte  

 revalidering eller ansøge om social pension, uden at der kan anføres en  

 særlig begrundelse.
Ophør af dagpengeudbetaling 47. Udbetalingen skal naturligvis standses, når den  

 pågældende igen er arbejdsdygtig.
 Udbetalingen skal også standses, når det sociale udvalg afgiver  

 indstilling til revaliderings- og pensionsnævnet om pension og skønner, at  

 det er sandsynligt, at der vil blive tilkendt pension.
 Udbetalingen skal ligeledes standses, når der iværksættes revalidering,  

 eller når der er ydet dagpenge i 2 måneder under en arbejdsprøvning.
 Dagpengene skal endvidere standses, hvis den, der får dagpengene, ikke vil  

 modtage behandling eller deltage i et revalideringsforsøg.
Dagpengene kan ikke standses alene fordi lægerne vurderer, at tilstanden  

 nu er stationær.
Men i den situation skal der som nævnt straks tages stilling  

 til, om der skal søges pension.
Ellers skal der tages skridt til, at den  

 pågældende kan komme tilbage til arbejdsmarkedet.
Dagpengene standses, når der i alt er udbetalt dagpenge i 91 uger (ved  

 sygdomstilfælde, der indtræffer 1. april 1987 eller senere 99 uger) i de  

 seneste 36 måneder.
For pensionister stopper udbetalingen efter 13 uger i de  

 seneste 12 måneder.
Det gælder også for personer, som opfylder  

 helbredsbetingelserne for pension, men er afskåret fra pensionen af reglerne  

 om indtægtsregulering, indfødsret eller bopæl.
 Udbetalingen kan ikke standses, alene fordi der tilkendes  

 invaliditetsydelse, eller fordi der i en arbejdsskadesag udbetales erstatning  

 for tab af erhvervsevne.
 Hvis den pågældende går på efterløn, skal dagpengene normalt standses.
Uarbejdsdygtighed 48. Når det skal vurderes, om en sygemeldt kan anses  

 for uarbejdsdygtig, sker det med udgangspunkt i det arbejde, der blev udført  

 umiddelbart før sygemeldingen.
 For arbejdsledige er bedømmelsesgrundlaget det arbejdsområde, som den  

 arbejdssøgende står til rådighed for.
Ved længerevarende sygdom, dvs. sygdom der har varet mere end 26 uger, kan  

 vurderingen ikke udelukkende foretages ved at sammenholde virkningerne af  

 lidelsen med karakteren af arbejdet før sygemeldingen.
Bedømmelsen må ske på  

 et bredere grundlag, sådan at den pågældende kun kan betragtes som  

 uarbejdsdygtig, når sygdommen afskærer ham fra at påtage sig arbejde, som i  

 øvrigt anses for passende.
Hvis den pågældende kan gå i arbejde, uden at optræning eller andre  

 erhvervsmæssige foranstaltninger er nødvendige, sørger social- og  

 sundhedsforvaltningen for, at den pågældende straks tilmeldes  

 arbejdsformidlingen som arbejdssøgende.
Udbetalingen af sygedagpenge standses  

 samtidig og den pågældende henvises til arbejdsløshedskassen.
Er den  

 pågældende ikke berettiget til arbejdsløshedsdagpenge, afløses sygedagpenge  

 af kontanthjælp efter bistandsloven, hvis han i øvrigt opfylder betingelserne  

 for at få denne hjælp.
 Ved anmodning om Arbejdsformidlingens bistand bør det præciseres, at det  

 er vigtigt, at der anvises beskæftigelse snarest muligt, også fordi det  

 herved kan dokumenteres, at den pågældende står til rådighed for  

 arbejdsmarkedet.
Selv om en lønmodtager med to samtidige arbejdsforhold er i arbejde i det  

 ene arbejdsforhold, kan betingelsen om uarbejdsdygtighed godt være opfyldt i  

 det andet arbejdsforhold.
Det forudsætter, at de to arbejdsforhold er  

 væsentlig forskellige, og at fortsættelsen af arbejdet i det andet  

 arbejdsforhold er forenelig med sygdommen og dennes behandling og ikke  

 forhaler helbredelsen.
 Hvis den, der modtager dagpenge, deltager i undervisning, vil han som  

 hovedregel ikke længere opfylde betingelsen om uarbejdsdygtighed, når vel at  

 mærke undervisningen er erhvervsrettet.
 Undervisning, som svarer til eller udbygger uddannelse i folkeskolen, dvs.  

 inkl. 10. klassetrin, og undervisning på ungdoms- eller højskoler eller  

 lignende, som alene opfylder et alment kundskabsbehov uden erhvervssigte,  

 udelukker ikke dagpenge, når deltagelse i undervisningen kan forenes med  

 sygebehandling eller er et led i denne.
 Derimod skal dagpengeudbetalingen bringes til ophør, hvis undervisningen  

 er et led i en erhvervsplan, det vil sige når uddannelsen er en  

 revalideringsmæssig foranstaltning.
 Undervisning på gymnasier, HF-kurser, på faglige skoler m.v. betragtes som  

 kompetencegivende og sidestilles med arbejde.
 Der kan derfor ikke udbetales dagpenge, hvis pågældende begynder på eller  

 udvider sin deltagelse i sådan kursus/undervisning.
 Dagpenge kan dog udbetales ved deltagelse i enkeltfagsundervisning på HF  

 eller anden stærkt begrænset kursusdeltagelse, når det kan dokumenteres, at  

 denne er et led i behandlingen eller kan betragtes som fritidsundervisning.
Delvis uarbejdsdygtighed 49. Hvis den pågældende er delvis uarbejdsdygtig og  

 derfor får nedsatte dagpenge, skal der foretages den samme kontrol og løbende  

 vurdering.
Nedsatte dagpenge skal altså standses i de samme situationer som  

 fulde dagpenge, som ydes ved fuld uarbejdsdygtighed.
Dagpengene kan således  

 ikke standses, blot fordi helbredstilstanden er stationær.
Når der er tale om delvis uarbejdsdygtighed med udbetaling af nedsatte  

 dagpenge, må social- og sundhedsforvaltningen i særlig grad være opmærksom på  

 den bredere vurdering af uarbejdsdygtigheden, der skal ske, når det drejer  

 sig om længerevarende sygdom.
Nedsatte dagpenge kan ikke ydes som en varigere  

 kompensation for tab af indtægt i et erhverv, hvor den pågældende ikke kan  

 forventes at genvinde fuld erhvervsevne.
Oplysninger om sygdommen 50. Uarbejdsdygtigheden kontrolleres og vurderes  

 normalt på grundlag af oplysninger fra den pågældende selv, lægen,  

 arbejdsgiveren, Arbejdsformidlingen eller arbejdsløshedskassen.
Forvaltningen  

 kan indhente sygehusjournaler eller udskrifter af disse journaler.
Når kommunen begynder at udbetale dagpenge, bør det sociale udvalg straks  

 sikre sig, at der allerede foreligger helbredsoplysninger, eller at  

 uarbejdsdygtigheden er dokumenteret på anden måde.
Det kan f.eks. ske ved  

 indlæggelsesbevis.
Hvis der ikke er sådanne oplysninger, skal de straks  

 indhentes.
Hvis den pågældende er anmodet om at henvende sig til læge for at  

 blive behandlet, og erklæring ikke foreligger, skal kommunen standse  

 dagpengeudbetalingen indtil erklæringen er modtaget.
Udbetaling kan dog  

 fortsætte, hvis det efter de foreliggende oplysninger er klart, at den  

 pågældende endnu ikke kan være arbejdsdygtig, og formålet med den ønskede  

 lægeerklæring alene er at få præciseret sygdommens varighed.
Det skal altid kontrolleres, at lægen har besvaret alle blankettens  

 spørgsmål fyldestgørende, herunder om diagnose, konsultationstidspunkt,  

 oplysninger om eventuel sygehus- eller speciallægebehandling, graden af  

 uarbejdsdygtighed, sygdommens eventuelle forbindelse med arbejdet, og - hvad  

 der er særlig vigtigt - at han har afgivet et præcist skøn over, hvor længe  

 uarbejdsdygtigheden vil vare.
I modsat fald skal social- og  

 sundhedsforvaltningen, eventuelt efter samråd med lægekonsulenten, anmode  

 lægen om at komplettere erklæringen og eventuelt fremkomme med supplerende  

 oplysninger.
 Når social- og sundhedsforvaltningen har indhentet oplysninger fra læge  

 eller sygehus, er det vigtigt, at oplysningerne vurderes af lægekonsulenten  

 med hensyn til prognose, varighed af uarbejdsdygtighed m.v.
Hvis de objektive fund ikke kan begrunde uarbejdsdygtigheden, men lægen på  

 baggrund af patientens subjektive klager mener, at patienten ikke kan  

 raskmeldes, eller hvis lægens angivelse af patientens fortsatte  

 uarbejdsdygtighed er behæftet med usikkerhed, skal forvaltningen overveje, om  

 patienten skal henvises til undersøgelse eller behandling på sygehus eller  

 hos speciallæge.
Overvejelsen må ske i samråd med lægekonsulenten og  

 eventuelt den behandlende læge.
 Det bør ikke accepteres, at lægen fortløbende udsteder  

 uarbejdsdygtighedserklæringer uden supplerende at begrunde sit skøn med  

 f.eks. oplysning om behandlingsplan, forestående indlæggelser eller andre  

 helbreds- eller rekreative foranstaltninger.
 Det er vigtigt, at social- og sundhedsforvaltningen i det hele rådfører  

 sig med kommunens lægekonsulent eller eventuelt søger bistand i amtskommunens  

 socialcenter.
Det er endvidere af stor betydning, at lægekonsulenten inddrages i  

 sagsbehandlingen så tidligt som muligt med henblik på fremskaffelse af  

 supplerende oplysninger, eventuelt en statusbedømmelse af helbredsforholdene  

 med dokumentationsmateriale, journaludskrifter fra sygehus eller  

 speciallægeerklæringer.
Lægekonsulentens/socialcentrets tidlige medvirken i  

 sagsbehandlingen er også nødvendig for at bedømme behovet for behandling og  

 revalidering eller overgang til førtidspension.
Samarbejde med andre myndigheder 51. Social- og sundhedsforvaltningen skal samarbejde  

 med den, der får dagpenge, og med arbejdsformidlingen.
Det er ønskeligt, at  

 der også etableres et samarbejde med amtskommunens socialcenter.
Ved forvaltningens henvendelse til den sygemeldte må det gøres klart, at  

 det er hovedformålet at opnå, at den pågældende kommer tilbage til  

 arbejdsmarkedet, og at forebygge, at et langvarigt dagpengeforløb fastlåser  

 ham i uarbejdsdygtighed.
Den sygemeldte bør indkaldes til samtale om  

 eventuelle fremtidige erhvervsmuligheder og behovet for anden hjælp.
 I de tilfælde, hvor den pågældende ikke ønsker at samarbejde, således at  

 forvaltningen ikke får de oplysninger, der er nødvendige for at behandle  

 sagen og vurdere, om der er revalideringsmuligheder, eller om der eventuelt  

 skal rejses pensionssag, må det sociale udvalg gøre opmærksom på, at der er  

 oplysningspligt, og på, at der vil være mulighed for at ikende bøde og  

 eventuelt standse dagpengeudbetalingen.
Dagpengeudbetalingen skal som nævnt også bringes til ophør, hvis den  

 pågældende nægter at lade sig indlægge på sygehus eller at modtage nødvendig  

 lægebehandling.
Men udbetalingen kan naturligvis ikke standses, når den  

 pågældende nægter at underkaste sig operation eller anden behandling, som er  

 forbundet med risiko for liv eller førlighed.
Det vil normalt være en fordel at formidle samarbejdet med de  

 praktiserende læger og speciallæger, sygehus m.v. gennem lægekonsulenten.
Som  

 led i dette samarbejde bør det sikres, at ventetiden inden behandling på  

 sygehus eller speciallæge afkortes mest muligt, og at sygehuset eller  

 speciallægen på forhånd er orienteret om, at patienten er sygemeldt og  

 modtager sygedagpenge.
En lang ventetid indebærer en risiko for, at  

 patientens dagpengeret ophører på grund af varighedsbegrænsning, og  

 ventetiden har generelt en negativ virkning på den pågældendes muligheder og  

 motivation for at vende tilbage til arbejdsmarkedet.
 Det er afgørende for et sådant samarbejde, at tavshedspligten fremholdes  

 som garanti for, at patientens sag behandles med en diskretion, der er fuldt  

 forenelig med de behandlende lægers tilsvarende pligter.
Tilrettelæggelse af sagsbehandlingen 52. Det er vigtigt, både at overvågningspligten efter  

 dagpengeloven overholdes, og at revalidering planlægges og gennemføres  

 konstruktivt og sagkyndigt.
Det stiller betydelige krav til koordinering af det samlede arbejde i  

 forvaltningen.
Det må f.eks. ikke forekomme, at dagpengeudbetalingen  

 fortsætter fra een afdeling, uden at der er løbende kontakt med en anden  

 afdeling, som står for revalideringsplanlægningen.
Denne må oplyse grunden  

 til, at revalidering ikke er iværksat endnu.
Ansvaret for, at der til enhver tid er grundlag for udbetalingerne, må  

 ikke forflygtiges.
Det bør derfor normalt i hele sagens forløb ligge eet  

 sted.
Der er gode erfaringer fra kommuner, der på forskellig måde har  

 organiseret sig sådan, at arbejdet med dagpengesagen og forberedelsen af  

 revaliderings- eller pensionssag foregår i samme afdeling.
Supplerende hjælp efter bistandsloven 53. Hvis det må antages, at dagpengene ikke slår til,  

 skal det overvejes, om der kan ydes supplerende hjælp efter bistandsloven.
 Social- og sundhedsforvaltningen må i det hele taget have opmærksomheden  

 henvendt på den sikredes og familiens samlede situation og på, om der er  

 behov for at tilbyde vejledning og bistand.
Iværksættelse af revalidering 54. Social- og sundhedsforvaltningen skal tage  

 stilling til, om der er behov for sygebehandling eller revalidering, og i så  

 fald sørge for, at behandling eller revalidering går i gang.
Når forvaltningen iværksætter revalidering, herunder egentlig  

 erhvervsoptræning med henblik på anvisning af arbejde, eller tillæring,  

 omskoling, uddannelse eller andre former for erhvervsmæssig revalidering,  

 standses dagpengeudbetalingen.
Fra dette tidspunkt kan den pågældende ikke  

 anses for uarbejdsdygtig i lovens forstand.
Det er nødvendigt, at revalidering iværksættes i alt fald så snart det er  

 konstateret, at helbredstilstanden er stationær, og beslutningen om og  

 planlægningen af revalideringen bør derfor være foretaget senest da.
Hvis  

 revalideringen ikke kan begynde umiddelbart efter beslutningen, vil  

 udbetaling af dagpenge undtagelsesvis kunne fortsætte, når der ikke i  

 ventetiden kan anvises egnet arbejde eller deltagelse i en forberedende  

 revalideringsforanstaltning.
Efter en konkret vurdering kan der i den samlede revalideringsplan indgå  

 en arbejdsprøvning forud for den egentlige revalidering.
En sådan  

 arbejdsprøvning kan finde sted på en revalideringsinstitution eller på en  

 egnet offentlig eller privat arbejdsplads efter bistandslovens regler herom.  

 I sådanne tilfælde kan dagpengeudbetalingen fortsætte under arbejdsprøvningen  

 i indtil 2 måneder.
 Ved valg af arbejdsprøvningsplads bør man være opmærksom på, at ventetiden  

 bliver mindst mulig.
Hvis arbejdsprøvningen inden for de 2 første måneder afbrydes på grund af  

 sygdom eller sygebehandling, fortsætter dagpengeudbetalingen.
Efter  

 genoptagelsen ydes der kun dagpenge for de prøvedage, der var tilbage af de 2  

 måneder, inden arbejdsprøvningen blev afbrudt.
Sygebehandling, der foregår  

 samtidig med arbejdsprøvning og som således ikke afskærer fra  

 arbejdsprøvning, medfører ikke nogen forlængelse af dagpengeperioden under  

 arbejdsprøvning.
 Forvaltningen må sørge for, at arbejdsprøvningen kan gå umiddelbart over i  

 erhvervsmæssig revalidering.
Opgives arbejdsprøvningen af helbredsmæssige årsager, kan  

 dagpengeudbetalingen genoptages med virkning fra ophøret.
Samtidig skal det  

 overvejes, om der skal søges pension til den pågældende.
Hvis den pågældende ikke ønsker at medvirke ved revalideringen, skal  

 dagpengeudbetalingen standses.
Det samme gælder, hvis en arbejdsprøvning på  

 en institution eller revalidering afbrydes, fordi den pågældende uden grund  

 vægrer sig ved at fortsætte.
Overgang til social pension 55. Hvis den, der får dagpenge, ikke vil kunne komme i  

 arbejde igen, og det således må anses for sandsynligt, at der er ret til  

 pension, skal social- og sundhedsforvaltningen straks sørge for, at der  

 indgives ansøgning og snarest afgive indstilling til revaliderings- og  

 pensionsnævnet.
Samtidig skal der tages stilling til, om der kan bevilges  

 forskud på pension.
 Forvaltningen skal derfor sørge for, at der allerede under opfølgningen af  

 dagpengetilfældet rekvireres lægelige oplysninger, som kan begrunde  

 indstillingen og medvirke til, at behandlingstiden i revaliderings- og  

 pensionsnævnet nedsættes.
Når der er rejst sag om privat pension eller tjenestemandspension, bør der  

 afgives indstilling om førtidspension så tidligt, at dagpengeudbetalingen kan  

 ophøre samtidig med eller kort tid efter, at den pågældende er overgået til  

 privat pension eller tjenestemandspension.
Hvis muligheden for overgang til  

 sådan pension ikke er tilstrækkeligt oplyst, bør der indhentes yderligere  

 oplysninger, som eventuelt kan fås hos arbejdsgiveren.
Udbetalingen af dagpenge fortsætter indtil den 1. i måneden, efter at det  

 sociale udvalg har afgivet indstilling.
Der er dog altid ret til mindst 13  

 ugers dagpenge.
Hvis der gives afslag på pensionsansøgningen, beror det på en vurdering af  

 helbredsforholdene, om dagpengeudbetalingen skal fortsætte.
Hvis afslaget er  

 begrundet med, at der ikke er tale om en varig lidelse, men  

 uarbejdsdygtigheden stadig består, skal dagpengeudbetalingen fortsætte.
Hvis der foreligger en stationær tilstand, uden at der er grundlag for at  

 tilkende pension, er betingelsen om uarbejdsdygtighed ikke længere opfyldt.  

 Dagpengeudbetalingen kan derfor ikke genoptages.
Social- og  

 sundhedsforvaltningen må derfor straks tilbyde at genoptage sagen med henblik  

 på bistand f.eks. hjælp til revalidering eller rådgivning eller i samarbejde  

 med Arbejdsformidlingen søge at bringe den pågældende i stand til at klare  

 sig selv.
I forbindelse hermed kan der ydes forbigående hjælp efter  

 bistandsloven.
Reglerne om varighedsbegrænsning Den almindelige varighedsbegrænsning 56. Dagpengeretten ophører, når der i de forudgående  

 36 kalendermåneder fra forvaltningen er udbetalt dagpenge eller ydet refusion  

 i dagpenge for mere end 99 uger (ved sygeperioder, der indtræffer senest 31.  

 marts 1987: 91 uger), jf. dagpengelovens § 25, stk. 2. Varighedsbegrænsningen  

 indtræder ved udløbet af den måned, i hvilken der under en sammenhængende  

 sygeperiode eller flere adskilte sygeperioder er udbetalt dagpenge i 99 uger  

 (91 uger).
 I dagpengeperioden medregnes også dagpenge, som er udbetalt fra andet  

 nordisk land eller EF-land.
 Derimod medregnes hverken dagpenge, som er udbetalt i arbejdsgiverperioden  

 eller af kommunen de første 5 uger (for sygeperioder, der indtræffer senest  

 31. marts 1987: 13 uger) af sygeperioden til lønmodtagere, i egenperioden for  

 selvstændige erhvervsdrivende, som har sikret sig frivillige dagpenge efter §  

 28, eller dagpenge, som er udbetalt i anledning af graviditet, barsel eller  

 adoption.
Det er dagene eller ugerne for hvilke, der er udbetalt dagpenge, som  

 medregnes ved opgørelsen af dagpengeperiodens varighed uanset om der er  

 udbetalt fulde eller nedsatte dagpenge.
Dagpengeperioden kan således ikke  

 forlænges forholdsmæssigt, fordi der kun er udbetalt nedsatte dagpenge.
 Hvis en sikret kun er fraværende en hel eller halv dag i en uge, som  

 f.eks. ved ambulante undersøgelser, eller 2 hele dage i en uge, f.eks.  

 nyrepatienter, som er i dialysebehandling, men er i fuldt arbejde de øvrige  

 dage, tæller kun udbetalingsdagene i en uge, dvs. 2/5 uge, når den pågældende  

 har en arbejdsuge på 5 dage.
 Når der i en sygeperiode ikke er udbetalt dagpenge, fordi dagpenge er  

 nedreguleret til 0, f.eks. på grund af anden hjælp, eller eventuelt fordi en  

 arbejdsgiver ikke har anmodet om dagpengerefusion, medregnes den pågældende  

 periode ikke ved opgørelsen af dagpengeperioden.
 Hvis en sikret efter en længerevarende sygeperiode genoptager arbejdet,  

 men senere sygemelder sig, indtræder som hovedregel en ny arbejdsgiver- eller  

 5 ugers- (indtil 31. marts 1987: 13 ugers-) periode eller egenperiode, som  

 ikke skal medregnes i varighedsbegrænsningen.
 Der bør dog i det enkelte tilfælde foretages en konkret vurdering af, om  

 den pågældende efter de lægelige oplysninger m.v. har været arbejdsdygtig i  

 den mellemliggende periode.
Generhvervelse af dagpengeretten 57. Uanset at dagpengeretten er opbrugt, kan en  

 lønmodtager ved ny sygdom få dagpenge fra arbejdsgiveren eller fra det  

 sociale udvalg i de første 5 (13) uger, når det kan godtgøres, at den  

 pågældende i mellemtiden har været fuldt arbejdsdygtig, f.eks. ved, at han  

 har genoptaget arbejdet, været tilmeldt Arbejdsformidlingen som  

 arbejdssøgende eller deltaget i en revalideringsforanstaltning.
En frivilligt  

 sikret kan på samme måde få dagpenge i de første 3 uger, hvis det kan  

 godtgøres, at han før den ny sygemelding har været arbejdsdygtig.
Dette kan  

 dokumenteres ved lægeerklæring eller eventuelt ved, at der indhentes nærmere  

 oplysning om, i hvilket omfang han har genoptaget arbejdet i sin virksomhed.
 Udbetaling af dagpenge ud over de 5 (13) eller 3 uger til en person, hvis  

 dagpengeret er brugt op, kan først ske fra det tidspunkt, da han ikke længere  

 er omfattet af 36 månedersreglen.
Hvis retten er opbrugt under en sammenhængende sygeperiode på mere end 99  

 uger (91 uger), er det en betingelse for fornyet udbetaling, at den  

 pågældende har været arbejdsdygtig efter dagpengerettens ophør.
Denne  

 betingelse gælder derimod ikke, når de 99 ugers dagpenge (91 uger) er  

 udbetalt i flere sygeperioder.
Forlængelse af dagpengeperioden udover den almindelige  

 varighedsbegrænsning (§ 25, stk. 5) 58. Det sociale udvalg kan forlænge dagpengeperioden  

 efter regler, der er fastsat i Sikringsstyrelsens bekendtgørelse nr. 956 af  

 30. december 1986. Forlængelsen kan normalt ikke være længere end 20 uger.
 Formålet med forlængelsesmuligheden er først og fremmest at undgå den  

 situation, at den syges forsørgelse i en kortere overgangsperiode indtil  

 raskmelding eller revalidering etc. skal dækkes midlertidigt efter  

 bistandsloven eller af egne eller ægtefællens midler.
Raskmelding 59. Der kan forlænges, når der på tidspunktet for  

 dagpengerettens ophør foreligger en lægelig vurdering, der giver grundlag for  

 en sikker forventning om, at den pågældende kan genoptage erhvervsmæssig  

 beskæftigelse i fuldt omfang.
En sådan dokumentation kan tilvejebringes ved at indhente statusbedømmelse  

 fra den pågældendes læge, erklæring fra speciallæge eller journaludskrift fra  

 et hospital.
Dokumentationen kan i tvivlstilfælde forelægges  

 Socialforvaltningens lægekonsulent.
Afkrydsning af felter i  

 dagpengeblanketterne kan ikke anses for tilstrækkelig.
Når der indhentes  

 lægeerklæring, må det præciseres, at der ønskes en vurdering af, hvor længe  

 uarbejdsdygtigheden endnu skønnes at ville vare.
Det er ikke tilstrækkeligt  

 at spørge lægen, om sikrede kan forventes raskmeldt i løbet af 20 uger.
 Når vurderingsgrundlaget ved dagpengerettens ophør ikke er tilstrækkeligt,  

 kan afgørelsen efter omstændighederne udsættes, hvis der efter de  

 oplysninger, der foreligger, er rimelig udsigt til, at man inden for en  

 kortere tid kan opnå en afklaring, som vil give grundlag for at forlænge.
Revalidering/arbejdsprøvning 60. Dagpengeperioden kan også forlænges, når der ved  

 varighedsbegrænsningens indtræden er planlagt erhvervsmæssig revalidering,  

 herunder erhvervsoptræning, tillæring, omskoling, uddannelse m.m. til  

 iværksættelse inden for 20 uger.
 Endvidere kan dagpengeperioden forlænges, når der ved  

 varighedsbegrænsningens indtræden er planlagt arbejdsprøvning som led i en  

 samlet revalideringsplan til iværksættelse inden for 12 uger.
 Ved arbejdsprøvning forstås i denne sammenhæng afprøvning af færdighederne  

 hos personer, der som følge af en indtrådt erhvervshæmning har behov for en  

 omskoling til et helbredsmæssigt egnet fag.
 En arbejdsprøvning kan finde sted på en revalideringsinstitution eller på  

 en egnet offentlig eller privat arbejdsplads.
 Det må vurderes, om der i det konkrete tilfælde er tale om reel  

 arbejdsprøvning og ikke om en egentlig erhvervsmæssig revalidering, som  

 f.eks. arbejdsoptræning inden for et fagområde, inden for hvilket den  

 pågældende tidligere har været beskæftiget.
 Det er en forudsætning for forlængelse af dagpengeperioden, at der  

 foreligger oplysning om sikker dato for begyndelse af selve  

 arbejdsprøvningen.
 En beslutning om henvisning til Arbejdsformidlingen eller arbejdskonsulent  

 med henblik på fremskaffelse af egnet beskæftigelse kan ikke danne grundlag  

 for forlængelse af dagpengeperioden, idet den pågældende da må betragtes som  

 arbejdsdygtig.
Særlige forhold 61. Uden for de situationer, der er nævnt under punkt  

 59 og 60, kan dagpengeperioden kun forlænges ud over de 99 uger (91 uger) i  

 undtagelsestilfælde, hvor ganske særlige forhold taler afgørende for det.
Der er således ikke mulighed for generelt at forlænge perioden for  

 personer med bestemte typer af lidelser, som sædvanligt er langvarige.
Men  

 udbetalingen til personer med meget alvorlige sygdomme kan eventuelt  

 forlænges, når man derved kan undgå at føje en yderligere belastning til  

 patientens og pårørendes i forvejen stærkt belastende situation.
Forlængelsen  

 kan i sådanne tilfælde gå ud over de 20 uger.
Det anbefales, at  

 tvivlstilfælde drøftes med Sikringsstyrelsen.
Afgørelsen 62. Socialforvaltningens afgørelse, om  

 dagpengeperioden skal forlænges eller ikke, må ske ved skriftlig meddelelse  

 til sikrede.
Når perioden forlænges, må det angives, hvor længe der vil blive  

 udbetalt dagpenge.
Det må være til en bestemt dato, f.eks. 2 måneder efter  

 den dag da arbejdsprøvning skal begynde eller indtil 20 uger.
Det bør  

 tilføjes, at udbetalingen kun fortsætter så længe de almindelige betingelser,  

 derunder om uarbejdsdygtighed er opfyldt.
Afgørelsen skal begrundes og der  

 gives vejledning om anke.
 Er socialforvaltningen bekendt med, at der er en sag om erstatning som  

 følge af arbejdsskade under behandling i Sikringsstyrelsen, bedes  

 socialforvaltningen orientere Sikringsstyrelsen om afgørelsen, således at  

 styrelsen kan tage stilling til spørgsmålet om tilkendelse af midlertidig  

 erstatning for erhvervsevnetab, hvis dagpengene er standset.
Den særlige varighedsbegrænsning for førtidspensionister og personer der  

 er fyldt 67 år 63. Reglerne findes i dagpengelovens § 26 og i  

 Sikringsstyrelsens bekendtgørelse nr. 956 af 30. december 1986, § 2.
Personkredsen Reglerne omfatter personer ad a) Bestemmelsen gælder kun personer, der aktuelt modtager pension.
Hvis  

 pensionen er reguleret helt bort på grund af indtægt, må der tages stilling  

 til, om der foreligger svigtende helbred som pensionsgrund, jf. b).
Varighedsbegrænsningen gælder dog for personer, som har fået tilkendt  

 førtidspension, men som i indtil 1 år ikke har ønsket at få pensionen  

 udbetalt.
I sådanne tilfælde må de pågældende betragtes som modtagere af  

 pension under hensyn til, at de når som helst efter anmodning kan få  

 pensionen udbetalt.
Varighedsbegrænsningen bortfalder normalt først ved, at  

 pensionen frakendes.
Dette kan dog for personer, der har fået tilkendt  

 mellemste førtidspension, ikke ske efter det fyldte 60. år.
 ad b) Det er revaliderings- og pensionsnævnet, der afgør, om en  

 dagpengemodtagers helbredsforhold kunne have begrundet pension, hvis de  

 generelle betingelser var opfyldt, jf. pkt. 208 i Sikringsstyrelsens  

 vejledning af 5. september 1984 om social pension.
Udenlandske sociale pensioner medfører ikke uden videre  

 varighedsbegrænsning.
Når en udenlandsk social pension er tilkendt af  

 helbredsmæssige grunde, må sagen forelægges for revaliderings- og  

 pensionsnævnet til bedømmelse af, om der kunne være tilkendt en dansk  

 pension.
I så fald gælder den særlige varighedsbegrænsning.
 ad c) Når en person er fyldt 67 år, gælder varighedsbegrænsningen altid,  

 uanset om folkepensionen er bortreguleret på grund af indtægtens størrelse,  

 eller om pågældende har undladt at ansøge om pension.
Beregning af dagpengeperioden 64. Dagpengeretten ophører, når der i de 12  

 forudgående kalendermåneder er udbetalt dagpenge eller løn under sygdom for  

 mere end 13 uger, jf. § 26, stk. 1 og stk. 2. Det betyder, at udbetalingen  

 standses, hvadenten den går til den sygemeldte eller til arbejdsgiveren.
 Ved opgørelsen medregnes ikke udbetaling af dagpenge eller løn i  

 arbejdsgiverperioden eller fra det sociale udvalg i de første 5 (13) uger af  

 en lønmodtagers sygeperiode, i de første 3 uger af en frivilligt forsikret  

 erhvervsdrivendes sygeperiode eller i anledning af fødsel eller adoption.
 Varighedsbegrænsningen indtræder ved udløbet af den måned, i hvilken der  

 under en sammenhængende sygeperiode eller flere adskilte sygeperioder er  

 udbetalt dagpenge i 13 uger.
Hvis der tilkendes pension, eller den sikrede fylder 67 år i en løbende  

 dagpengeperiode, og han på dette tidspunkt har modtaget dagpenge i mere end  

 13 uger, standses udbetalingen fra og med dagen for anvisning af pension  

 eller fra den første i den måned, der følger efter fødselsmåneden.
Når  

 førtidspension beregnes fra et tidligere tidspunkt, fradrages dagpengebeløbet  

 i videst muligt omfang i pensionen for perioden efter beregningsdagen.  

 Fradraget gælder dog kun dagpenge, som er udbetalt ud over 13 uger i et  

 tidsrum, der regnes fra 3-månedersdagen forud for pensionsberegningsdagen,  

 jf. § 26, stk. 5.
Generhvervelse af dagpengeretten 65. Uanset at retten til dagpenge er opbrugt efter de  

 særlige regler for pensionister m.fl., har den pågældende ved ny sygdom ret  

 til dagpenge fra arbejdsgiveren eller fra det sociale udvalg i de første 5  

 (13) uger af sygdommen, hvis han i mellemtiden har været arbejdsdygtig.
En  

 frivilligt sikret selvstændig har på samme måde ret til dagpenge i sygdommens  

 første 3 uger.
 Det sociale udvalg kan kun yde dagpenge herudover, hvis den pågældende  

 ikke længere er omfattet af 12-månedersreglen.
 Hvis varighedsbegrænsningen er indtrådt efter en sammenhængende  

 sygeperiode på mere end 13 uger, kræves det yderligere, at den pågældende har  

 været raskmeldt og i mindst 13 uger har haft dagpengegivende indtægter, der  

 berettiger til dagpenge på mindst 10 pct. af dagpengenes maksimum, jf. § 26,  

 stk. 3.
Raskmeldingen må dokumenteres ved lægeerklæring eller ved bevis for, at  

 arbejde eller erhverv reelt er genoptaget.
For lønmodtageres vedkommende kan  

 dette bekræftes ved henvendelse til arbejdsgiveren, eventuelt i forbindelse  

 med dokumentation af den dagpengegivende indtægt.
 Husførende, som har sikret sig dagpenge efter § 29, kan dog generhverve  

 dagpengeretten, når de ved lægeerklæring eller anden sikker dokumentation kan  

 godtgøre at have været raskmeldt, og de tidligst 13 uger derefter er blevet  

 sygemeldt på ny.
 Når varighedsbegrænsningen er indtrådt efter flere adskilte sygeperioder,  

 har den sikrede på ny ret til dagpenge fra det tidspunkt, hvor han ikke  

 længere er omfattet af 12-månedersreglen, selvom han ikke har været  

 arbejdsdygtig efter dagpengerettens ophør.
Standsning af dagpenge i forbindelse med indstilling om førtidspension 66. Dagpengeudbetalingen standses fra den første i  

 måneden efter det sociale udvalgs indstilling til revaliderings- og  

 pensionsnævnet om førtidspension, når udvalget har skønnet det sandsynligt,  

 at der tilkendes pension, og træffer beslutning om pensionsforskud.
Der er dog altid ret til dagpenge indtil udløbet af den måned, hvor der er  

 udbetalt dagpenge i 13 uger.
Pensionsforskuddet må da beregnes under hensyn  

 til de udbetalte dagpenge.
Hvis revaliderings- og pensionsnævnet afslår pension, må der tages  

 stilling til, om betingelserne for dagpenge har været opfyldt efter  

 standsningstidspunktet.
Bedømmelsen foretages konkret, men kan ofte støttes  

 af nævnets begrundelse for afslag.
Hvis nævnet ikke har fundt erhvervsevnen  

 nedsat så meget, som pensionsloven kræver, har betingelsen om  

 uarbejdsdygtighed som hovedregel ikke været opfyldt.
Derimod har betingelsen  

 ofte været opfyldt, hvis nævnets begrundelse angår tilstandens varighed eller  

 revalideringsmulighederne.
 Når det fastslås, at dagpengebetingelserne har været opfyldt, efterbetales  

 der dagpenge med fradrag af pensionsforskud for samme periode.
 Betingelser for forlængelse af dagpengeperioden for pensionister m.fl.
 67. Når særlige omstændigheder taler for det, kan det  

 sociale udvalg forlænge dagpengeperioden ud over de 13 uger for personer  

 under 70 år, hvis det efter en lægelig bedømmelse skønnes, at den pågældende  

 på ny vil stå til rådighed for arbejdsmarkedet inden for et kortere tidsrum.
Forlængelsesadgangen gælder både i forhold til 13-ugersperioden og i  

 forhold til reglen om standsning ved indstilling om pension.
Det sidste har  

 ifølge sagens natur kun betydning i tilfælde, hvor den erhvervsevnereduktion,  

 der begrunder pension, er forenelig med en fastere ikke uvæsentlig  

 tilknytning til arbejdsmarkedet, jf. lov om social pension § 14, stk. 3.
 Dagpengeperioden kan forlænges, når lægen skønner, at der er udsigt til,  

 at sikrede bliver arbejdsdygtig igen i løbet af få måneder.
 Dagpengeudbetalingen bør kun rent undtagelsesvis og kun i tilfælde, hvor  

 det efter sygdommens karakter er muligt at tidsfæste sikredes raskmelding  

 inden for 1 år, regnet fra sygeperiodens begyndelse, forlænges med mere end 6  

 måneder, regnet fra sidste udbetalingsdag inden for varighedsbegrænsningen.
Der er ikke hjemmel til at forlænge dagpengeperioden udover det tidspunkt,  

 hvor en pensionist fylder 70 år.
En løbende dagpengeudbetaling standses dog  

 først med udgangen af den måned, hvor den pågældende fylder 70 år.
 Der må tages stilling til spørgsmålet om eventuel forlængelse forud for  

 det tidspunkt, hvor varighedsbegrænsningen indtræder.
 Dagpengeperioden for en pensionist, der har fået dagpenge så længe, at  

 også den almindelige 99 ugers (91 ugers) varighedsbegrænsning er aktuel, kan  

 kun forlænges, hvis betingelserne under pkt. 59-61 er opfyldt.
 Afgørelsen om forlængelse af 13-ugers perioden eller afslag derpå må  

 meddeles den pågældende på samme måde, som når det drejer sig om 91 ugers (99  

 ugers) perioden, se nærmere punkt 62.
 Dagpenge, som er udbetalt uden lovlig dispensation efter § 25, stk. 5 og §  

 26, stk. 7, må afholdes af kommunen uden statsrefusion.
Frivillig sikring Personkreds 68. Personer med anden dagpengegivende erhvervsindtægt  

 har ret til dagpenge fra 1. fraværsdag efter 3 ugers sygdom, jf. lovens § 18,  

 stk. 3.
 I særlige tilfælde kan der dog blive tale om ret til dagpenge fra 1.  

 fraværsdag, nemlig ved tilbagefald på grund af samme sygdom indenfor 12  

 kalenderdage regnet fra 1. arbejdsdag efter den foregående sygeperiodes  

 udløb, samt i tilfælde hvor uarbejdsdygtigheden pådrages ved en arbejdsskade,  

 der er omfattet af arbejdsskadeforsikringslovgivningen, jf. § 38.
 Efter § 28 kan selvstændige erhvervsdrivende og medarbejdende ægtefæller  

 sikre sig frivillige dagpenge i de første 3 uger (egenperioden) af en  

 sygeperiode.
Efter § 29 kan personer, der udfører husligt arbejde i eget hjem for  

 mindst een person foruden sig selv, også sikre sig dagpenge i den frivillige  

 sikringsordning, men der kan kun tegnes een sikring for hver husstand.
Der  

 udbetales dagpenge fra første sygedag efter en uges sygdom, jf. også lovens §  

 18, stk. 5.
 En kvinde, der har tegnet sikring som husførende, har endvidere ret til  

 dagpenge i 4 uger efter en fødsel, jf. § 36.
 Reglerne om frivillig sikring er fastsat i Socialministeriets  

 bekendtgørelse nr. 951 af 23. december 1986.
Helbredsbetingelser 69. Det er en betingelse for optagelse, at den, der  

 tilmelder sig, ikke på optagelsestidspunktet er uarbejdsdygtig på grund af  

 sygdom eller svækkelse.
 Pågældende må heller ikke have en langvarig eller kronisk lidelse, der  

 forøger sygdomsrisikoen væsentligt.
 Til brug ved vurderingen af, om helbredsbetingelserne er opfyldt, kan  

 Sikringsstyrelsen om fornødent, forlange en lægeerklæring, der betales af  

 ansøgeren.
 Disse helbredsbetingelser gælder ikke for lønmodtagere, som ophører med at  

 have dagpengegivende lønindtægt og overgår til selvstændig virksomhed, hvis  

 anmodningen om optagelse i den frivillige sikring fremsættes inden 3 måneder  

 efter, at beskæftigelsen som lønmodtager er ophørt, og pågældende umiddelbart  

 før ophøret har haft en dagpengegivende lønindtægt i mindst 5 uger.
Ventetid 70. Anmodning om optagelse i den frivillige  

 dagpengesikring sker ved at udfylde og indsende en tilmeldingsblanket til  

 Sikringsstyrelsen.
Social- og sundhedsforvaltningen i kommunen udleverer  

 blanketten på hvis bagside der er givet en kort vejledning om ordningen.  

 Forvaltningen giver i øvrigt nærmere vejledning om sikringen og bidrags- og  

 dagpengesatserne.
 Både selvstændige erhvervsdrivende og husførende har først ret til  

 dagpenge 3 måneder efter, at Sikringsstyrelsen har modtaget anmodningen om  

 optagelse.
 Der gælder dog ingen ventetid, når den sikrede kommer til skade ved et  

 ulykkestilfælde, eller når optagelse er sket inden 3 måneder efter ophør af  

 lønindtægt.
 Retten til barseldagpenge for husførende indtræder først 10 måneder efter  

 anmodning om frivillig sikring som husførende (§ 36, stk. 2).
Dagpengenes størrelse 71. Ved tilmelding til den frivillige sikring kan  

 personer med anden dagpengegivende indtægt end lønindtægt vælge mellem fire  

 forskellige bidragssatser.
Den højeste sats giver adgang til dagpenge op til  

 lovens højeste beløb.
Ved valg af en af de øvrige 3 bidragssatser kan man  

 højst få henholdsvis 3/4, 1/2 eller 1/4 af det højeste beløb.
 Dagpenge kan dog aldrig overstige 90 pct. af den erhvervsindtægt, der  

 ligger til grund for beregningen ved dagpengeudbetaling.
Man bør derfor lægge indtægtens størrelse til grund ved overvejelsen om,  

 hvilken sats man vil vælge for at undgå overforsikring.
Hvis det viser sig,  

 at den valgte sats ikke stemmer overens med de faktiske indtægter er der  

 mulighed for ændring. Ønskes forhøjelse er det dog en betingelse, at  

 helbredsbetingelserne er opfyldt.
Den sikrede må selv holde sig ajour med, at  

 den tegnede sats svarer til indtægtsforholdene.
For personer, der som tidligere lønmodtagere er optaget i ordningen uden  

 at opfylde helbredsbetingelserne, fastsættes dagpengesatsen, så den ikke  

 overstiger de dagpenge, som den pågældende havde ret til på grundlag af den  

 seneste lønindtægt.
Opfylder de pågældende helbredsbetingelserne, gælder  

 denne begrænsning af dagpengenes størrelse kun sygdomstilfælde, der indtræder  

 i de 3 første måneder efter optagelsen.
 Husførende kan sikre sig 1/2 eller 1/4 af dagpengemaksimum.
Der er mulighed for at kombinere en frivillig sikring som selvstændig med  

 en sikring som husførende.
Dagpenge pr. uge kan dog i alt ikke overstige  

 dagpengenes højeste beløb.
Personer, der både har lønindtægt og anden erhvervsindtægt, kan sikre sig  

 frivilligt i forhold til sidstnævnte indtægt.
Man bør dog i den situation  

 overveje, om det kan betale sig at tegne frivillig sikring, idet  

 dagpengebeløbene pr. uge sammenlagt ikke kan udgøre mere end  

 dagpengemaksimum.
 Minimumsgrænsen for beløb, der er mindre end 10 pct. af dagpengemaksimum,  

 gælder ikke for dagpenge, der udbetales efter den frivillige sikring.
Forhøjelse, nedsættelse og udmeldelse 72. Ved anmodning om forhøjelse af dagpengesatsen,  

 indtræder retten til højere dagpenge 3 måneder efter, at anmodningen er  

 indgivet.
Ved forhøjelse gælder samme helbredsbetingelser som ved tilmelding.
 Anmodning om nedsættelse af dagpenge og bidrag har virkning fra udgangen  

 af et kvartal med mindst 20 dages varsel.
 Udmeldelse kan ske med virkning fra udgangen af et kvartal med mindst 20  

 dages varsel.
Bidrag til den frivillige sikring 73. Størrelsen af bidrag til en frivillig sikring  

 fastsættes af Sikringsstyrelsen.
Bidraget fastsættes således, at det dækker  

 3/8 af udgifterne til den frivillige sikring.
Resten af udgifterne dækkes af  

 det offentlige.
Dagpengepligten ved arbejdsskader Forholdet mellem dagpengeloven og arbejdsskadeforsikringsloven 74. Efter dagpengelovens § 38 har enhver, der pådrager  

 sig en arbejdsskade, som omfattes af lovgivningen om arbejdsskadeforsikring  

 ret til dagpenge fra 1. fraværsdag efter arbejdsskadens indtræden.
Social- og sundhedsforvaltningerne skal derfor have kendskab til  

 arbejdsskadeforsikringslovgivningen.
De skal, for så vidt dagpengepligten  

 ikke påhviler arbejdsgiveren, yde dagpenge fra første fraværsdag efter en  

 arbejdsskades indtræden samt i de særlige tilfælde, hvor selvstændige m.fl.  

 omfattes af arbejdsskadeforsikringslovgivningen.
De skal fastsætte  

 dagpengegivende indtægt efter skøn for arbejdsskaderamte personer, der ikke  

 er fuldt beskæftiget ved erhvervsmæssigt arbejde, eller som normalt er uden  

 erhvervsmæssig beskæftigelse, (§ 39).
Anmeldelsesregler 75. En arbejdsskade, som antages at begrunde krav på sygebehandling, optræning og hjælpemidler, erstatning for tab af erhvervsevne, erstatning for varigt meen, overgangsbeløb til efterladte ved dødsfald, forsørgertabserstatning, skal snarest muligt og senest inden 8 dage efter skadens indtræden  

 anmeldes til vedkommende forsikringsselskab.
Hvis der ikke er tegnet en  

 forsikring, skal anmeldelse ske til Sikringsstyrelsen.
I  

 erhvervssygdomstilfælde regnes 8-dages-fristen fra det tidspunkt, da den  

 anmeldelsespligtige har fået kendskab til, at lidelsen må antages at være  

 arbejdsbetinget.
 Selv om en arbejdsskade ikke er blevet anmeldt efter disse regler, skal  

 alle arbejdsskader, som faktisk har medført uarbejdsdygtighed i 5 uger efter  

 skadens indtræden, anmeldes senest 8 dage derefter til vedkommende  

 forsikringsselskab eller, hvis forsikring ikke er tegnet, til  

 Sikringsstyrelsen.
 Loven omfatter:
Antagelsesforholdet behøver dog ikke at være baseret på en direkte aftale,  

 idet stiltiende modtagelse af bistand til et arbejdes udførelse må anses for  

 at være tilstrækkelig, såfremt det af arbejdssituationen fremgår, at  

 bistanden er påkrævet.
Dette vil navnlig være praktisk ved ganske kortvarig  

 bistand til et arbejdes udførelse, hvor bistanden har karakter af en  

 håndsrækning, men kan også forekomme ved længerevarende arbejdsforhold,  

 f.eks. hvor en arbejdsgiver stiltiende accepterer, at en ansat får bistand  

 til arbejdets udførelse af et familiemedlem.
Selv ganske kortvarige og måske tilfældige tjenester - håndsrækninger -  

 vil kunne være omfattet af loven.
Det forudsættes dog, at der er tale om en  

 egentlig arbejdsindsats i en andens interesse, og at hjælpen er nødvendig  

 samt ønsket eller accepteret af modparten.
 Gensidig hjælp mellem selvstændige, hvor det er den personlige  

 arbejdskraft, der er afgørende, vil ligeledes kunne medføre anerkendelse  

 efter loven.
 Arbejdsgiverens ægtefælle omfattes ikke af loven, medens familiemedlemmer  

 i øvrigt er omfattet, hvis de efter arten og omfanget af deres beskæftigelse  

 i arbejdsgiverens virksomhed kan sidestilles med andre arbejdere.
 En ansat, der kommer til skade i arbejdstiden under forsøg på at forebygge  

 ulykker eller afværge større materielle eller kulturelle tab, uden at  

 forsøget er et led i arbejdet, er omfattet af lovgivningen.
Den selvstændige erhvervsdrivende, der udfører et arbejde som led i sin  

 egen erhvervsvirksomhed, vil normalt ikke være omfattet af loven.
Aktionærer  

 og anpartshavere - herunder eneanpartshavere der udfører arbejde i selskabets  

 tjeneste, er dog omfattet af loven.
 Ved arbejdsskade forstås i loven:
Om dagpenge efter arbejdsskade på grundlag af anden dagpengegivende  

 indtægt end lønindtægt 76. Bestemmelsen i dagpengelovens § 38 betyder, at  

 dagpenge på grundlag af anden dagpengegivende indtægt end lønindtægt, der  

 ellers som hovedregel først ydes efter 3 ugers forløb, i visse tilfælde må  

 udbetales allerede fra 1. dag.
 For det første gælder dette, når den, som er blevet udsat for en  

 arbejdsskade hos en arbejdsgiver, tillige har indtægter ved selvstændig  

 erhvervsvirksomhed.
 For det andet gælder det de særlige grupper af selvstændige  

 erhvervsdrivende, som er omfattet af bestemmelser i  

 arbejdsskadeforsikringsloven, når de kommer til skade under arbejde i deres  

 egen virksomhed, (ejere af skibe, arbejdsskadeforsikringslovens § 5, stk. 2,  

 og selvstændige fiskere, arbejdsskadeforsikringslovens § 8).
 For det tredje gælder det selvstændige erhvervsdrivende, når de kommer til  

 skade i særlige arbejdssituationer, som omfattes af  

 arbejdsskadeforsikringslovgivningen (f.eks. under udøvelse af borgerligt  

 ombud, forsøg på redning af menneskeliv, frivillig tjeneste i hjemmeværn  

 eller civilforsvar og ydelse af en håndsrækning eller af gensidig aftalt  

 hjælp mellem flere selvstændige erhvervsdrivende).
Dagpenge på grundlag af indtægter ved selvstændig virksomhed ydes i alle  

 disse tilfælde af det offentlige på grundlag af de pågældendes  

 dagpengegivende anden indtægt end lønindtægt.
Disse dagpenge nedsættes i det  

 omfang, de sammenlagt med dagpenge og løn for samme tidsrum fra en  

 arbejdsgiver overstiger dagpengemaksimum, jf. dagpengelovens § 24, stk. 6.
Om dagpenge efter arbejdsskade til personer uden sædvanlig dagpengegivende  

 indtægt 77. Når personer, der ikke er fuldt beskæftiget ved  

 erhvervsmæssigt arbejde, eller som normalt er uden erhvervsmæssig  

 beskæftigelse (f.eks. en del gifte kvinder og pensionister, der påtager sig  

 småjobs), kommer til skade i en af de særlige arbejdssituationer, der er  

 nævnt under pkt. 75, har de ret til dagpenge fra 1. dag, udmålt på grundlag  

 af en dagpengegivende indtægt, der efter dagpengelovens § 39 fastsættes efter  

 et skøn.
For enkelte persongrupper er der fastsat bestemte årslønninger, der må  

 lægges til grund ved dagpengeberegningen.
For gifte kvinder m.fl., der  

 normalt ikke påtager sig arbejde for fremmede eller ikke udnytter deres  

 arbejdskraft fuldt ud ved arbejde for fremmede, lægges fra 1. april 1987  

 39.900 kr. til den faktiske indtægt.
For personer uden egentligt erhverv  

 regnes der fra 1. april 1987 med en årsløn på mindst 17.000 kr.
Dagpenge ved graviditet, barsel og adoption Dagpenge før 4-ugersdagen før forventet fødsel Sygeligt forløbende graviditet 78. Når en kvinde inden 4-ugersdagen før forventet  

 fødsel er fraværende fra arbejdet af årsager, der har forbindelse med  

 graviditeten, har hun ret til barseldagpenge, når det efter en lægelig  

 bedømmelse skønnes, at graviditeten har et sygeligt forløb, der vil medføre  

 risiko for kvindens helbred eller for fosteret, hvis hun fortsætter med at  

 arbejde, jf. dagpengelovens § 33, stk. 5.
Der lægges vægt på oplysninger om - graviditetens forløb, - kvindens helbredstilstand, - eventuelle tidligere sygdomstilfælde i forbindelse med graviditet, - eventuel langvarig behandling for barnløshed forud for graviditeten, - tidligere aborter, - den behandling (sengeleje eller indlæggelse) der er foreskrevet for at  

 hindre abort eller for tidlig fødsel, samt - arbejdets karakter sammenholdt med kvindens helbredstilstand.
Ret til dagpenge 79. Som eksempler på sygdomstilstande, der kan give  

 ret til barseldagpenge, kan nævnes:
- truende abort, - tvillinge-, trillingegraviditeter etc., der forøger risikoen for abort  

 eller for tidlig fødsel, - svangerskabsforgiftning med forhøjet blodtryk, æggehvide i urinen  

 og/eller vand i kroppen, - særlige tilfælde med voldsomme og/eller hyppige opkastninger som  

 påvirker almentilstanden (f.eks. med vægttab) og medfører uarbejdsdygtighed, - vaginalblødning, - for tidlig løsning af moderkagen, - alvorlige psykiske lidelser i forbindelse med graviditet, herunder  

 tilfælde af graviditetsbelastningssyndromet, der giver så kraftige udslag, at  

 de kan henføres under begrebet sygdom.
 Fravær på grund af særligt begrundede undersøgelser, f.eks.  

 fostervandsprøve, giver ret til dagpenge, når undersøgelsen medfører fravær  

 en hel dag.
Endvidere ydes barseldagpenge Det er en betingelse, at lidelsen medfører uarbejdsdygtighed.
I andre tilfælde af sygdom, som er uden forbindelse med graviditeten, ydes  

 der sygedagpenge, dvs. normalt af arbejdsgiveren i arbejdsgiverperioden og  

 uden at de særlige indtægtsbetingelser i § 34 kræves opfyldt.
Ved fortsat  

 sygefravær på 4-ugersdagen før forventet fødsel overgår kvinden dog til  

 barseldagpenge.
 Dagpenge ved fravær på grund af abort, herunder også fremkaldt abort, er  

 barseldagpenge efter § 33, stk. 5, således at de særlige indtægtsbetingelser  

 kræves opfyldt.
Ingen dagpengeret 80. I følgende situationer er der ingen ret til  

 dagpenge:
- almindelige graviditetsgener i en normalt forløbende graviditet, (f.eks.  

 kvalme, utilpashed, opkastninger, let blodmangel, lettere  

 blodtryksforhøjelse). Når generne i det enkelte tilfælde medfører en  

 tilstand, der indebærer, at den sikrede er uarbejdsdygtig i sit erhverv, er  

 der dog ret til barseldagpenge, - fravær fra arbejdet på grundlag af en af lægen udstedt  

 »skåneerklæring«, jf. dagpengelovens § 34, stk. 2, nr. 1, der ikke  

 er begrundet i egentlige sygelige forhold eller særlige risici for fosteret, - fravær på grund af almindelige forebyggende graviditetsundersøgelser hos  

 læge eller jordemoder.
Dokumentation 81. Dokumentationen for, at en kvinde opfylder  

 betingelserne for at få barseldagpenge på grund af sygeligt forløbende  

 graviditet, må i almindelighed foreligge i form af en erklæring fra  

 patientens egen læge, eller om fornødent en erklæring fra en speciallæge  

 (gynækolog, obstetriker). Der kan anvendes blanket DP 365.
 Social- og sundhedsforvaltningen må i tvivlstilfælde indhente supplerende  

 lægelige oplysninger, herunder udskrifter af sygehusjournaler, jf. lovens §  

 52, stk. 1, og eventuelt forelægge disse for forvaltningens eller  

 socialcentrets lægekonsulent.
 Opfølgning, kontrol m.v.
82. Det må løbende kontrolleres, om betingelserne for  

 at udbetale barseldagpenge til stadighed er opfyldt i perioden før  

 4-ugersdagen.
Dette gælder særlig, når der er tale om lidelser, der kun i  

 bestemte perioder af graviditeten medfører sygelige forhold og  

 uarbejdsdygtighed.
 Det sociale udvalg må endvidere efter samråd med patientens læge tage  

 stilling til, om der eventuelt er grundlag for at yde nedsatte dagpenge, når  

 den sygelige tilstand ikke hindrer, at kvinden delvis genoptager arbejdet.
Arbejdets særlige karakter medfører risiko for fosteret 83. En gravid kvinde har ret til barseldagpenge før  

 4-ugersdagen før forventet fødsel, når arbejdets særlige karakter medfører  

 risiko for fosteret.
Bestemmelsen omfatter tilfælde, hvor risikoen  

 principielt gælder enhver gravid kvinde, der er beskæftiget med det  

 pågældende arbejde, og således at risikoen er uafhængig af den enkelte  

 kvindes helbred.
Dagpenge kan ydes, når der på grund af arbejdets karakter, herunder som  

 følge af arbejdsstedets indretning, tekniske hjælpemidler, stoffer og  

 materialer, er en risiko for fosterets udvikling og/eller svangerskabets  

 videre forløb.
Det er en forudsætning, at denne risiko ikke umiddelbart kan  

 fjernes ved arbejdshygiejniske foranstaltninger eller ved, at den gravide  

 bliver flyttet til anden passende beskæftigelse indenfor samme virksomhed.
 Risikofaktorerne i arbejdsmiljøet kan være af såvel kemisk, fysisk som  

 biologisk art og skal vurderes både efter deres art og deres styrke.
 Som eksempler på forhold under arbejdet, som efter omstændighederne kan  

 indebære risiko, kan nævnes:
Kemisk påvirkning Opløsningsmidler:
Ved malerarbejde (f.eks. terpentin) - lakering (f.eks. to-komponent lak) - limning (f.eks. kontaktlim) - trykning (f.eks. afvaskning) - affedtning (f.eks. klorerede opløsningsmidler) - laboratoriearbejde - kemisk fremstilling Narkosegasser:
 Ved bedøvelse af patienter (f.eks. med Halothan).
 Kræftmedicin:
 Ved behandling og pleje af patienter (f.eks. med cytostatica).
 Tabletstøv eller dampe:
 Ved fremstilling af medicin (f.eks. visse hormoner).
 Bly og kviksølv:
Ved metalsmeltning - laboratoriearbejde - akkumulatorfremstilling - kemisk fremstilling Andre kemiske stoffer:
 Ved plastfremstilling og forarbejdning (f.eks. sprøjtestøbning).
 Ved gummi- og læderfremstilling og forarbejdning (f.eks. vulkanisering).
 Ved steriliseringsarbejde (f.eks. med ethylenoxid).
 Tekstilfarvning og tekstiltrykning.
 Bekæmpelsesmidler:
 Ved landbrugsarbejde.
 Ved gartneriarbejde.
Fysisk påvirkning Tunge løft eller hårdt fysisk arbejde:
 Inden for handels- og industrivirksomheder.
 På plejeinstitution.
 På sygehus.
 I landbrug og gartneri.
 Røntgenstråling:
 Ved behandling med radioaktive isotoper.
 Kortbølge:
 Ved plastsvejsning.
 Ved fysioterapeuters behandling af patienter.
Infektioner Røde hunde, CMV-virus, AIDS-virus:
 Smitterisiko på institution.
 Smitterisiko på sygehus.
Fremgangsmåde 84. Da risikoen for fosterskader kan være til stede  

 fra starten af graviditeten, kræver barseldagpengesager en meget hurtig  

 behandling af såvel læger som social- og sundhedsforvaltninger.
Erklæring (blanket DP 366) udstedes almindeligvis af kvindens egen læge  

 eller eventuelt en speciallæge efter en bedømmelse af kvindens  

 arbejdssituation.
Bedømmelsen foretages på baggrund af hendes  

 arbejdsbeskrivelse.
Hvis lægen skønner, at yderligere oplysninger er  

 nødvendige, kan den gravide eventuelt selv søge oplysningerne om de  

 konstaterede eller formodede risikofaktorer på arbejdspladsen hos  

 sikkerhedsorganisationen og/eller bedriftssundhedstjenesten, hvor en sådan  

 findes.
Herudover vil lægen ved bedømmelsen kunne lægge eventuel  

 forhåndsviden om tilstedeværelsen af risikofaktorer på arbejdspladsen til  

 grund, selv rette henvendelse til bedriftslægen, hvor en sådan findes, eller  

 eventuelt kontakte en arbejdsmedicinsk klinik eller arbejdstilsynet (se  

 fortegnelsen).
Fraværsmelding skal afgives, når lægen finder, at det er uforsvarligt at  

 lade kvinden fortsætte arbejde, fordi der ud fra de foreliggende oplysninger  

 om arbejdets karakter må skønnes at bestå en reel mulighed for, at arbejdet  

 kan volde fosterskade.
Erklæringen skal indeholde en redegørelse for de  

 oplysninger om den skadelige påvirknings art og styrke, som lægen har lagt  

 til grund for vurderingen.
 Lægen bør altid ved udstedelsen af attesten gøre den gravide opmærksom på,  

 at dagpengesagers behandling indebærer, at der rettes henvendelse til  

 arbejdsgiveren.
 Efter modtagelsen af attesten om fravær må social- og  

 sundhedsforvaltningen drage omsorg for, at der straks udbetales  

 barseldagpenge for den kortere periode, der vil medgå til at indhente  

 yderligere oplysninger om arbejdsforholdene og herunder om muligheden for at  

 give kvinden andet passende arbejde i virksomheden under graviditeten.
Hvis social- og sundhedsforvaltningen finder, at der er behov for  

 yderligere oplysninger, skal forvaltningen anmode arbejdsgiveren om  

 oplysninger om de belastninger i arbejdet, der kan betinge en øget risiko for  

 fosterskade og/eller svangerskabets videre forløb.
Arbejdsgiveren kan enten  

 selv give en sådan udtalelse eller bede en eventuel bedriftssundhedstjeneste  

 eller den stedlige arbejdstilsynskreds om at give en udtalelse til social- og  

 sundhedsforvaltningen om de skadelige påvirkninger ved kvindens arbejde og  

 ved arbejde i almindelighed i virksomheden.
Forvaltningen kan også rette  

 direkte henvendelse til arbejdstilsynet for at få en vurdering af den  

 gravides arbejdssituation.
Social- og sundhedsforvaltningen må herefter på grundlag af de indkomne  

 oplysninger tage stilling til, om der foreligger en risiko for fosterskade  

 og/eller svangerskabets videre forløb ved det konkrete arbejde.
Denne  

 risikovurdering foretages af socialforvaltningen med bistand af  

 forvaltningens/socialcentrets lægekonsulent.
Hvis forvaltningen ikke finder,  

 at den har tilstrækkeligt grundlag for selv at tage endelig stilling, bør der  

 søges råd i Direktoratet for Arbejdstilsynet eller hos en arbejdsmedicinsk  

 klinik eller ambulatorium.
En sådan arbejdsmedicinsk udtalelse bør altid  

 indhentes i tvivlstilfælde og inden der eventuelt gives afslag på dagpenge.
 Dagpengeudbetalingen skal standses, hvis det før 4-ugersdagen før  

 forventet fødsel fastslås, at det pågældende arbejde ikke (eventuelt ikke  

 længere) indebærer nogen risiko for fosterskade og/eller svangerskabets  

 videre forløb.
Hvis den endelige risikovurdering ikke foreligger ved 4-ugersdagen før  

 forventet fødsel, får den ingen betydning for den konkret foreliggende  

 dagpengesag, da der ikke kan rejses krav om tilbagebetaling af allerede  

 udbetalte dagpenge, når der ikke er tale om urigtige oplysninger fra  

 dagpengemodtageren.
Arbejdet med vurderingen bør dog fortsætte, for at der  

 kan skabes klarhed over situationen for arbejdsgivere og ansatte, der  

 fremtidig skal varetage det pågældende arbejde.
For arbejdsledige gælder, at spørgsmålet om ret til dagpenge efter  

 reglerne om risiko for fosterskade, må ses i sammenhæng med reglerne i lov om  

 arbejdsformidling og arbejdsløshedsforsikring.
Der er ikke hjemmel i  

 arbejdsløshedsforsikringsloven til generelt at udelukke ledige gravide  

 medlemmer fra ret til arbejdsløshedsdagpenge i en bestemt periode før  

 forventet fødsel, hvis de i øvrigt opfylder betingelserne for at modtage  

 dagpenge efter arbejdsløshedsforsikringsloven.
 Barseldagpenge før 4-ugersdagen før forventet fødsel vil kun rent  

 undtagelsesvis tilkomme arbejdsløse kvinder, hvis graviditet forløber  

 normalt, idet udbetaling af barseldagpenge forudsætter, at ethvert arbejde  

 som den pågældende kan henvises til, har den særlige karakter, som omtales i  

 bestemmelsen.
Offentligt fastsatte bestemmelser 85. Der er ret til dagpenge før 4-ugersdagen for  

 forventet fødsel, når graviditeten på grund af offentligt fastsatte  

 bestemmelser forhindrer kvinden i at varetage sit arbejde, og arbejdsgiveren  

 ikke har tilbudt hende anden passende beskæftigelse.
 Følgende offentligt fastsatte bestemmelser kan nævnes:
Regler fastsat af Luftfartsdirektoratet om helbredskrav til flyvende  

 personel indebærer, at graviditet i visse tilfælde medfører uegnethed,  

 således at den pågældende ikke kan få den nødvendige helbredsmæssige  

 godkendelse, medmindre der er grundlag for dispensation.
Dette betyder, at  

 tjenesten i luften normalt ikke bør udstrækkes udover 16. graviditetsuge, men  

 at den helbredsmæssige godkendelse dog i særlige tilfælde vil kunne forlænges  

 til udgangen af 20. uge ud fra en individuel undersøgelse og vurdering.
En  

 arbejdsgiver er berettiget til at nægte at lade en gravid stewardesse udføre  

 kabinetjeneste fra det tidspunkt, hvor den pågældende ikke længere kan  

 sikkerhedsmæssigt godkendes.
Hvis arbejdsgiveren ikke kan tilbyde den gravide  

 anden passende beskæftigelse, er der ret til barseldagpenge.
 Efter § 9, stk. 1 i Industriministeriets bekendtgørelse nr. 731 af 29.  

 december 1982 om lægeundersøgelse af søfarende og om udkigstjeneste, som  

 ændret ved bekendtgørelse af 15. december 1983 og bilagets kolonne B XVI må  

 kvindelige søfarende ikke arbejde om bord i danske skibe efter udløbet af 6.  

 svangerskabsmåned.
Efter sømandslovens § 29, stk. 4, har en skibsansat søfarende, der er  

 gravid ved skibstjenestens ophør, ret til efterhyre, så længe hun er uden  

 arbejde, dog højest i 2 måneder regnet fra dagen efter afmønstringen.
Den  

 gravide søfarende har pligt til at udfolde rimelige bestræbelser for at  

 skaffe sig passende arbejde under graviditeten, f.eks. ved tilmelding som  

 arbejdssøgende til arbejdsformidlingen.
Rederiet har ret til at anvise den  

 søfarende passende arbejde i land.
For rederiansatte kvindelige søfarende  

 finder reglerne tilsvarende anvendelse, dog regnes efterhyreperioden på 2  

 måneder fra dagen efter ansættelsesforholdets ophør.
Sålænge rederiet yder hyre, har rederiet ret til de barseldagpenge som den  

 søfarende ville have ret til.
Det følger af § 19, stk. 1, 4. pkt. i  

 Socialministeriets bekendtgørelse nr. 985 af 30. december 1986 om dagpenge  

 til søfarende ved sygdom eller fødsel.
Derefter tilkommer dagpengene den  

 gravide selv.
Der henvises til bekendtgørelsens § 20, stk. 4.
Ret til sygedagpenge ved fravær fra arbejdet på grund af undersøgelser og  

 behandlinger for barnløshed 86. Ved fravær fra arbejdet på grund af undersøgelser  

 af mand og kvinde med henblik på årsagen til sterilitet samt ved behandling  

 for barnløshed som følge af sygelige forhold er der ikke adgang til  

 barseldagpenge fra kommunen.
Men der er ret til sygedagpenge efter de  

 almindelige regler.
Dette gælder også den behandling mod barnløshed, der  

 består i transplantation af et foster (»reagensglasbarn«).
For kvindens vedkommende vil der kunne godkendes en aftale i henhold til  

 dagpengelovens § 12, jf.
Socialministeriets bekendtgørelse nr. 21 af 19.  

 januar 1978, § 1, stk. 2, nr. 1, da det drejer sig om behandling af en  

 kronisk lidelse, som erfaringsmæssigt må antages at medføre væsentligt øget  

 fravær.
Eventuelt kan der være tale om en midlertidig aftale efter stk. 2,  

 nr. 2.
For mandens vedkommende vil der derimod ikke være grundlag for at oprette  

 en almindelig § 12-aftale, medmindre undersøgelserne og transplantationerne  

 medfører et væsentligt øget fravær.
Men betingelserne for at indgå en  

 midlertidig aftale efter bekendtgørelsens § 1, stk. 2, nr. 2, vil undertiden  

 være opfyldt, se i øvrigt kapitel VII i vejledningen om dagpenge fra  

 arbejdsgiveren.
 En kvindes fravær på grund af kunstig inseminationen kan sidestilles med  

 sygebehandling, når inseminationen er lægeligt indiceret.
Fastlæggelse af 4-ugersperioden før forventet fødsel 87. Efter § 33, stk. 1, 1. pkt., er en kvinde  

 berettiget til dagpenge fra det tidspunkt, hvor der skønnes at være 4 uger  

 til fødslen.
Det er kvindens egen vurdering, om der er behov for at ophøre  

 med erhvervsarbejde de sidste uger af graviditeten.
Der kræves således ikke  

 lægelig dokumentation for uarbejdsdygtighed som betingelse for at udbetale  

 dagpenge i 4 uger før fødslen.
 Ved fastlæggelsen af dagpengeudbetalingens begyndelse efter denne regel  

 skal den dag, hvor fødslen ventes at finde sted, medregnes i de 4 uger som  

 den 28. kalenderdag.
 Det er lægens udsagn om det forventede fødselstidspunkt, der afgør,  

 hvornår 4-ugersperioden kan begynde.
I sager om barseldagpenge stilles der ikke krav om, at der foreligger en  

 fotokopi af vandrejournal som dokumentation for det forventede  

 fødselstidspunkt.
Det er tilstrækkeligt, at dette tidspunkt er noteret i  

 sagen, og at det i øvrigt fremgår af noteringerne, hvilken form for  

 dokumentation der er forevist.
Vandrejournalen indeholder en række lægelige oplysninger, som  

 socialforvaltningen i denne sammenhæng ikke har adkomst til uden den gravides  

 accept.
Derfor kan en ansøger, der ikke ønsker, at disse oplysninger tilgår  

 forvaltningen, eventuelt nøjes med at forevise den rubrik i vandrejournalen,  

 der vedrører forventet fødselstermin.
Når der udstedes en svangerskabsattest,  

 kan denne anvendes som dokumentation for det forventede fødselstidspunkt.
Ellers må ansøgeren på anden vis forelægge dokumentation for lægens udsagn  

 om det forventede fødselstidspunkt, f.eks. ved attestation fra den alment  

 praktiserende læge.
Eventuelt honorar for særskilt attestation fra læge for  

 det forventede fødselstidspunkt må betales af ansøgeren.
I de tilfælde, hvor kvinder føder før det forventede fødselstidspunkt, er  

 der ikke mulighed for tilsvarende at forlænge dagpengeperioden efter barnets  

 fødsel.
Der er tale om to dagpengeperioder, der fastlægges uafhængigt af  

 hinanden.
Ved for tidlig fødsel kan der eventuelt ydes dagpenge efter § 33,  

 stk. 4, 2. pkt.
 Hvis kvinden føder efter det forventede fødselstidspunkt, vil der kunne  

 udbetales barseldagpenge indtil fødslen, selv om kvinden allerede har fået  

 udbetalt dagpenge i 4 uger.
 Det er uden betydning for retten til barseldagpenge, at fødslen sker i en  

 ferieperiode.
Barseldagpengeperioden efter fødslen 88. Barnets forældre har under fravær fra arbejdet ret  

 til dagpenge i tilsammen 24 uger efter fødslen, jf. § 33, stk. 1. Perioden  

 regnes fra kalenderdagen efter den dag, hvor fødslen har fundet sted.
I de første 14 uger har som hovedregel kun moderen ret til dagpenge.
I  

 ganske særlige tilfælde kan faderen dog indtræde i moderens ret til dagpenge  

 i denne periode - efter udløbet af hans egen ret til 2 ugers fædreorlov - når  

 moderen er død eller på grund af alvorlig sygdom ikke kan varetage pasningen  

 af barnet, jf. § 33, stk. 6. Hvis moderen ikke kan passe barnet på grund af  

 sygdom, har hun ret til at modtage sygedagpenge i den periode, hvor faderen  

 er indtrådt i retten til barseldagpenge.
 Moderens dagpengeret efter fødslen bortfalder ikke, selv om barnet er  

 dødfødt eller dør eller bliver bortadopteret, men faderen mister retten til  

 barseldagpenge efter den 14. uge efter fødslen, derimod ikke i de 2 ugers  

 fædreorlov.
Hvis moderen begynder at arbejde inden 14-ugersperiodens udløb, bortfalder  

 hendes ret til dagpenge for resten af barseldagpengeperioden efter  

 fødslen,(medmindre genoptagelsen af arbejdet skyldes barnets indlæggelse, jf.  

 § 33, stk. 4, 1. pkt.). Dette gælder uanset omfanget af arbejdet.
Med arbejde  

 sidestilles deltagelse i uddannelse og undervisning m.v. og fravær fra  

 hjemmet, som er uforeneligt med barselorlovens formål.
 Der kan dog ydes nedsatte dagpenge, når kvinder i begrænset omfang  

 varetager borgerligt ombud i fraværsperioden, se § 33 a.
Dagpenge til faderen kan - bortset fra de tilfælde, der er omfattet af §  

 33, stk. 3 og 6 tidligst ydes efter den 14. uge efter fødslen i indtil 10  

 uger.
Der stilles ikke krav om, at forældrene lever sammen, men det  

 forudsættes, at faderen opholder sig hos barnet under orlovsperioden.
Den ret til barseldagpenge, der efter loven tilkommer barnets fader,  

 gælder ikke en person, der blot samlever med moderen, men hvis faderskab til  

 barnet ikke er anerkendt eller fastslået.
Faderskabet kan i tvivlstilfælde  

 eventuelt dokumenteres ved fødselsattest eller navne-/dåbsattest.
Dagpenge efter den 14. uge kan kun ydes til en af forældrene ad gangen.  

 Fordelingen af dagpengeretten bestemmer forældrene.
Faderens dagpengeret  

 efter denne bestemmelse er betinget af, at begge forældre har dagpengegivende  

 indtægt på det tidspunkt, hvor faderen påbegynder sin forældreorlov.
Det  

 forudsættes tillige, at denne betingelse er opfyldt i hele den periode, hvori  

 der ydes barseldagpenge.
Betingelsen er uden betydning i de tilfælde, hvor  

 faderen er indtrådt i moderens dagpengeret efter stk. 6. Der er intet krav  

 om, at begge forældre forud for fraværet skal opfylde de særlige  

 indtægtsbetingelser i § 34; det gælder kun den af forældrene, der skal have  

 udbetalt dagpenge.
 Faderens dagpengeret i indtil 10 uger efter den 14. uge efter fødslen er  

 en selvstændig dagpengeret, der er uafhængig af, om moderen har afbrudt sin  

 barseldagpengeperiode ved at genoptage sit arbejde før det tidspunkt, hvor  

 faderen kan afløse hende.
 Faderen mister dog denne dagpengeret, hvis han i løbet af 10-ugersperioden  

 genoptager sit arbejde, uden at moderen afløser ham og er dagpengeberettiget.
 Hvis moderen sygemeldes efter 14-ugersperiodens udløb, kan hun modtage  

 sygedagpenge, når hun i øvrigt opfylder betingelserne for det, samtidig med  

 at faderen får udbetalt barseldagpenge, se også pkt. 97 om ret til  

 sygedagpenge efter barselperiodens udløb.
 Dagpengeretten bortfalder i almindelighed ikke, fordi den  

 dagpengeberettigede flytter til udlandet inden barselperiodens udløb.
 Den omstændighed, at en del af barselorloven falder i en ferieperiode, er  

 uden betydning for retten til barseldagpenge.
Faderens ret til dagpenge i indtil 2 uger efter barnets fødsel eller  

 modtagelse i hjemmet 89. Uafhængigt af dagpengeretten efter 14 uger har  

 barnets fader ret til dagpenge under fravær fra arbejdet i indtil 2 uger  

 efter fødslen eller barnets modtagelse i hjemmet, jf. § 33, stk. 3. Faderen  

 bestemmer selv, om han vil udnytte retten til dagpenge i indtil 2 uger enten  

 efter fødslen eller efter barnets modtagelse i hjemmet.
Perioden regnes fra og med kalenderdagen efter fødselsdatoen eller efter  

 datoen for modtagelsen i hjemmet.
Perioden kan dog regnes fra og med den dag,  

 hvor fødslen eller modtagelsen finder sted, hvis faderen ønsker det.
Hvis  

 faderen ikke kan påbegynde fædreorloven på et af de nævnte tidspunkter, kan  

 dette ikke medføre, at periodens begyndelse udskydes.
Dagpengeretten udløber  

 senest 2 uger efter datoen for barnets modtagelse i hjemmet.
 Dagpenge kan først udbetales fra fraværets begyndelse og i den resterende  

 del af 2-ugersperioden.
 Perioden kan kun deles i den situation der omtales under pkt. 91.
Der stilles ikke krav om, at forældrene lever sammen, men det forudsættes,  

 at faderen har ophold på samme sted som barnet.
I indtil 2 uger fra fødslen  

 eller modtagelsen af barnet er der således mulighed for at yde dagpenge til  

 begge forældre samtidig.
I denne periode kan dagpenge endvidere ydes til  

 faderen, uanset at moderen ikke har dagpengegivende indtægt.
 Faderens dagpengeret berøres ikke af, at fødslen sker i en ferieperiode.
 Dagpengeretten bortfalder ikke, selv om barnet er dødfødt eller dør.
Dagpenge ved adoption 90. Efter § 33, stk. 2 er der ret til dagpenge for  

 adoptanter i 24 uger efter modtagelsen af barnet.
Det er en betingelse for ret til dagpenge, at de adoptionsundersøgende  

 myndigheder bestemmer, at en af adoptanterne skal være fraværende fra  

 arbejdet i forbindelse med modtagelsen.
De adoptionsundersøgende myndigheder  

 stiller normalt betingelse om, at adoptanter erklærer sig villige til at  

 undlade at tage arbejde eller at ophøre med at have arbejde uden for hjemmet  

 i forbindelse med adoptionen, uanset barnets alder.
Såfremt barnet anbringes i pleje efter bistandslovens § 65 hos de  

 adoptionssøgende forældre, kan adoptionsdagpenge først udbetales (med  

 tilbagevirkende kraft fra barnets faktiske modtagelse), når de  

 adoptionsundersøgende myndigheder har truffet bestemmelse om ansøgernes  

 fravær fra arbejdet.
Det er derimod ikke en betingelse, at der foreligger  

 adoptionsbevilling.
 Det er endvidere en betingelse for ret til dagpenge, at begge adoptanter  

 har dagpengegivende indtægt, men kun den, der skal have dagpenge udbetalt,  

 skal opfylde de særlige indtægtsbetingelser i § 34.
 Der er dog efter § 33, stk. 3, 2. pkt., ret til dagpenge i indtil 2 uger  

 efter barnets modtagelse for den ene adoptant, uanset at den anden adoptant  

 ikke har dagpengegivende indtægt.
 I det omfang de adoptionsundersøgende myndigheder tillader det, kan  

 adoptanter dele hele 24-ugersdagpengeperioden.
 Dagpenge kan kun ydes til en af ægtefællerne ad gangen, bortset fra de  

 første 2 uger efter modtagelsen hvor begge ægtefæller har ret til dagpenge  

 samtidig.
Når en adoptant henter barnet i udlandet, kan modtagelsen regnes fra det  

 tidspunkt, hvor barnet er sammen med adoptanten.
Dagpengeperioden kan således  

 påbegyndes i udlandet, når betingelserne i øvrigt er opfyldt for at modtage  

 dagpenge.
 Når ganske særlige omstændigheder taler for det, kan en adoptant indtræde  

 i den andens ret til dagpenge, se § 33, stk. 6.
Barnets ophold på sygehus 91. Hvis den person, der er berettiget til dagpenge  

 efter § 33, stk. 1, stk. 2, stk. 3 eller stk. 6, genoptager sit arbejde i  

 forbindelse med barnets ophold på sygehus, afbrydes dagpengeperioden  

 midlertidigt (§ 33, stk. 4, 1. pkt.).
Der er ret til dagpenge for resten af den pågældende periode, når den  

 sikrede på ny er fraværende fra arbejdet i tilknytning til barnets  

 udskrivelse.
Det kræves dog, at barnet udskrives inden 9 måneder efter  

 fødslen eller modtagelsen.
 Retten til deling af perioden i denne situation gælder således både  

 24-ugersperioden efter fødslen eller adoption og 2-ugersperioden efter  

 fødslen eller barnets modtagelse i hjemmet.
 Efter § 33, stk. 4, 2. pkt., er der ret til dagpenge for en kvinde, hvis  

 barn i tilknytning til fødslen er indlagt på sygehus på grund af sygdom, for  

 tidlig fødsel eller for lav fødselsvægt, når kvinden undlader at genoptage  

 arbejdet, medens barnet er indlagt.
Moderen er berettiget til dagpenge efter denne regel, sålænge barnet er  

 indlagt, dog maksimalt 3 måneder (91 kalenderdage). Den almindelige  

 barseldagpengeperiode udskydes tilsvarende, således at 24-ugersperioden først  

 løber eller genoptages fra og med kalenderdagen efter den dag, hvor barnet  

 udskrives, ved indlæggelse i mere end 3 måneder dog fra udløbet af de 3  

 måneder.
Udskydelsen medfører en tilsvarende udsættelse af faderens ret til  

 barseldagpenge efter 14 uger.
Endvidere vil faderens ret til dagpenge i  

 indtil 2 uger efter fødslen eller barnets modtagelse i hjemmet blive udsat,  

 hvis han vælger at udnytte sin ret i forbindelse med modtagelsen, og denne  

 udsættes på grund af indlæggelsen.
 Ved tvillingefødsel, hvor begge børn er indlagt på grund af for tidlig  

 fødsel har kvinden ret til dagpenge efter stk. 4, 2. pkt., indtil begge børn  

 er udskrevet, dog længst 3 måneder efter fødslen, og 24-ugersperioden løber  

 først fra og med kalenderdagen efter den dag, hvor barn nr. 2 udskrives, dog  

 senest 3-månedersdagen efter fødslen.
 Dagpengeretten er uafhængig af, om moderen eventuelt ville være i stand  

 til at afbryde barselhvilen og genoptage sit arbejde under barnets  

 indlæggelse.
 Hvis moderen genoptager arbejdet under barnets indlæggelse, bortfalder  

 retten til dagpenge i 3-månedersperioden efter stk. 4, 2. pkt., men retten  

 til 24 ugers dagpenge efter udskrivelsen bevares, forudsat at moderen holder  

 op med at arbejde, senest når barnet udskrives.
 Det er en forudsætning for at yde dagpenge efter denne bestemmelse, at det  

 er dokumenteret, f.eks. ved en journaludskrift fra sygehuset eller  

 lægeerklæring, at barnet er indlagt på grund af sygdom, for tidlig fødsel  

 eller for lav fødselsvægt.
Ret til nedsatte dagpenge i forbindelse med delvis fravær på grund af  

 graviditet, barsel og adoption 92. Nedsatte dagpenge ved delvis fravær på grund af  

 graviditet, barsel og adoption udbetales både til lønmodtagere og  

 selvstændige i det væsentlige efter samme principper som nedsatte dagpenge  

 ved delvis uarbejdsdygtighed på grund af sygdom.
Der henvises til pkt. 32-35.
 Nedsatte dagpenge i 4-ugersperioden før fødslen, i 24-ugersperioden efter  

 adoption og i forbindelse med varetagelse af borgerligt ombud er dog ikke  

 betinget af uarbejdsdygtighed.
 Der er ikke ret til nedsatte dagpenge ved fravær på grund af almindelige  

 graviditetsundersøgelser hos læge eller jordemoder, se pkt. 80.
 I 24-ugersperioden efter fødsel kan der kun ydes nedsatte dagpenge ved  

 fravær fra hjemmet på grund af varetagelse af borgerligt ombud i begrænset  

 omfang, og ved adoption når der er tale om delvis fravær fra arbejdet med de  

 adoptionsundersøgende myndigheders godkendelse.
Særlige indtægtsbetingelser for ret til barseldagpenge 93. Retten til barseldagpenge er betinget af, at  

 sikrede opfylder nærmere angivne krav om en dagpengegivende indtægt af en vis  

 størrelse.
Betingelserne skal for kvindens vedkommende være opfyldt ved det  

 første fraværs begyndelse, det vil sige senest ved fødslen.
For mandens  

 vedkommende skal indtægtbetingelserne være opfyldt både ved begyndelsen af 2  

 ugers fædreorloven og ved begyndelsen af 10 ugers forældreorloven.  

 Betingelserne gælder både lønmodtagere og selvstændige erhvervsdrivende,  

 herunder medarbejdende ægtefæller.
Det er en betingelse for udbetaling af  

 barseldagpenge før 4-ugersperioden før fødslen, herunder i aborttilfælde, at  

 kvinden opfylder disse indtægtsbetingelser.
Det er ikke tilstrækkeligt, at  

 kvinden opfylder betingelserne for udbetaling af sygedagpenge.
 Det er ikke nogen betingelse, at den pågældende forventer at genoptage sit  

 arbejde efter barsel- eller adoptionsperiodens udløb.
Første betingelse Enten: en årlig dagpengegivende indtægt, der skal lægges til grund ved  

 beregningen af dagpenge efter §§ 21 og 22, af en sådan størrelse, at den  

 mindst berettiger til 10 pct. af dagpengenes højeste beløb.
 Eller: en dagpengegivende lønindtægt i mindst 6 måneder inden for de  

 sidste 12 måneder forud for fraværsperioden af en sådan størrelse, at den  

 mindst berettiger til 10 pct. af dagpengenes højeste beløb.
 Eller: en beskæftigelse ved selvstændig virksomhed i mindst 6 måneder  

 inden for de sidste 12 måneder forud for fraværsperioden i et sådant omfang,  

 at størrelsen af indtægten skønnes at udgøre mindst 10 pct. af dagpengenes  

 højeste beløb.
 6-måneders betingelsen betyder for lønmodtagere, at pågældende skal have  

 været beskæftiget og haft indtægt i tilsammen 6 måneder, dvs. en regelmæssig  

 lønindtægt i sammenlagt 26 uger.
For selvstændige og medarbejdende ægtefæller må Socialforvaltningen udøve  

 et skøn baseret på foreliggende regnskaber ved vurdering af, om betingelsen  

 er opfyldt.
Når der f.eks. er tale om en forholdsvis nystartet virksomhed, må  

 opfyldelsen af indtægtskravet bedømmes ud fra regnskaber for et kortere  

 tidsrum og pågældendes erhvervsindtægter i øvrigt inden for de sidste 12  

 måneder.
Anden betingelse Enten: en dagpengegivende lønindtægt, som i de sidste 4 uger før  

 fraværsperioden i gennemsnit har været af samme størrelse som nævnt under  

 første betingelse.
Det kræves ikke at indtægten er tjent ved beskæftigelse i  

 alle 4 uger, men at den pågældende har haft tilknytning til arbejdsmarkedet i  

 alle disse uger (eventuelt kun beskæftiget bestemte dage eller hveranden uge  

 med mellemliggende friuge).
Eller: beskæftigelse ved selvstændig virksomhed i de sidste 4 uger før  

 fraværsperioden.
Betingelsen betyder ikke, at Socialforvaltningen skal  

 kontrollere, om virksomheden har givet indtægt af en vis størrelse inden for  

 de sidste 4 uger, da det i almindelighed ikke er muligt at opgøre  

 selvstændiges indtægt på uger.
Den sikrede må i dagpengeanmodningen oplyse og  

 i tvivlstilfælde dokumentere at have været beskæftiget ved selvstændig  

 virksomhed i hele den angivne periode.
Eller: tilmelding til Arbejdsformidlingen som arbejdssøgende siden  

 arbejdsophøret.
Det er en forudsætning, at tilmeldingen er sket i umiddelbar  

 tilknytning til arbejdsophøret, selvom dette har fundet sted tidligere end 4  

 uger før fraværsperioden.
 Det understreges, at både første betingelse (§ 34, stk. 1, nr. 1) og anden  

 betingelse (§ 34, stk. 1, nr. 2) skal være opfyldt.
 Beregning af dagpenge i forbindelse med graviditet, barsel eller adoption  

 sker i alle tilfælde efter reglerne i lovens §§ 21-24.
 Ved opgørelsen af indtægts- og beskæftigelsesperioder kan man medregne  

 perioder, hvor pågældende har været afskåret fra arbejdsløshedsdagpenge på  

 grund af arbejdsløshedskassens regler om ventetid efter indmeldelse, eller  

 hvor det efter en lægelig bedømmelse har været nødvendigt, at pågældende var  

 skånet for arbejde uden at betingelserne i § 33, stk. 5, er opfyldt.
Efter praksis kan der desuden ses bort fra konfliktperioder ved afgørelse  

 af, om indtægtskravet er opfyldt.
Konfliktperioder må betragtes som  

 »døde« perioder, således at der ved beregningen af dagpengegivende  

 lønindtægt medregnes lønindtægt, der var indtjent forud for konfliktens  

 begyndelse.
 Efter § 34, stk. 3, kan Sikringsstyrelsen tillade, at indtægter, der ikke  

 er skattepligtige her i landet, medregnes til at opfylde betingelserne i stk.  

 1, nr. 1 b og c og nr. 2.
Opmærksomheden henledes på, at tilladelse fra Sikringsstyrelsen ikke  

 kræves, når indtægten kan betragtes som dagpengegivende efter  

 Sikringsstyrelsens bekendtgørelse nr. 406 af 16. august 1983 om ret til  

 dagpenge for personer, der ikke er skattepligtige her i landet m.v.
Dette  

 gælder bl.a. indtægter, som ikke er undergivet dansk skattepligt, men som  

 Danmark er forpligtet til at medregne efter den nordiske konvention om social  

 tryghed (artikel 12) eller efter EF-forordning nr. 1408/71 (artikel 89, bilag  

 VI B, nr. 7).
Der skal heller ikke søges om tilladelse fra Sikringsstyrelsen, når der er  

 tale om indtægter, som er formelt skattepligtige i Danmark, selv om der er  

 bevilget skattefritagelse efter ligningslovens § 33 A eller ved særlig  

 tekstanmærkning på finansloven.
Dette gælder f.eks. ulandsfrivillige udsendt  

 af Mellemfolkeligt Samvirke.
Sikringsstyrelsen kan endvidere give tilladelse til at medregne perioder  

 efter § 34, stk. 1, nr. 2, hvor kvinden på grund af arbejdsforholdets særlige  

 karakter har måttet ophøre med arbejdet inden 4 uger før fødslen.
Her tænkes  

 på arbejdsforhold som ifølge lov eller overenskomst kan suspenderes før  

 fødslen og på tilfælde, hvor arbejdsforholdets udadvendte karakter begrunder  

 et tidligere arbejdsophør.
Barseldagpenge til nyuddannede 94. En person, der har gennemført en erhvervsmæssig  

 uddannelse af mindst 18 måneders varighed, kan opnå ret til dagpenge ved  

 barsel og adoption uafhængig af de særlige indtægtsbetingelser, jf. § 35.  

 Retten til disse dagpenge indtræder 1 måned efter optagelsen i en anerkendt  

 arbejdsløshedskasse, når ansøgningen om optagelse er indsendt inden 2 uger  

 efter uddannelsens afslutning, dvs. samtidig med retten til  

 arbejdsløshedsdagpenge for dimittender, jf. arbejdsløshedsforsikringslovens §  

 41, stk. 1 c) og § 54.
 Hvis fødslen eller modtagelsen af adoptivbarnet sker inden for den første  

 måned efter optagelsen, er der kun ret til barseldagpenge, hvis de særlige  

 indtægtsbetingelser er opfyldt.
 Når en nyuddannet enten ikke er optaget i en arbejdsløshedskasse eller  

 først er optaget efter udløbet af 2-ugersfristen, må den pågældende vente  

 mindst 6 måneder på, at dagpengeretten indtræder, jf. § 34, stk. 2, nr. 2.
 Barseldagpenge til nyuddannede skal i de fleste tilfælde beregnes efter en  

 skønnet indtægt, jf. dagpengelovens § 23, nr. 3 og § 10 i Socialministeriets  

 bekendtgørelse nr. 991 af 30. december 1986 om dagpengegivende indtægter.
 Fastsættelsen af barseldagpenge efter en skønnet indtægt vil for  

 nyuddannedes vedkommende følge disse retningslinjer:
Barseldagpenge til husmødre, der er sikret frivillige dagpenge 95. En kvinde, der efter § 29 har tegnet en frivillig  

 sikring, fordi hun udfører husligt arbejde i eget hjem for mindst een person  

 foruden sig selv, har ret til dagpenge i 4 uger efter fødslen, jf. § 36. Ved  

 tilmeldingen kan der vælges mellem 1/2 og 1/4 af dagpengenes højestebeløb.
 Retten til dagpenge indtræder først 10 måneder efter indgivelse af  

 anmodning om optagelse i den frivillige sikring.
Frist for anmodning om dagpenge ved graviditet, barsel og adoption 96. Anmodningsfristen er 9 måneder efter fødslen eller  

 modtagelsen af barnet, jf. § 37. Hvis anmodningen indgives senere, bortfalder  

 retten til dagpenge.
Der er fastsat samme frist for en arbejdsgivers  

 anmodning om refusion i tilsvarende tilfælde, jf.
Sikringsstyrelsens  

 bekendtgørelse nr. 953 af 29. december 1986, § 2, stk. 3.
Ret til sygedagpenge efter barselperiodens udløb 97. Sygdom under en barseldagpengeperiode efter en  

 fødsel medfører som hovedregel ikke, at der udbetales sygedagpenge i stedet  

 for barseldagpenge.
 Sygedagpenge kan ydes, efter at retten til barseldagpenge er ophørt, når  

 kvinden bliver uarbejdsdygtig på grund af sygdom, herunder en sygelig  

 tilstand, der ligger udover den normale følgetilstand efter en fødsel.
 Hvis sygdommen har klar forbindelse med graviditeten eller fødslen og  

 ligger i forlængelse af barseldagpengeperioden eller eventuelt har medført  

 tilbagefald inden for 12 kalenderdage fra og med 1. arbejdsdag umiddelbart  

 efter barselorlovens afslutning, udbetales dagpengene af kommunen.
 Hvis sygdommen opstår senere efter barselorlovens afslutning, vil der  

 normalt ikke være grundlag for at fritage arbejdsgiveren for dagpengepligten.  

 Tvivlstilfælde må forelægges dagpengeudvalget.
98. Arbejdsmedicinske klinikker og ambulatorier Klageregler, oplysningspligt,  

 straffebestemmelser, tilbagebetaling, Kommunerne 100. Det sociale udvalgs afgørelse om ret til dagpenge  

 kan inden 4 uger indbringes for amtsankenævnet, i København og Frederiksberg  

 Kommuner for Den Sociale Ankestyrelse, jf. § 54.
I forbindelse med afgørelser må der gives de sikrede vejledning om  

 klagemuligheder, herunder om fremgangsmåden ved indgivelse af klage og  

 klagefrister.
Der henvises til Socialministeriets bekendtgørelse nr. 122 af  

 28. marts 1985 om indsendelse af afgørelser truffet af det sociale  

 udvalg/magistraten og regionale nævn inden for det sociale område og om  

 genvurdering i forbindelse med klager (Remonstration).
 En direkte klage over den måde, en sag er blevet behandlet på, kan rettes  

 til de almindelige eller de sociale tilsynsmyndigheder.
 Der henvises i øvrigt til Socialministeriets vejledning om reglerne for  

 klage på det sociale område.
 Klager over den måde, en sag er blevet behandlet på, vil ofte være  

 forbundet med en klage over afgørelsen om ret til en ydelse og bør i så fald  

 behandles af de sociale klageinstanser i forbindelse med behandlingen af  

 klagen over afgørelsen.
Ved uenighed mellem kommunerne om deres forpligtelser efter loven træffes  

 afgørelsen af det amtsankenævn, hvorunder den kommune hører, som  

 forpligtelsen gøres gældende mod.
Gøres forpligtelsen gældende mod København  

 og Frederiksberg kommuner, træffes afgørelsen af Den Sociale Ankestyrelse.
Afgørelser truffet af amtsankenævn kan normalt ikke indbringes for anden  

 administrativ myndighed.
Den Sociale Ankestyrelse har dog mulighed for at  

 optage en sag til behandling, når ankestyrelsen skønner, at sagen er af  

 principiel betydning.
Sikringsstyrelsen 101. Sikringsstyrelsens afgørelser om ret til dagpenge  

 kan inden 4 uger indbringes for Den Sociale Ankestyrelse.
Dette gælder  

 afgørelser efter § 34, stk. 3 om medregning af indtægt og perioder i  

 forbindelse med retten til dagpenge ved graviditet, barsel og adoption, samt  

 afgørelse vedrørende en persons rettigheder i forhold til den frivillige  

 dagpengesikring.
Sikringsstyrelsens afgørelser i forbindelse med  

 administration af forsikringsordningerne for arbejdsgivere kan indbringes for  

 Socialministeriet.
Det samme gælder afgørelser vedrørende administrationen af  

 den frivillige dagpengesikring, f.eks. beregning af bidrag.
I disse tilfælde  

 gælder ingen tidsfrist for klagens indgivelse.
Oplysningspligt 102. Regler om pligt til at afgive oplysninger til  

 brug ved afgørelser om ret til dagpenge findes i §§ 19, 50 og 52.
 Ved en lønmodtagers anmodning om dagpenge skal arbejdsgiveren eller en  

 anerkendt arbejdsløshedskasse m.fl. afgive erklæring om lønmodtagerens  

 indtægtsforhold (DP 200 A og 200 B).
 Lønmodtageren skal dels bekræfte arbejdsgiverens/arbejdsløshedskassens  

 erklæring om indtægtsforhold m.m., dels afgive oplysninger om årsagen til  

 uarbejdsdygtigheden, samt om andre forhold af betydning for dagpengeretten,  

 herunder om pågældende modtager pension, om der er sket ændringer i  

 indtægtsforholdene i forhold til sidste år, og om der modtages anden indtægt  

 i anledning af uarbejdsdygtigheden, f.eks. privat forsikring.
 En selvstændig erhvervsdrivende og en frivilligt sikret husførende person  

 skal afgive erklæring om årsagen til uarbejdsdygtigheden, samt om andre  

 forhold af betydning for retten til dagpenge (DP 200 C).
 En selvstændig erhvervsdrivende skal tillige afgive erklæring om sine  

 indtægtsforhold (DP 216).
En person, der modtager ydelser efter dagpengeloven, har pligt til at  

 underrette arbejdsgiveren og det sociale udvalg om ændringer i de økonomiske  

 forhold, der kan medføre ændring eller bortfald af ydelserne.
Dette gælder  

 f.eks., hvis den sikrede i en løbende dagpengeperiode får tilkendt en privat  

 pension eller forsikringsydelse, der skal tages i betragtning ved beregning  

 af dagpengebeløbet.
 Undladelse af at give sådanne oplysninger, medfører krav om  

 tilbagebetaling af det dagpengebeløb, der er modtaget med urette.
 Den myndighed, der behandler en sag, kan kræve oplysninger fra  

 arbejdsgivere, sikrede, kommunalbestyrelser, skattevæsenet, sygehuse,  

 klinikker, behandlende læger m.v., herunder indhente sygehusjournaler eller  

 udskrifter heraf.
Straffebestemmelser Sikrede 103. Hvis sikrede afgiver urigtige eller vildledende  

 oplysninger til brug ved afgørelser efter loven eller fortier oplysninger af  

 betydning for sådanne afgørelser, kan pågældende straffes med bøde eller  

 hæfte, medmindre strengere straf kan idømmes efter den borgerlige straffelov.
 Den sikrede kan endvidere straffes med bøde, hvis pågældende undlader at  

 efterkomme et krav om oplysninger fra den myndighed, der behandler sagen.
Arbejdsgiveren En arbejdsgiver kan straffes med bøde, når pågældende Afgivelse af urigtige eller vildledende oplysninger eller fortielse af  

 oplysninger medfører bøde- eller hæftestraf, medmindre strengere straf kan  

 idømmes efter den borgerlige straffelov.
Bestemmelsen omfatter også  

 udfyldelsen af dagpengeordningens blanketter.
Tilbagebetaling 104. Har en person mod bedre vidende uberettiget  

 modtaget ydelser efter dagpengeloven, skal det beløb, der er modtaget med  

 urette, betales tilbage.
Dette gælder også, når der er udbetalt for meget i  

 dagpenge, fordi pligten til at give oplysninger om indtægtsændringer er  

 tilsidesat.
 Bestemmelsen vedrører både dagpenge, der er udbetalt til sikrede selv og  

 refusionsbeløb, der er udbetalt til arbejdsgiveren.
 Uretmæssigt modtagne dagpenge kan inddrives efter reglerne for inddrivelse  

 af personlige skatter, dvs. bl.a. ved tilbageholdelse i løn.
 I tilfælde af bedrageri m.v. kan der blive tale om politianmeldelse og  

 tiltale efter den borgerlige straffelov.
 Der bør altid i åbenbare bedragerisituationer ske politianmeldelse, sådan  

 at det bliver anklagemyndigheden og domstolene, der træffer afgørelse om den  

 strafferetlige reaktion.
I overvejelserne, om der skal indgives anmeldelse, bør der indgå en nøjere  

 vurdering af forholdene og motiverne i det enkelte bedrageritilfælde.
Det må  

 være rimeligt at undlade politianmeldelse i såkaldte bagatelsager, når det  

 drejer sig om mindre graverende forhold.
Politianmeldelse vil f.eks. ofte  

 kunne undlades, når besvigelserne kun angår dagpenge for enkelte dage,  

 eventuelt op til en uge, eller det samlede uretmæssigt oppebårne beløb ikke  

 væsentligt overskrider dagpengenes højestebeløb pr. uge.
Der kan lægges vægt  

 på, om der er tale om eengangs- eller gentagelsestilfælde, og om der er tale  

 om formildende omstændigheder eller der foreligger skærpende omstændigheder  

 som f.eks. dokumentfalsk.
Hvis kommunen finder, at et dagpengebedrageri bør anmeldes til politiet,  

 må anmeldelsen ledsages af udførlige oplysninger om den pågældendes forhold,  

 således at alle rimelige sociale hensyn bliver medinddraget under  

 overvejelserne af den enkelte sag.
Kommunen må samtidig gøre  

 anklagemyndigheden opmærksom på, om en strafforfølgning vil bringe en  

 eventuel behandlingsplan i fare og yderligere belaste den pågældendes sociale  

 situation på en måde, der ikke står i et rimeligt forhold til formålet med  

 straffen.
Retsforfølgning mod krav på dagpenge 105. Krav på ydelser efter loven kan ikke gøres til  

 genstand for arrest, eksekution eller anden retsforfølgning.
Aftaler om  

 sådanne krav er ugyldige.
Når dagpengene er udbetalt, nyder de ikke større  

 retsbeskyttelse end anden formue.
 Forbuddet mod retsforfølgning begrænser mulighederne for modregning til  

 tilfælde, hvor de to krav er led i samme mellemværende.
Finansiering 106. Udgifter til dagpenge i arbejdsgiverperioden  

 afholdes af arbejdsgiveren, og de øvrige udgifter til dagpenge afholdes af  

 den sikredes bopælskommune.
Staten refunderer 75 pct. af kommunens samlede udgifter.
Dog refunderes  

 udgifter til dagpenge i arbejdsgiverperioden til lønmodtagere, der er  

 beskæftiget hos forsikrede arbejdsgivere med 100 pct.
Der ydes  

 administrationsgodtgørelse til kommunerne på 1 pct. af udgifterne til  

 ordningen.
Udbetaling og administration 107. Dagpengene udbetales af det sociale udvalg i den  

 kommune, hvor den sikrede bor.
Der er ikke i dagpengeloven fastsat regler om ekspeditionsformer ved  

 udbetaling af dagpenge fra det sociale udvalg.
Administrationen skal dog ske  

 med behørig hensyntagen til den enkelte sygemeldte og de konkrete forhold,  

 der i øvrigt måtte foreligge.
 Dagpenge i forbindelse med flytning m.v.
 108. Dagpenge udbetales af det sociale udvalg i den  

 kommune, hvor den sikrede har sin bopæl på sygdomstidspunktet, dvs. af den  

 kommune, hvor den pågældende er tilmeldt folkeregisteret.
Når den sikrede under en løbende dagpengeperiode flytter til en anden  

 kommune, skal fraflytningskommunen betale og afholde dagpengebeløbet for hele  

 den uge, i hvilken flytningen finder sted.
Hvis fraflytningskommunen  

 fortsætter dagpengeudbetalingen ud over flytteugen i den løbende dagpengesag,  

 fordi flyttedatoen først er blevet kendt på et senere tidspunkt, kan  

 fraflytningskommunen ikke få refusion af tilflytningskommunen.
 Hvis den sikrede får udbetalt løn under sygdom på tidspunktet for  

 flytningen, og hvis arbejdsgiverens refusionskrav fremsættes på et senere  

 tidspunkt, deles arbejdsgiverrefusionen mellem kommunerne med udløbet af  

 flytteugen som skæringstidspunkt.
 Når dagpengemodtageren indlægges på et plejehjem i en anden kommune,  

 overgår udbetalings- og opfølgningsforpligtelsen til  

 »plejehjemskommunen« (bopælskommunen) på samme måde som ved  

 flytning i øvrigt.
Reglen om, at dagpenge udbetales af den kommune, hvor den sikrede har sin  

 bopæl og er tilmeldt folkeregistret, gælder dog ikke når der f.eks. er tale  

 om grænsearbejdere, der er berettigede til dagpenge fra beskæftigelseslandet  

 eller personer, der ikke har bopæl i Danmark, jf.
Sikringsstyrelsens  

 bekendtgørelse nr. 406 af 16. august 1983 om ret til dagpenge for personer,  

 der ikke er skattepligtige her i landet, m.v., § 5, forordning nr. 1408/71 af  

 14. juni 1971 om anvendelse af de sociale sikringsordninger på arbejdstagere,  

 selvstændige erhvervsdrivende og deres familiemedlemmer, der flytter inden  

 for fællesskabet, artikel 19 og 22, og den nordiske tryghedskonventions  

 artikel 7, 8 og 13.
Den tidligere bopælskommune skal fortsat betale dagpengene efter den  

 sikredes flytning under sygdom til en anden EF-stat (jf.
EF-forordningens  

 artikel 22, stk. 1, b). Sikringsstyrelsen, den 30. januar 1987 F.
B.
Svarrer /Jørgen Møller Bilagsfortegnelse (* 1) Bilag 1 Socialministeriets bekendtgørelse nr. 949 af 23. december 1986 af  

 lov om dagpenge ved sygdom eller fødsel.
Bilag 2 Socialministeriets bekendtgørelse nr. 991 af 30. december 1986 om  

 dagpengegivende indtægter Bilag 3 Sikringsstyrelsens bekendtgørelse nr. 406 af 16. august 1983 om  

 ret til dagpenge for personer, der ikke er skattepligtige her i landet m.v.
 Bilag 4 Sikringsstyrelsens bekendtgørelse nr. 537 af 4. december 1980 om  

 nedsatte dagpenge ved delvis uarbejdsdygtighed på grund af sygdom og delvis  

 fravær ved graviditet, barsel og adoption.
 Bilag 5 Sikringsstyrelsens bekendtgørelse nr. 984 af 29. december 1986 om  

 lempelse af arbejdsgiverens pligt til at betale dagpenge til nyansatte  

 lønmodtagere.
 Bilag 6 Sikringsstyrelsens bekendtgørelse nr. 955 af 30. december 1986 om  

 arbejdsgiverens fritagelse for at udbetale dagpenge i særlige tilfælde.
 Bilag 7 Socialministeriets bekendtgørelse nr. 952 af 23. december 1986 om  

 arbejdsgiveres fritagelse for at betale dagpenge i arbejdsgiverperioden.
 Bilag 8 Sikringsstyrelsens bekendtgørelse nr. 950 af 23. december 1986 om  

 arbejdsgiveres fritagelse for dagpengepligt over for løsarbejdere.
 Bilag 9 Socialministeriets bekendtgørelse nr. 21 af 19. januar 1978 om  

 aftaler mellem lønmodtagere og arbejdsgivere om arbejdsgiverens fritagelse  

 for at betale dagpenge.
 Bilag 10 Sikringsstyrelsens bekendtgørelse nr. 469 af 21. oktober 1980 om  

 beregning og udbetaling af dagpenge i arbejdsgiverperioden til lønmodtagere i  

 arbejdsturnus med skiftende ugentlig arbejdstid.
 Bilag 11 Sikringsstyrelsens bekendtgørelse nr. 16 af 6. januar 1983 om  

 dispensation fra fristen for anmodning om dagpenge fra det sociale udvalg.
 Bilag 12 Sikringsstyrelsens bekendtgørelse nr. 956 af 30. december 1986 om  

 forlængelse af dagpengeperioden.
 Bilag 13 Socialministeriets bekendtgørelse nr. 951 af 23. december 1986 om  

 frivillig sikring.
 Bilag 14 Sikringsstyrelsens bekendtgørelse nr. 953 af 29. december 1986 om  

 arbejdsgiveres pligt til at anmelde fravær for lønmodtagere under sygdom samt  

 om anmeldelse af krav om udbetaling af dagpenge (refusion) til arbejdsgivere.
 Bilag 15 Socialministeriets bekendtgørelse nr. 512 af 23. september 1975  

 om udbetaling af dagpenge under ophold i udlandet.
 Bilag 16 Socialministeriets bekendtgørelse nr. 985 af 30. december 1986 om  

 dagpenge til søfarende ved sygdom eller fødsel.
 Bilag 17 Sikringsstyrelsens bekendtgørelse nr. 954 af 29. december 1986 om  

 regulering af grænser og bidrag i de frivillige dagpengeordninger for  

 forsikrede arbejdsgivere, løsarbejderarbejdsgivere, selvstændige  

 erhvervsdrivende og husførende personer.
 Ophævede vejledninger m.v.
 De to vejledninger erstatter følgende vejledninger m.v.:
 Sikringsstyrelsens cirkulæreskrivelse af 16. maj 1974 om, hvornår  

 betingelsen om indtægtstab kan anses for opfyldt.
 Sikringsstyrelsens cirkulæreskrivelse af 25. november 1974 om, i hvilke  

 tilfælde kommunerne kan dispensere fra for sen anmeldelse, jf. dagpengelovens  

 § 18, stk. 6.
 Sikringsstyrelsens cirkulæreskrivelse af 19. december 1975 om udbetaling  

 af dagpenge under minimum i kombinerede sager og sager med overskydende  

 beløb.
 Sikringsstyrelsens cirkulæreskrivelse af 3. januar 1978 om retningslinier  

 for indgivelse af politianmeldelse i tilfælde af bedrageri.
 Sikringsstyrelsens vejledning af 9. marts 1978 om aftaler mellem  

 lønmodtagere og arbejdsgivere om arbejdsgiverens fritagelse for at betale  

 dagpenge (§ 12-aftaler).
 Sikringsstyrelsens vejledning af 14. april 1978 om sygedagpenge til  

 udenlandske arbejdstagere.
 Sikringsstyrelsens vejledning af 21. marts 1979 om sygedagpenge i  

 forbindelse med arbejdskonflikter.
 Sikringsstyrelsens cirkulære af 17. september 1979 om sygedagpenge til  

 efterlønsmodtagere.
 Sikringsstyrelsens vejledning af 5. maj 1980 om sygedagpenge fra kommunen  

 til lønmodtagere, der indtil sygefraværet modtog supplerende  

 arbejdsløshedsdagpenge under delvis beskæftigelse.
 Sikringsstyrelsens vejledning af 4. december 1980 om beregning af dagpenge  

 i arbejdsgiverperioden for lønmodtagere i arbejdsturnus med skiftende  

 ugentlig arbejdstid.
 Sikringsstyrelsens cirkulæreskrivelse af 5. januar 1981 om forlængelse af  

 dagpengeperioden for personer under 67 år, jf. varighedsbegrænsningen i  

 dagpengelovens § 26, stk. 1, nr. 1 og 2.
 Sikringsstyrelsens vejledning af 8. april 1981 om betingelsen for  

 skønsmæssig fastsættelse af den dagpengegivende indtægt.
 Sikringsstyrelsens cirkulæreskrivelse af 27. maj 1981 om feriedagpenge  

 efter lov om arbejdsformidling og arbejdsløshedsforsikring m.v.
 Sikringsstyrelsens vejledning af 1. juni 1981 om løsarbejdere.  

 Sikringsstyrelsens vejledning af 25. juni 1981 om nedsatte dagpenge, jf.  

 vejledning af 18. december 1985.
 Sikringsstyrelsens vejledning af 26. april 1984 om lempelse af praksis  

 efter dagpengelovens § 25, st. 5.
 Sikringsstyrelsens vejledning af 15. maj 1984 om, hvilken kommune, der  

 skal udbetales dagpenge i forbindelse med flytning.
 Sikringsstyrelsens vejledning af 1. november 1984 om bestemmelserne i  

 dagpengelovens §§ 6 og 7 (om anmeldelse af sygdom og dokumentation for sygdom  

 og dens varighed i arbejdsgiverperioden).
 Sikringsstyrelsens vejledning af 7. februar 1985 om forholdet mellem  

 dagpengeloven og arbejdsskadeforsikringsloven.
 Sikringsstyrelsens vejledning af 18. december 1985 om dagpenge ved barsel  

 og adoption m.v.
 Sikringsstyrelsens vejledning af 19. februar 1986 om bestemmelserne i  

 dagpengelovens § 3 (beskæftigelseskrav, tilbagefald m.v.).
 Sikringsstyrelsens vejledning af 20. februar 1986 om bestemmelserne i  

 dagpengelovens § 5, stk. 1 (forsæt, grov uagtsomhed og fortielse).
 Sikringsstyrelsens vejledning af juli 1986 om opfølgning af sager om  

 sygedagpenge.
