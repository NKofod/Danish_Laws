Nr BTL 242 Betænkning over Forslag til lov om ændring af lov om afgift af visse  

 olieprodukter   

 Nr L 242 1989-90, 1. samling Afgivet af Skatteudvalget Afgivet: 19900813 Udvalget har behandlet lovforslaget i et møde og har herunder skriftligt stillet spørgsmål til skatteministeren, indenrigsministeren, energiministeren og justitsministeren.
Herudover har skatteministeren og energiministeren besvaret spørgsmål i et samråd.
 Skatteministeren har under samrådet oplyst, at den foreslåede  

 ikrafttrædelsesbestemmelse er en skærpelse i forhold til sædvanlig praksis  

 ved ændringer af afgifter.
 En række af de modtagne besvarelser er optrykt som bilag 1 til denne  

 betænkning.
 Endvidere har udvalget modtaget skriftlige og/eller mundtlige henvendelser  

 fra:
Bach, Kai Dige, A/S, og Texaco.
 En af disse henvendelser er optrykt som bilag 2 til denne betænkning.  

 Herudover er der i bilag 3 og 4 optrykt materiale, som udvalget under alm.  

 del har modtaget om afgiftsfri petroleum.
 Der er af skatteministeren og af to mindretal stillet ændringsforslag,  

 hvorom henvises til de ledsagende bemærkninger.
 Herefter indstiller et mindretal (Det Konservative Folkepartis,  

 Venstres, Det Radikale Venstres, Centrum-Demokraternes og Kristeligt  

 Folkepartis medlemmer af udvalget) lovforslaget til vedtagelse med de  

 af skatteministeren stillede ændringsforslag.
 Et andet mindretal (Socialdemokratiets medlemmer af udvalget)  

 indstiller lovforslaget til vedtagelse med de af skatteministeren og  

 de af mindretallet stillede ændringsforslag.
 Mindretallet kan tilslutte sig, at afgiftshullet stoppes ved, at der  

 indføres afgift af petroleum leveret i beholdere på 10 l, men finder, at der  

 fortsat bør gælde en fritagelsesordning for betaling af petroleumsafgift for  

 personer med fast bopæl i boliger, der efter deres indretning forudsættes  

 opvarmet med petroleum leveret på dunk.
Socialdemokratiet henviser til beslutningsforslag nr.
B 80 om en  

 fritagelsesordning for petroleumsafgift, der vil give Folketinget tid til at  

 udarbejde og vedtage en kompensationsordning, der vil være energipolitisk  

 rigtig, vil give beboere i petroleumsopvarmede boliger en retfærdig  

 kompensationsordning, vil være administrativt enkel og vil være neutral i  

 forhold til samtlige landets kommuner.
 Et tredje mindretal (Socialistisk Folkepartis medlemmer af  

 udvalget) indstiller lovforslaget til vedtagelse med det af  

 mindretallet og de af Socialdemokratiet stillede ændringsforslag.
 Et fjerde mindretal (Fremskridtspartiets medlem af udvalget)  

 oplyser, at et flertal af Fremskridtspartiets gruppe vil stemme for  

 lovforslaget og de af ministeren stillede ændringsforslag.
 Når Fremskridtspartiet indgår i denne afgiftsforhøjelse, skyldes det alene  

 to forudsætninger.
For det første var situationen den, at en genindførelse af  

 petroleumsafgift var sket, uanset om Fremskridtspartiet medvirkede eller ej,  

 hvorfor en aktiv forhandlingsdeltagelse blev valgt frem for passivt at se  

 til, at andre partier genindførte afgiften.
For det andet opnåede  

 Fremskridtspartiet en række imødekommelser gennem et forlig med regeringen  

 den 8. august 1990, herunder en forlængelse af boligpakken til den 1. januar  

 1991.
 Et mindretal af Fremskridtspartiets gruppe vil stemme imod lovforslaget  

 ved 3. behandling.
Ændringsforslag Af et mindretal (SF):
Til § 1 1) Den foreslåede ændring affattes således:
 » § 1, stk. 1, nr. 4, affattes således:
»4) petroleum: 176 øre pr. l.
Lejere, der bebor beboelseslejligheder,  

 hvor anvendelsen af petroleum i dunke på højst 10 l er nødvendig for  

 opvarmning af boligen, kan fritages for afgiften for maksimalt 1.200 l  

 petroleum pr. år.
Skatteministeren fastsætter de nærmere regler for  

 administrationen heraf.«» Til § 2 Af skatteministeren, tiltrådt af et flertal (S, KF, V, RV,  

 CD og KRF):
 2) Paragraffen affattes således:
»§ 2 Stk. 1. Loven træder i kraft ved bekendtgørelsen i Lovtidende.
 Stk. 2. For virksomheder, der den 13. august 1990 var registreret  

 efter lov om afgift af visse olieprodukter, finder loven anvendelse på  

 petroleum, der fra og med den 14. august 1990 udleveres fra virksomheden  

 eller angives til fortoldning.
Stk. 3. For virksomheder, der efter § 3, stk. 1, skal registreres  

 efter lov om afgift af visse olieprodukter, finder loven anvendelse på  

 petroleum, der fra og med den 15. august 1990 udleveres fra  

 virksomheden.« Af et mindretal (S), tiltrådt af et mindretal (SF):
Underændringsforslag til ændringsforslag nr. 2 3) I den under ændringsforslag nr. 2 foreslåede affattelse af §  

 2, stk. 3, ændres »15. august 1990« til: »14. august  

 1990«.
Til § 3 Af skatteministeren, tiltrådt af et flertal (S, KF, V, RV,  

 CD og KRF):
 4) Paragraffen affattes således:
»§ 3 Stk. 1. Virksomheder, der ikke allerede er registreret efter lov  

 om afgift af visse olieprodukter, men som den 15. august 1990 har en  

 beholdning af petroleum, skal anmelde sig til registrering inden den 21.  

 august 1990 hos told- og skatteregionerne.
Registreringen har virkning fra og  

 med den 15. august 1990. Registreringspligten omfatter alene virksomheder,  

 der på denne dato har en beholdning af ikke tidligere afgiftsberigtiget  

 petroleum på mere end 1.000 l.
 Stk. 2. Bestemmelserne i lov om afgift af visse olieprodukter  

 finder anvendelse for virksomheder, som registreres efter stk. 1, jf. dog  

 stk. 3 og 4.
 Stk. 3. Registrering efter stk. 1 bortfalder, når virksomhedens  

 beholdning af ikke afgiftsberigtiget petroleum er afsat eller forbrugt.  

 Registrering medfører ikke ret til afgiftsfri tilførsel af olieprodukter.
 Stk. 4. De i stk. 1 nævnte virksomheder skal sammen med  

 anmeldelsen til registrering fremsende en opgørelse over lagerbeholdninger af  

 ikke afgiftsberigtiget petroleum pr. 15. august 1990.
Stk. 5. Virksomheder med en beholdning af ikke afgiftsberigtiget  

 petroleum skal give told- og skattevæsenet adgang til at efterse  

 virksomhedernes beholdninger af petroleum og gennemgå forretningsbøger og  

 regnskabsmateriale m.v.
Virksomhedernes indehavere og de i virksomhederne  

 beskæftigede personer skal yde told- og skattevæsenet fornøden vejledning og  

 hjælp ved eftersyn m.v.
Stk. 6. Den, der forsætligt eller groft uagtsomt afgiver urigtige  

 eller vildledende oplysninger eller fortier oplysninger i forbindelse med  

 registreringspligten efter stk. 1 og 4, straffes med bøde. § 22, stk. 3 og 4,  

 og § 23 i lov om afgift af visse olieprodukter finder tilsvarende  

 anvendelse.« Af et mindretal (S), tiltrådt af et mindretal (SF):
Underændringsforslag til ændringsforslag nr. 4 5) I den under ændringsforslag nr. 4 foreslåede affattelse af §  

 3, stk. 1 og 4, ændres »15. august 1990« til: »14.  

 august 1990« (i alt 3 steder).
Bemærkninger Til nr. 1 Forslagsstillerne forestiller sig, at ordningen omfatter de lejere, der  

 bor i en helårsbolig, hvor der anvendes dunkpetroleum i petroleumsovne og  

 -kaminer, hvor der ikke findes centralvarme og der ikke uden ændringer af  

 varmeinstallationen kan fyres med andet end dunkpetroleum.
Det foreslås, at  

 ordningen administreres efter følgende model.
Lejere, der bor i de nævnte  

 petroleumsopvarmede lejligheder, kan ved henvendelse til teknisk forvaltning  

 i bopælskommunen underskrive en tro og love-erklæring om, at den pågældendes  

 lejlighed opvarmes med petroleum.
Teknisk forvaltning kan stikprøvevis ved  

 hjælp af BBR-registret kontrollere, at lejligheden rent faktisk opvarmes med  

 petroleum.
Den pågældende erklæring fremvises ved køb af afgiftsfrit  

 petroleum hos brændselshandleren.
Til nr. 2 og 4 Det oprindelige lovforslag inddrager virksomheder, der ikke er  

 registreret, under afgiftspligten.
Der er dog indsat en bundgrænse på 40.000  

 l for registrering.
 Der har været rejst tvivl om, hvorvidt denne grænse vil indebære  

 omgåelsesmuligheder.
Der foreslås nu i stedet, at der indsættes en særlig ikrafttrædelsesdato  

 den 15. august 1990 for de ikke registrerede virksomheder.
Samtidig fjernes  

 bundfradraget på 40.000 l.
Af administrative grunde foreslås en bagatelgrænse  

 på 1.000 l.
Herved friholdes f.eks. små detailhandlere for  

 registreringspligten.
Til nr. 3 og 5 En afgiftsfritagelse for indehavere af bevilling til aftapning af  

 afgiftsfri dunkpetroleum yderligere een dag vil kun bevirke, at  

 petroleumsafgiftsfarcen forlænges yderligere med denne ene dag.
Denne  

 afgiftsfri petroleum vil typisk være indkøbt for nogle dage siden til priser,  

 der var væsentlig lavere end i dag, og vil derfor kunne afsættes med  

 fortjeneste også efter et afgiftspålæg.
 Efter Socialdemokratiets opfattelse strider det endvidere mod  

 grundprincipperne i et retssamfund at behandle virksomheder, der fungerer  

 ens, forskelligt, alene fordi de formelt er registreret forskelligt.
 Socialdemokratiet finder derfor ikke grundlag for at forlænge  

 petroleumsfarcen yderligere.
Aagaard (KF) Else Theill Sørensen (KF) Pernille Sams (KF) Svend  

 Heiselberg (V) nfmd.
Skrumsager Skau (V) Glistrup (FP) Elisabeth  

 Arnold (RV) Bente Juncker (CD) Kofod-Svendsen (KRF) Helen Beim (S) Erling  

 Christensen (S) Pia Gjellerup (S) Klaus Hækkerup (S) Trøjborg (S) Stavad  

 (S) fmd.
Bjørn Poulsen (SF) Jens Thoft (SF) Bilag 1 Nogle af udvalgets spørgsmål til skatteministeren, justitsministeren og  

 energiministeren samt disses besvarelse heraf Spørgsmål til justitsministeren:
 »Ad forslag til lov om ændring af lov om afgift af visse  

 olieprodukter (L 242).
Ministerens kommentarer udbedes til omstående artikel i Politiken den 10.  

 august 1990 af professor, dr. jur.
W.
E. v.
Eyben.« Politiken den 10. august 1990 Unødvendigt at indkalde Folketinget Skatteministeren kan selv løse problemet Artiklen er skrevet før det nye politiske forlig om petroleumsafgiften og  

 indkaldelsen af Folketinget til på mandag.
Det drejer sig om afgiften for petroleum på 10 liters dunke.
Efter loven,  

 således som den blev vedtaget i 1988, er der ingen tvivl om, at denne  

 fritagelse for afgift gælder uanset persons anseelse.
Også millionærer med  

 pragtvillaer kan efter lovteksten nyde godt af denne fritagelse.  

 Fremskridtspartiet har altså ret, når det siger, at loven ikke på det punkt  

 indeholder nogen som helst begrænsning - ifølge den klare lovtekst.
 Men dermed er spørgsmålet ikke afklaret tilstrækkeligt, juridisk set.  

 Kristeligt Folkeparti har gjort gældende, at det under forhandlingerne i  

 Folketinget var helt klart, at man kun ville hjælpe syge, ældre og andre  

 svagtstillede i dårligt isolerede boliger.
At dette også er rigtigt, kan man let blive overbevist om ved at  

 gennemlæse Folketingets forhandlinger.
Fra 1986 til 1988 gjaldt der i disse  

 tilfælde kun en regel om afgiftsnedsættelse, nemlig til en tredjedel, men i  

 1988 foreslog Fremskridtspartiet, at afgiften skulle falde helt bort.
Det  

 siges i bemærkningerne til lovforslaget, at afgiften i horribel grad fordyrer  

 boligopvarmningen »især for syge, ældre og andre svagtstillede i ofte  

 dårligt isolerede boliger«.
Da den tidligere gældende ordning ikke havde  

 givet anledning til fiskale vanskeligheder, var tiden inde til »helt at  

 ophæve afgiften på dette nødvendige fattigmandsgode«.
Under  

 forhandlingerne i Folketinget satte Fremskridtspartiet tal på: »Det  

 drejer sig om 66.000 lejligheder i Københavns Kommune, og det gælder stort  

 set kun lejligheder på Nørrebro og Vesterbro, eventuelt nogle lejligheder på  

 Christianshavn og i tilsvarende kvarterer. (. . .) Derudover er der måske  

 rundt omkring i landet ca. 20.000-25.000, sådan at det alt i alt er små  

 100.000 mennesker, det drejer sig om.
Hvad enten det er på Nørrebro,  

 Vesterbro, Christianshavn eller andre tilsvarende steder, drejer det sig  

 overvejende om pensionister og folkepensionister, men også om  

 førtidspensionister og andre, som faktisk sidder meget dårligt i det.«  

 Og senere: »Vi kan få lunet noget op i disse de dårligste boliger, vi  

 overhovedet har i dette land.
Man kan vist roligt karakterisere de 66.000  

 eller 80.000 lejligheder, det her drejer sig om, som de absolut dårligste og  

 dårligst isolerede, vi har.« Såvel fra regeringsside som fra andre sider blev der fremsat  

 betænkeligheder. »Der kan opstå ganske store misbrugsmuligheder, hvis  

 man diffentierer meget voldsomt mellem forskellige former for olieprodukters  

 beskatning« (Socialdemokratiet). »SF kan støtte forslaget.
Vi ved  

 godt, at der kan være muligheder for misbrug i det, men på den anden side er  

 hensigten rigtig.« »Vi er selvfølgelig også opmærksomme på, hvad  

 der kan ske, hvis man helt fjerner afgiften på petroleum i dunke på 10 l,  

 således at prisforskellen mellem petroleum, der ikke er afgiftsbelagt, og  

 andre energiprodukter, der er afgiftsbelagt, bliver så stor, at der vil ske  

 et utilsigtet brug af petroleum i 10 liters dunke« (Kristeligt  

 Folkeparti).
Disse betænkeligheder blev imidlertid overvundet under udvalgsarbejdet.  

 Ministeren svarede på en række spørgsmål: Hvis man hælder petroleum i en  

 tank, samles den sandsynligvis i toppen, og når så olien er brugt, fyres der  

 med ren petroleum, det kræver justering af fyret, som ellers kan brænde  

 sammen.
Det er vanskeligt at ramme det rigtige blandingsforhold hele tiden.  

 Almindelige oliefyr er godkendt til væsker med flammepunkt på over 55 grader,  

 fyringsolie har flammepunkt på 70 grader, petroleum på 40 grader. »Et  

 almindeligt oliefyr vil således ikke overholde de brandtekniske krav, hvis  

 der anvendes ren petroleum.
Skal de brandtekniske regler derfor overholdes,  

 må petroleum højst udgøre ca. halvdelen af en sådan blanding.« Herudover  

 nævnes besværet med leveringen og opbevaringen, og at incitamentet til at  

 bruge dunke forøges, når prisdifferencen mellem de to slags petroleum  

 forøges.
Med det daværende prisniveau ville prisforskellen mellem fyringsolie  

 og petroleum på dunke blive ca. 1100 kr. for 1000 liter. »Det må  

 imidlertid anses for tvivlsomt, om den besparelse, der opnås ved iblanding af  

 petroleum i fyringsolien, er af et sådant omfang, at det opvejer det besvær  

 og den risiko, blanderen påtager sig«.
 På dette grundlag blev loven herefter vedtaget, uanset at der også blev  

 nævnt noget om faren for ulykker i de små hjem ude på Vesterbro og Nørrebro.
Det står altså ikke i lovens tekst og heller ikke i lovens motiver, at  

 ordningen udelukkende kan bruges af de socialt dårligst stillede med elendige  

 boliger.
Men det er helt klart, at man som forudsætning for vedtagelsen har  

 forestillet sig, at dunkene i praksis kun ville blive brugt af sådanne  

 personer.
Her tog man altså fejl.
Den økonomiske gevinst sejrede over alle  

 besværligheder og risici for ødelæggelse af oliefyr, brandulykker og den  

 slags.
Spørgsmålet er så, om den slags forudsætninger under lovforarbejdet kan  

 sejre over lovteksten.
Svaret er efter gældende ret et klart ja.
I de senere år har domstolene med Højesteret i spidsen anvendt lovmotiver  

 i en sådan udstrækning, at de må betragtes som lovens forlængede arm.
Det  

 klassiske eksempel er en højesteretsdom fra 1951, der nægtede at pålægge en  

 roebane på Lolland ansvar for en gnistskade på en nærliggende ejendom, uanset  

 at loven klart ifølge sin titel angår al »jernbanedrift«, og  

 erstatningsbestemmelsen undtagelsesfrit omfatter gløder fra lokomotiver på  

 »jernbaner«.
Begrundelsen var, at udvalgets ordfører i Folketinget havde udtalt, at  

 bestemmelsen kun gjaldt baner anlagt i henhold til vedtagne love, således at  

 f.eks. mergelbaner, tørvebaner og den slags småbaner ikke kom ind under  

 begrebet.
Det lollandske selskab havde endda i alt ca. 500 km jernbane, heraf  

 40 km med roetog med lokomotiver.
Denne respekt for lovmotiver er blevet yderligere forøget siden.
Man kan  

 nu diskutere, om ikke domstolene efterhånden viser for stor respekt  

 for motivudtalelser.
Men sådan er det altså.
Det vil derfor være helt i overensstemmelse med lovens motiver, hvis der i  

 denne indlægges en begrænsning, der svarer til forudsætningerne under  

 folketingsbehandlingen.
Det synes derfor helt urimeligt og i hvert fald  

 juridisk uden betydning at indkalde Folketinget for at ordne den sag.
Hvordan  

 man skal begrænse ordningen er det ikke min sag at udtale mig om.
Det vil  

 blive vanskeligt at begrænse køberkredsen ved at opregne dem, der kan få  

 afgiftsfri petroleum, i en bekendtgørelse.
At få ordningen afgrænset helt  

 præcist til dem, man ønskede at hjælpe, ladser sig næppe gøre.
Men en generel  

 regel om, at sådan petroleum ikke må bruges i almindelige oliefyr, kunne  

 måske komme på tale.
Og i hvert fald burde man hejse et faresignal i  

 overensstemmelse med de oplysninger, som blev givet af skatteministeren over  

 for folketingsudvalget.
Det må de kyndige finde ud af.
For mig er det blot  

 afgørende, at problemet kan og bør løses af skatteministeren uden  

 Folketingets hjælp.
Det er så heldigt, at den almindelige olieafgiftslov, hvor særreglen om  

 dunkene blev indsat, udtrykkeligt siger i sin § 28, at skatteministeren kan  

 fastsætte de fornødne regler til gennemførelse af loven.
Dette må da også  

 gælde i forhold til den indføjede bestemmelse om dunkene.
Han kan endda  

 støtte sig til den afsluttende udtalelse fra 2. behandlingen af lovforslaget:  

 »Jeg vil konkludere på Socialdemokratiets vegne, at vi ud fra det, jeg  

 har sagt her, godt kan støtte forslaget og stemme for forslaget, men vi går  

 ud fra, at skatteministeren vil leve op til at forhindre det misbrug, der  

 eventuelt kunne være tale om i forbindelse med, at afgiften bliver nedsat.
 Svar:
I artiklen i Politiken den 10. august 1990 har professor W.
E. v.
Eyben  

 gjort sig til talsmand for, at det er unødvendigt at indkalde Folketinget til  

 gennemførelse af begrænsninger i adgangen til at købe afgiftsfri petroleum i  

 10-liters dunke.
Ifølge W.
E. v.
Eyben kan begrænsninger gennemføres administrativt af  

 skatteministeren uden Folketingets mellemkomst.
 Det fremgår af redaktionens bemærkninger til artiklen, at den er skrevet  

 før det nye politiske forlig om petroleumsafgiften og indkaldelsen af  

 Folketinget til gennemførelse af forliget.
W.
E. v.
Eyben støtter sin opfattelse på, at selv om loven om  

 afgiftsfritagelse for petroleum i 10-liters dunke efter sin ordlyd gælder  

 alle, så var det en klar forudsætning under lovforarbejdet, at loven kun  

 ville blive anvendt af bestemte økonomisk svagt stillede personer.
W.
E. v.
Eyben anfører, at den slags forudsætninger efter gældende ret kan  

 »sejre« over lovteksten.
Som hjemmel for skatteministeren til administrativt at begrænse adgangen  

 til at købe afgiftsfri petroleum i 10-liters dunke anfører W.
E. v.
Eyben  

 olieafgiftslovens § 28.
 Ifølge denne bestemmelses stk. 8 kan skatteministeren fastsætte de  

 fornødne regler til gennemførelse af loven.
Det er Justitsministeriets opfattelse, at en gennemførelse af  

 petroleumsafgiften ifølge grundlovens § 43 kun kan ske ved lov og ikke  

 administrativt ved bekendtgørelse eller på anden måde som forudsat i W.
E. v.  

 Eybens artikel.
 Ifølge grundlovens § 43, 1. led, kan ingen skat pålægges, forandres eller  

 ophæves uden ved lov.
Ved »skat« forstås i almindelighed enhver offentligretlig  

 bestemt ydelse til det offentlige, der ikke kan ses under synspunkt af at  

 være vederlag for en speciel modydelse fra det offentliges side, jf.
Alf  

 Ross, Dansk Statsforfatningsret, 3. udgave v.
Ole Espersen, side 838.
 En petroleumsafgift som den omhandlede falder således klart ind under  

 begrebet »skat« i grundlovens forstand.
Det er i den statsretlige litteratur nu almindeligt antaget, at  

 bestemmelsen i grundlovens § 43 indeholder et bemyndigelsesforbud, således at  

 regulering af skatter kun kan ske ved lov, jf.
Poul Andersen, Dansk  

 Statsforfatningsret (1954) side 552, der er uddybet i Poul Andersens  

 responsum i Folketingstidende 1956-57, tillæg B, sp. 527 ff, Alf Ross, a.st.,  

 side 488, jf. side 836, og Max Sørensen, Statsforfatningsret (2. udgave v.  

 Peter Germer), side 205 ff og 250 f.
 Bestemmelsen i grundlovens § 43 er dog ikke til hinder for, at regler, som  

 ikke vedrører skattebyrden, men kun den administrative ordning af påligning  

 og opkrævning, træffes administrativt i henhold til bemyndigelse i lov, jf.  

 Max Sørensen, a.st., side 207, og tilsvarende Alf Ross, a.st., side 836.
 I det foreliggende tilfælde er der dog ikke tale om sådanne rent  

 administrative gennemførelsesskridt, men, således som lovforslaget er lagt  

 frem, om en egentlig afgiftspålæggelse.
Der kan således ikke antages at være hjemmel i den af W.
E. v.
Eyben  

 omtalte bestemmelse i olieafgiftslovens § 28 til ved bekendtgørelse at  

 fastsætte afgift for noget, som ved lov er meddelt afgiftsfritagelse.
Der vil heller ikke, som W.
E. v.
Eyben lægger op til, være hjemmel til  

 administrativt at fastsætte begrænsninger med hensyn til den personkreds, som  

 ved loven er meddelt afgiftsfritagelse.
 En sådan begrænsning af personkredsen ville reelt indebære en  

 afgiftspålæggelse for den udelukkede personkreds, og for at være i  

 overensstemmelse med grundlovens § 43 kan det derfor efter  

 Justitsministeriets opfattelse kun ske ved lov.
Hans Engell Spørgsmål:
 Ordlyden udbedes af den danske bestemmelse - der bestrides af  

 EF-Kommissionen - om, at fyringsolie ikke kan indføres som rejsegods ud over  

 10 liter pr. rejse.
 Svar:
 Der vedlægges uddrag af rejsegodsbekendtgørelsen, der i § 4, stk. 3,  

 indeholder 10-liter reglen for brændstof. § 4 i Skatteministeriets  

 bekendtgørelse nr. 58 af 20. januar 1989 om told- og afgiftsfrihed for  

 rejsegods m.v. har følgende ordlyd:
»Afgiftsfrihed for andre varer § 4. Ved indrejse i toldområdet kan rejsende afgiftsfrit medføre  

 andre varer end de i §§ 1-3 omhandlede i følgende omfang:
 1) Ved indrejse fra EF-medlemslande kan medføres varer til en værdi, der  

 ikke overstiger 2.700 kr., jf. dog stk. 4. Der indrømmes dog ikke  

 afgiftsfrihed for varer, hvis enhedsværdi overstiger 2.200 kr.
 2) Ved indrejse fra andre lande kan medføres varer til en værdi, der ikke  

 overstiger 350 kr.
Stk. 2. Uanset bestemmelsen i stk. 1 skal rejsende med bopæl i  

 toldområdet i alle tilfælde erlægge afgift ved indførsel af varer, der er  

 erhvervet i fly - bortset fra parfumevarer, chokolade- og sukkervarer samt  

 mindre rejseudstyrsgenstande - eller i skibe i Skagerrak, Kattegat, Øresund,  

 Østersøen, Flensborg Fjord eller Vesterhavet, dog bortset fra 1 kg chokolade-  

 og sukkervarer samt parfumevarer, når de er købt i skibe, hvor afgiftsfri  

 proviantering med parfumevarer er tilladt.
Af de nævnte varer, der er  

 erhvervet i skibe mellem Danmark og tredjelande, erlægges endvidere de i § 5,  

 stk. 2, nævnte landbrugsimportafgifter og andre afgifter ved indførsel, som  

 er fastsat som led i De Europæiske Fællesskabers fælles landbrugspolitik m.v.
 Stk. 3. Afgiftsfrihed for brændstof i transportable beholdere er  

 begrænset til 10 liter for hvert motorkøretøj.
Stk. 4. De i stk. 1, nr. 1, nævnte rejsende kan af varer, der er  

 købt i ubeskattet stand i lufthavnskiosker, i fly og på skibe m.v.,  

 afgiftsfrit højst medføre varer til en værdi, der ikke overstiger 350 kr.,  

 jf. dog stk. 2. De pågældende rejsende kan herudover kun afgiftsfrit medføre  

 varer, der er købt i beskattet stand i et andet EF-medlemsland, og således at  

 de i alt afgiftsfrit højst kan medføre varer til en værdi, der ikke  

 overstiger 2.750 kr.« Spørgsmål:
Hvorledes vil tabellen se ud under forudsætning af, at L 242 vedtages  

 uændret? Svar:
 Den ønskede tabel vil se således ud:
Oversigt over afgifter på dunkpetroleum siden indførelsen af  

 punktafgift den 22. marts 1986 Spørgsmål:
 Ministeren bedes kommentere holdbarheden og betydningen af følgende  

 udsagn:
»Petroleum med flammepunkt over 55 grader anvendes ofte i  

 2-kammerkedler, hvor det ene kammer kan anvendes til flydende og det andet  

 til fast brændsel.
I disse kedler fortrænges anvendelsen af meget  

 miljøbelastende fast brændsel såsom aviser, affaldstræ  

 (trykimprægneret/malet), våde bleer osv.
Der er her tale om familier, som ofte er dårligt stillet økonomisk og  

 socialt.
På grund af at de kan spare nogle penge ved selv at tappe  

 opvarmningspetroleum, opnår de mulighed for, at de kan klare at betale  

 varmeregningen i deres ofte dårligt isolerede boliger.
 Dette ønskværdige forhold er blevet langt mere udtalt i det sidste halve  

 års tid som følge af den massive oplysning om dunkpetroleumsbilligheden, som  

 medierne har givet så fremtrædende plads.
 Svar:
Som allerede nævnt i min besvarelse af notatet af 28. maj 1990 (bilag  

 235) kan det vel ikke afvises, at petroleum i dunke kan have erstattet  

 afbrændingen af affald og lignende hos folk med 2-kammerkedler.
Jeg har  

 imidlertid ingen oplysninger om, i hvilket omfang det skulle være sket.
 Spørgsmål:
 Ministeren bedes specificere og uddybe følgende udtalelse, som han  

 fremsatte på side 4 i udvalgets bilag 2:
»EF-Kommissionens forslag opererer med en væsentlig lavere afgift på  

 fyringsolie.« Svar:
EF-Kommissionen har i sit forslag om harmonisering af punktafgifterne for  

 mineralolier foreslået, at fyringsolie beskattes inden for afgiftsbåndet  

 47-53 ECU pr. 1.000 liter.
Med en ECU-kurs på ca. 8 kr. svarer det til ca. 40  

 øre pr. liter.
Den gældende danske afgift på fyringsolie er som bekendt 176  

 øre pr. liter.
 Spørgsmål:
Hvor stor en del af de i ministerens oplysninger anførte salg af  

 fyringspetroleum må antages at være videresolgt som brændstof til  

 dieselbiler? Svar:
Jeg har i pressen set forskellige forlydender om, at fyringspetroleum  

 også skulle kunne anvendes i dieselbiler.
Fyringspetroleum skulle efter det  

 oplyste kunne iblandes dieselolien i et vist blandingsforhold.
Jeg har dog  

 bemærket, at forskellige eksperter samtidig har manet til forsigtighed  

 omkring noget sådant, vel nærmest har frarådet det.
Jeg har ikke oplysninger,  

 der viser, i hvilket omfang en sådan opblanding skulle have fundet sted.
 Spørgsmål:
Under henvisning til punkt 4 og 16 i bilag 235-notatet af 28. maj 1990  

 spørges, hvorvidt EF's regler (f.eks.
Direktiv nr. 189 af 1983 som ændret ved  

 Direktiv nr. 182 fra 1988) indebærer, at et lovforslag som det af  

 skatteministeren den 13. august 1990 fremsatte om ændring i den tekniske  

 grænsedragning, så et hidtidigt afgiftsfrit produkt nu henføres under en  

 afgiftsklasse, først kan iværksættes senere end den i lovforslaget omhandlede  

 straksikrafttræden (antagelig tidligst et halvt år efter, at lovforslaget er  

 notificeret til EF-Kommissionen). Problemet er jo kommet meget stærkere i  

 fokus, efter at sommerens vækst i salg af afgiftsfrit fyringspetroleum som  

 hovedårsag har haft energiministerens store opkøb i EF-medlemslandet Spanien  

 af den pågældende vare, hvorfor spansk eksport bliver et af de store ofre for  

 det fremsatte lovforslag om betydelig handelshindring i samhandelen mellem  

 EF-landene.
 Svar:
Som anført i min besvarelse til punkterne 4 og 16 i bilag 235-notatet af  

 28. maj 1990 mener jeg ikke, at der kan rejses tvivl om Folketingets ret til  

 at lægge afgift på den petroleum, som hidtil har været afgiftsfri.
Der er  

 ikke som anført i spørgsmålet tale om ændring af en teknisk grænsedragning  

 eller indførelse af nye tekniske specifikationer, som eventuelt kunne henhøre  

 under EF's informationsprocedureregler.
ENERGIMINISTEREN 13. august 1990 Til Folketingets Skatteudvalg I fortsættelse af samrådet tidligere i aften  

 kan jeg oplyse, at Dansk Olieforsyning A/S i 1990 har indkøbt 60.000 tons (75  

 mio. liter) jet fuel/fyringspetroleum.
De 60.000 tons er kommet i 3 ladninger a 20.000 tons.
Første ladning kom i  

 maj, og ved månedsskiftet juli/august er kommet yderligere to ladninger a  

 20.000 tons som følge af olieselskabernes øgede efterspørgsel efter  

 fyringspetroleum.
Dansk Olieforsyning A/S har ageret som mellemhandler på rent kommercielle  

 vilkår.
Videresalget har i øvrigt været en god forretning for Dansk  

 Olieforsyning A/S.
Med venlig hilsen Jens Bilgrav-Nielsen Bilag 2 En henvendelse til udvalget kai dige bach Herlev, den 13. august 1990 Til skatteministeren Vedrørende petroleum:
 Selv om ministeren tidligere til os har givet udtryk for, at man først  

 til oktober ville tage lovgivningsinitiativ, er vi enige i, at der nu på  

 baggrund af de seneste måneders udvikling (som vi forudsagde den i foråret  

 til såvel udvalg som ministre) i dag gennemføres en lovgivning.
 Vi vil imidlertid gerne advare mod en uhensigtsmæssig lovgivning.
1. Den eneste måde, hvorpå man kan undgå en længere varende omgåelse, er  

 at afslutte enhver form for levering af afgiftsfri petroleum til  

 endeforbrugere på een og samme dag.
Hvis man vil tilgodese problemer med  

 lagerbeholdninger i distributionssystemet, kan man udskyde sluttidspunktet  

 med 24 eller 48 timer.
 2. At begunstige forbrugere efter deres anvendelse af fyringsprodukt-  

art (via tilskud baseret på klippekort eller anden form for  

 registrering) frygter vi vil føre til fortsatte omgåelser.
Sociallovgivningen hører ikke hjemme i skatte- og afgiftslovgivningen.
Det  

 vil være overordentlig uhensigtsmæssigt og fortsat ressourcespild at lovgive,  

 så forbrugerne får en tilskyndelse til at skifte fra et rationelt  

 fyringsprodukt til et andet og reelt dyrere produkt.
Med venlig hilsen kai dige bach a-s Knud Gleie direktør Bilag 3 Nogle af udvalgets spørgsmål under alm. del til skatteministeren og  

 energiministeren om afgiftsfri petroleum og disses besvarelse heraf Spørgsmål 130:
 Udvalget ønsker en redegørelse for, hvor mange penge olieselskaberne har  

 anvendt til ekstraordinært indkøb af 10-liters dunke.
 Svar:
 Resultatet af en rundspørge hos olieselskaberne, som Oliebranchens  

 Fællesrepræsentation har medvirket i, viser, at olieselskabernes udgift til  

 indkøb af 10 liter-dunke i 1990 har været i størrelsesordenen 5,5 mio. kr.  

 ekskl. moms.
 Der foreligger ikke fra selskaberne nogen præcise oplysninger om  

 størrelsen af de ordinære indkøb af petroleumsdunke.
 Et enkelt selskab har dog oplyst, at dets indkøb af dunke i 1990 ca.  

 svarer til det samlede indkøb for hele 1989, medens et andet selskab har  

 oplyst, at hele indkøbet af dunke i 1990 må anses for ekstraordinært.
 Jeg kan oplyse, at Told- og Skattestyrelsen ikke ligger inde med konkrete  

 oplysninger, men det må antages, at også andre virksomheder end  

 olieselskaber, der handler med dunkpetroleum, har foretaget ekstraordinære  

 indkøb af 10 liter-dunke.
 Spørgsmål 131:
 Der ønskes et skøn over statens indtægtstab i forbindelse med salg af  

 afgiftsfri petroleum både for så vidt angår energiafgift og moms.
 Svar:
I forbindelse med vedtagelsen af finansloven for 1989 besluttede  

 Folketinget at fjerne den reducerede afgift på petroleum i dunk.
Afgiften var  

 før 57 øre pr. liter, mens petroleum i tank og almindelig fyringsolie begge  

 var og er afgiftsbelagt med 176 øre pr. liter.
Provenutabet ved at fjerne den  

 særlige dunkafgift blev anslået til 20 mio. kr.
 Salget af dunkpetroleum indbragte i 1987 ca. 20 mio. kr. og i 1988 ca. 16  

 mio. kr. i afgift.
Salget af dunkpetroleum efter afgiftsnedsættelsen forløb i det meste af  

 1989 parallelt med salget, før afgiften blev fjernet.
I slutningen af 1989  

 kan man dog konstatere en vis stigning i forbindelse med, at enkelte  

 olieselskaber begyndte at markedsføre en særlig slags petroleum til  

 villakunder m.fl.
Det samlede salg i 1989 oversteg dog ikke salget i 1988, og  

 provenutabet ved fjernelse af den reducerede petroleumssats blev i 1989 på  

 ca. 16 mio. kr.
 I 1990 har salget af dunkpetroleum taget et opsving, jf. vedlagte oversigt  

 over salget af dunkpetroleum fra januar 1987 til juli 1990. Hvis mersalget i  

 de første 7 måneder på 65-70 mio. liter har fortrængt fuldt afgiftspligtig  

 fyringsolie i samme mængde, kan provenutabet herved anslås til 115-125 mio.  

 kr.
 De anførte provenuvirkninger er virkningerne på kontoen for olieafgift.  

 Ved overslag over provenuvirkningerne af ændringer i punktafgiftssatser på  

 momspligtige varer anføres sædvanligvis beløbet inklusive moms under  

 forudsætning af uændret forbrug.
 Momsen medregnes for at kunne sammenligne provenuvirkningerne af ændringer  

 i punktafgifter med ændringer i direkte skatter, overførsler eller ikke  

 momspligtige afgifter (vægtafgift).
Hvis man således f.eks. giver en skattelettelse på 1.220 kr., kan  

 forbruget stige med 1.220 kr.
Momsen heraf er 220 kr.
Hvis forbruget uden  

 afgift og dermed aktivitetsniveauet skal være uændret, er det nødvendigt  

 enten at nedsætte overførslerne til borgerne med 1.220 kr. eller at forhøje  

 en momspligtig vareafgift med 1.000 kr.
 Når man derimod foretager en isoleret nedsættelse af en punktafgift, er  

 der ikke grund til at forvente nogen effekt på de bogførte momsindtægter.  

 Momsprovenuet vil dog falde fra det forbrug, hvor afgiften sættes ned, men  

 befolkningen vil sandsynligvis anvende de sparede udgifter til andet  

 momsbelagt forbrug.
 I det foreliggende tilfælde, hvor husstandene erstatter afgiftspligtig  

 fyringsolie med afgiftsfri petroleum, er det således alene  

 olieafgiftsprovenuet , der falder, mens de bogførte momsindtægter næppe  

 bliver påvirket.
Salget af afgiftsbegunstiget petroleum i 10 liter dunke Kilde: Told- og Skattestyrelsen Spørgsmål 132:
 Idet der henvises til centerchef i Norsk Hydro Jan Michaels' omtale af  

 »et smart pumpesystem«, jf. omstående artikel fra Frederiksborg  

 Amts Avis fra den 27. juli 1990, ønskes en nærmere redegørelse for, hvordan  

 dette pumpesystem virker, hvor leveringen af den afgiftsfri petroleum finder  

 sted, og for, hvorvidt denne fremgangsmåde efter ministerens vurdering er i  

 overensstemmelse med gældende ret.
 Svar:
Jan Michaels, Norsk Hydro A/S, har oplyst, at selskabet kører petroleum  

 ud til kunderne i 10 liter-dunkene.
Petroleumen hældes herefter over i en  

 medbragt tromle, hvorfra den pumpes over i kundernes olietanke.
 Da afgiftsfritagelsen for petroleum i 10 liter-dunke ifølge  

 olieafgiftslovens § 1, stk. 1, nr. 4, alene er betinget af, at petroleumen  

 afsættes i beholdere på 10 liter, er jeg af den opfattelse, at det må afhænge  

 af de nærmere omstændigheder, hvorvidt denne betingelse er opfyldt.
 (Den i spørgsmålet nævnte artikel er ikke optrykt her).
 Spørgsmål 134:
Hvad er varmeudgiften pr. år for en typisk lejlighed på 65 m2, der  

 opvarmes med petroleum (ekskl. varmt vand)? Svar:
 Varmeforbruget varierer afhængig af isoleringsgrad og af, hvilken  

 rumtemperatur beboerne ønsker.
 Med udgangspunkt i et varmeforbrug på 1.500 liter, som er typisk for  

 lejligheder, der bebos af pensionister, kan det beregnes, at varmeudgiften  

 ekskl. varmt vand er på ca. 4.500 kr. ved de aktuelle forbrugerpriser.
 Spørgsmål 135:
Kan ministeren oplyse, hvor mange varmecentraler (hvor stort årligt  

 forbrug) der efter varmeplanlægningen er bundet til en bestemt brændselsform  

 og derfor er afskåret fra at bruge afgiftsfri petroleum (leveret på dunke),  

 og hvor mange varmecentraler (hvor stort årligt forbrug) der ikke er bundet  

 til en bestemt brændselsform? Spørgsmål 136:
Kan energiministeren oplyse, i hvilket omfang der kan gives dispensation  

 fra varmeplanlægningens bestemmelse om brug af en bestemt brændselsform, og i  

 hvilket omfang der er eller vil blive givet dispensation til brug af  

 afgiftsfri petroleum? Svar:
 Jeg har forelagt spørgsmålene for Energistyrelsen, som har svaret  

 følgende, hvortil jeg kan henholde mig:
»Cirka 11 pct. af brændselsforbruget i fjernvarmeværkerne i 1989  

 udgjordes af olie, heraf udgjorde gasolie (inkl. dieselolie og spildolie) ca.  

 3 PJ og fuelolie ca. 2,3 PJ.
Det samlede brændselsforbrug var på ca. 52 PJ.
Foruden olie bruges naturgas, biogas, kul, affald, halm, træ m.v. i  

 fjernvarmeforsyningen.
Ingen af disse brændsler må erstattes med olie uden  

 godkendelse af brændselsskift ifølge varmeforsyningsloven.
Endvidere kræver  

 omlægning af brændselsforsyningen fra disse brændsler til olie ombygning af  

 anlæggene.
På spids- og reservelastcentralerne anvendes typisk gasolie af hensyn til  

 denne olietypes evne til at kunne lagres i flydende form uden opvarmning.
På  

 grund af prisforskellene mellem de forskellige olieprodukter er det kun  

 gasolie, det har været på tale at erstatte med afgiftsfri petroleum (på  

 dunke). Det vil sige, at kun ca. 6 pct. af brændselsforbruget teoretisk vil  

 kunne erstattes med petroleum.
Energistyrelsens hidtidige praksis vedrørende brug af forskellige fossile  

 olieprodukter har været, at skift imellem forskellige olietyper ikke har  

 været godkendelsespligtige.
Der har derfor heller ikke været givet  

 dispensationer for brug af en bestemt brændselsform i forbindelse med skift  

 mellem brug af forskellige olietyper.
Under henvisning til det lovforslag, som regeringen agter at fremsætte, om  

 ophævelse af afgiftsfritagelsen af petroleum på 10-liter dunke kan det  

 tilføjes, at fjernvarmeværkers og varmecentralers eventuelle ønsker om at  

 anvende petroleum på 10-liter dunke vil bortfalde ved en sådan ændring.« Jens Bilgrav-Nielsen Spørgsmål 138:
 Hvor meget fyringspetroleum og/eller anden boligopvarmningsbrændstof kan  

 afgiftsfrit føres over den dansk-tyske grænse pr. rejse, dels før 1991, dels  

 fra 1. januar 1991, dels under forudsætning af, at Danmark EF-medholdeligt  

 kan opretholde sine på egen hånd iværksatte særrestriktioner, dels under  

 forudsætning af, at disse tilsidesættes.
 Svar:
Rejsende kan uden for bilens tank medtage højst 10 liter brændstof.
Dette  

 følger af de gældende rejsegodsregler, og der forventes ingen ændringer heri  

 efter 1. januar 1991. Denne begrænsning fortolkes her i landet således, at  

 den også omfatter fyringsolie og andre brændselsolier.
EF-Kommissionen er uenig i denne fortolkning og har i foråret netop anlagt  

 sag mod Danmark ved EF-Domstolen for overtrædelse af EF's rejsegodsdirektiv.  

 Hvis Danmark ikke får medhold ved EF-Domstolen i dette spørgsmål, kan reglen  

 selvsagt ikke uden videre opretholdes.
Hvilke konsekvenser det vil få, vil i  

 givet fald afhænge af dommens nærmere udformning og præmisser, samt hvilke  

 regler m.v. for samhandel med energiprodukter der i øvrigt vil komme til at  

 gælde for privates indførsel.
 Spørgsmål 139:
 En udtømmende redegørelse udbedes for den nuværende status i de  

 EF-aktioner, som er i gang mod Danmark, og hvis udfald kan få betydning for  

 grænsehandelsindførsel af fyringspetroleum og/eller andet  

 boligopvarmningsbrændstof.
 Svar:
 Der henvises til besvarelsen af spørgsmål 138.
 Spørgsmål 141:
 Hvor stor skønnes effekten at have været på salget af fyringspetroleum i  

 sommeren 1990 af den enormt store reklamekampagne, der har fundet sted i form  

 af, at radioavis, aviser, fjernsyn og andre medier har talt og talt om den  

 besparelse, forbrugeren kunne få, hvis han skyndte sig at købe ind før  

 nærværende »regeringsindgreb« (folketingslovvedtagelsen), der var  

 lige på trapperne.
 Svar:
Salget af dunkpetroleum efter afgiftsnedsættelsen fra 1. januar 1989  

 svarede i det meste af 1989 til salget, før afgiften blev fjernet.
I  

 slutningen af 1989 kunne dog konstateres en vis stigning i forbindelse med,  

 at enkelte olieselskaber begyndte at markedsføre en særlig slags petroleum  

 til villakunder m.fl.
I 1990 har salget af dunkpetroleum taget et opsving.
Stærkt medvirkende  

 hertil har uden tvivl været den megen presseomtale af muligheden for at  

 anvende afgiftsfri dunkpetroleum i stedet for fyringsolie.
Effekten af presseomtalen kan ikke opgøres konkret.
Det er imidlertid  

 meget sandsynligt, at oplysningerne i pressen har tilskyndet mange oliekunder  

 til at købe petroleum.
Eventuelle betænkeligheder ved at anvende petroleum i  

 stedet for fyringsolie er formentlig blevet mindre hos de fleste, når mange  

 andre tilsyneladende gør det ifølge pressen.
Desuden er der i dagspressen  

 fremkommet praktiske oplysninger om, hvilke selskaber der markedsfører  

 dunkene.
Mens det i første halvår af 1990 var de mindre olieselskaber, der  

 markedsførte petroleum i dunk til villakunder, er de store selskaber gået ind  

 på markedet i juli.
Dette må forventes at medføre yderligere en stigning i  

 salget af dunkpetroleum til oliekunder, hvis ikke afgiftsfritagelsen ophæves.
 Spørgsmål 142:
Hvilke bemærkninger har ministeren til ikrafttrædelsestidspunktet af  

 eventuel indførelse af energiafgift på fyringsdunkpetroleum i relation til  

 hans udtalelser efter indgåelsen af finanslovforslaget i december 1988 om, at  

 forliget nødvendigvis måtte ændres - og blev ændret - så ikrafttrædelsen  

 skete den 1. i en måned (1. januar 1989), mens det var teknisk umuligt med  

 ikrafttræden på anden dato ifølge ministerens udtalelser dengang? Svar:
Som udgangspunkt er det i punktafgiftslove mest hensigtsmæssigt at  

 gennemføre ændringer i afgiftssatser med virkning fra et månedsskifte.
Det  

 vil således være administrativt lettere for både de berørte virksomheder og  

 for told- og skattevæsenet.
Sker ikrafttrædelsen midt i en måned  

 (afgiftsperiode), betyder det, at virksomhederne i deres afgiftsangivelser  

 skal opgøre salget henholdsvis før og efter ændringen.
Dette udgangspunkt må selvfølgelig fraviges, når der i forbindelse med  

 indførelse af nye afgifter eller afgiftsforhøjelser foreligger en særlig  

 risiko for hamstring og dermed behov for en hurtig ikrafttrædelse.
Ved  

 indførelsen af en afgift også på petroleum i dunke må ikrafttrædelsen i den  

 foreliggende situation derfor skulle ske snarest efter fremsættelsen af et  

 lovforslag.
 Spørgsmål 143:
Hvad ville afgiftsprovenuet blive for naturgas, hvis den blev pålagt en  

 afgift svarende til 1,76 kr. + moms + arbejdsmarkedsafgift på fyringsolie? Svar:
Jeg har forelagt spørgsmålet for energiministeren, som har indhentet  

 følgende udtalelse fra Dansk Olie og Naturgas A/S.
Jeg kan henholde mig til  

 udtalelsen:
»Hvis der i 1990 havde været pålagt afgift på naturgas til  

 rumopvarmning svarende til 1,76 kr./l fyringsolie, ville det ekstra  

 afgiftsprovenu for 1990 blive godt 1,5 mia. kr.
Det ekstra afgiftsprovenu for  

 1991 ville tilsvarende andrage godt 1,8 mia. kr.
Stigningen fra 1990 til 1991  

 skyldes dels salgsforventninger, dels virkningen af et mildt første halvår  

 1990 i forhold til en forventning om et normalt graddageår i 1991.
 Provenuet for 1990 fremkommer på følgende vis:
 DANGAS forventer, at der i 1990 afsættes følgende mængder (mio. m3):
Naturgastarif 509,4 heraf erhvervssalg 156,1 353,3 Fjernvarmetarif 470,4 heraf erhvervssalg 49,0 421,4 I alt 774,7 Erhvervssalget er fratrukket, idet dette salg i dag er afgiftsfritaget.
 Afgiften på 1,76 kr./l fyringsolie svarer til 1,958 kr./m3 naturgas.
 Afgiftsprovenuet er derfor:
 774,7 mio. m3 x 1,958 = 1.517 mio. kr.
Hertil kommer arbejdsmarkedsbidrag og moms på i alt 380 mio. kr., som  

 allerede i dag tilfalder statskassen, idet naturgas sælges til samme pris som  

 fyringsolie inkl. afgift, af hvilket beløb der betales moms og  

 arbejdsmarkedsbidrag.« Spørgsmål 144:
Hvordan er den aktuelle situation i EF-forberedelserne til hel eller  

 delvis harmonisering af energiafgifter? Svar:
Der er hidtil kun sket meget få fremskridt i retning af en harmonisering  

 af punktafgifterne i EF.
Dette skyldes, at afstandene mellem medlemslandene  

 er meget stor.
Der har i foråret kun været holdt et enkelt møde om  

 Kommissionens forslag om harmonisering af satserne for energiprodukter.  

 Kommissionen forventes til efteråret at komme med forslag til procedurerne  

 for samhandel med punktafgiftspligtige varer samt afgiftsstrukturerne.
Det  

 forventes, at de næste drøftelser vil dreje sig om disse forslag, der altså  

 endnu ikke er fremlagt.
Det tilføjes, at der også er en stigende  

 miljøpolitisk interesse i EF for energiafgifterne.
 Spørgsmål 145:
Hvilke kommentarer har ministeren til oplysningen i Børsen for 6. august  

 1990 om, at EF har henstillet, at Danmark nedsætter literafgiften på  

 fyringsolie fra 1,76 kr. til EF-gennemsnit 0,39 kr. og også sletter momsen  

 (inkl. arbejdsgiverafgift) på 24,5 pct. (også af afgiftsdelen af prisen)? Svar:
 Ifølge artiklen i Børsen foreslår Oliebranchens Fællesrepræsentation, at  

 Danmark nedsætter afgiften af fyringsolie til det af Kommissionen foreslåede  

 niveau, dvs. fra 1,76 kr./liter til 39 øre/liter.
Dette vil regeringen ikke kunne acceptere.
Regeringen er også modstander  

 af, at der indføres en differentieret lav moms af energileverancer, som  

 Kommissionen har foreslået.
 Spørgsmål 146:
Hvordan beskattes fyringsolie i Vesttyskland? Svar:
Afgiften i Vesttyskland er 58,20 DM pr. 1.000 liter fyringsgasolie.
Med  

 en vekselkurs på ca. 3,80 kr./DM svarer det til omkring 222 kr. pr. 1.000  

 liter.
 Spørgsmål 147:
Hvilke problemer opstår i relation til diesel, fiskeolie og lampeolie,  

 hvis fyringspetroleumsafgiften sættes til 176 øre pr. liter plus moms og  

 arbejdsgiverbidrag? Svar:
Indførelsen af en afgift på petroleum i dunke anses ikke for at kunne  

 skabe særlige problemer i relation til de øvrige afgiftsbelagte  

 olieprodukter.
Dieselolieprodukter ses således ikke at kunne blive berørt  

 heraf.
Brugen af fiskeolie til afbrænding i varmeværker og lignende er undergivet  

 regulering i varmeforsyningsloven.
Der er ikke grundlag for at antage, at  

 fiskeolie skulle kunne erstatte dunkpetroleum i almindelige oliefyr.
Endelig skønnes lampeolie ikke at kunne finde anvendelse til opvarmning,  

 først og fremmest fordi prisen vil være væsentlig højere end prisen for  

 fyringsolie inkl. olieafgiften.
Hertil kommer, at brugen af lampeolie til  

 afbrænding i oliefyr vil være forbundet med tekniske problemer.
 Spørgsmål 148:
Udvalget ønsker en redegørelse for, hvor store dele af det i 1990 som  

 dunkpetroleum indberettede salg der må antages at være rigtig petroleum, og  

 hvor store dele der er enten fyringsvæsker, som skulle have været  

 afgiftsbelagt efter gældende lov, eller som i virkeligheden er afgiftsfri  

 uden at være petroleum, og som derfor lovligt kunne være kørt ud i tankvogn,  

 hvis ikke befolkningen af medierne var oppisket til at tro, at de absolut  

 skulle have det afgiftsfrie i 10-litersdunke? Svar:
 Jeg kan oplyse, at ud over et enkelt tilfælde, hvor der er solgt et  

 blandingsprodukt, er told- og skattevæsenet ikke bekendt med, at der er sket  

 uberettiget salg af olieprodukter i 10 liter-dunke.
 Den iværksatte kontrol af virksomheder, der handler med dunkpetroleum, er  

 dog endnu ikke afsluttet.
Jeg har i pressen set, at et enkelt selskab har solgt et terpentinlignende  

 opløsningsmiddel på dunke i stedet for fyringspetroleum.
Det indberettede  

 salg vedrører kun varer omfattet af olieafgiftsloven og derfor ikke det  

 pågældende produkt.
Bilag 4 Nogle af de henvendelser, der under alm. del er tilgået udvalget  

 vedrørende afgiftsfri petroleum samt skatteministerens og justitsministerens  

 kommentarer hertil Skatte- og Afgiftsudvalget (Alm. del - bilag 230) 15. maj 1990 Mogens Glistrup (FP) Hr. skatteminister Anders Fogh Rasmussen Hvorvidt kan du bekræfte følgende udsagn om  

 dunkpetroleum med flammepunkt over 55 grader:
1. Den sælges næsten udelukkende til socialt svagt stillede såsom folk,  

 der bor i landarbejderboliger og/eller hænger langt ude i  

 tvangsauktionsrisiko, mens mere velstillede ikke indlader sig på besværet med  

 at tappe deres opvarmningsolie på 10 liters-dunke.
De får udbragt nogle  

 tusinde liter i tankvogn, mens aftapning i nogle få 10 literdunke er  

 møjsommeligt, til dels snavset arbejde for frysende fattigfolk, hvis  

 portemonæers indhold ikke strækker videre end til små indkøb ad gangen.
 2. Den er så lidt brandfarlig, at den er nede i en lavere brandfareklasse  

 end anden petroleum.
 3. Den er langt mere miljøvenlig end anden petroleum og fyringsolie blandt  

 andet ved at indeholde 80 pct. mindre svovl.
4. Den er petroleum efter de internationale definitioner heraf, hvor der  

 alene afgrænses for flammepunkt under 40 grader, så særskilt dansk  

 behandling, der væsentlig forskelsbehandler petroleum under og over 50  

 graders flammepunkt, vil være en handelshindring i relation til EF-regler.  

 Det førende internationale værk - H.
E.
Krex: »Maskin Stabi« (6.  

 udgave, 1978) - anfører endog 55 grader som det typiske flammepunkt for  

 petroleum.
Danmarks Tekniske Højskoles Institut for Kemiteknik udtaler 12.  

 marts 1990:
»At benytte flammepunktet 55 grader C som kriterium for, om en given  

 væske er petroleum, forekommer helt urealistisk og arbitrært.« 5. Der er reelt ikke tale om nogen nævneværdig stigning i salget af  

 afgiftsfri petroleum.
Når statistikken viser noget andet, skyldes det:
a) Hamstringsbølgen som følge af intens offentlig omtale fra begyndelsen  

 af 1990 af, at nu ville skattemyndighederne stoppe salg af petroleum med  

 flammepunkt over 55 grader, og b) store udenlandske olieselskaber markedsførte fra slutningen af 1989 på  

 det danske marked produkter, der foregav at være afgiftsfri petroleum, men  

 som i virkeligheden repræsenterede lovovertrædelser, for hvilke der nu  

 verserer sager mod olieselskaberne, uden at de pågældende salg er pillet ud  

 af statistikken vedrørende afgiftsfri petroleum.
6. Optakten til at indføre flammepunktsgrænse i loven var pres fra de  

 nævnte udenlandske olieselskaber, som ønskede at ramme et mindre, dansk firma  

 (Haahr Benzin), som har investeret meget betydelige beløb i produktionsanlæg  

 m.v., og her fremstilles blandt andet den miljørigtige petroleum med alle de  

 - socialt som sikkerhedsmæssigt - gode egenskaber, som petroleum med  

 flammepunkt på op mod 60 grader frembyder sammenlignet med petroleum med  

 flammepunkt under 50 grader.
Gennemførelse af det påtænkte lovforslag vil  

 derfor først og fremmest være en bistand til den internationale oliekapital  

 for at genere et mindre, men initiativrigt dansk firma, der har udviklet et  

 nyt opvarmningsbrændsel med fremtid i sig, hvis ikke skattevæsenet hindrer  

 dette - et produkt, som ingen anden på det danske marked (p.t.) er i stand  

 til at producere.
 7. Et lovforslag som det af dig påtænkte vil indebære, at de folk, der nu  

 køber petroleum som godkendt ved momsnævnsafgørelsen af 18. april 1990, i  

 stedet vil købe petroleum med flammepunkt på ca. 49 grader og derefter uden  

 kontrol derhjemme opblande det med afgiftsfri fiskeolie, eller hvad de nu kan  

 få fat på.
 8. EF-harmoniseringen må forventes at indebære, at Danmark ikke kan  

 opretholde forskellige petroleumsafgifter bestemt efter flammepunktshøjde.
 9. EF-harmoniseringen må forventes at indebære, at den danske  

 fyringsolieafgift ikke vil kunne opretholdes - i al fald slet ikke på det  

 nuværende niveau.
10. Petroleumssalg foregår alene over nogle forholdsvis få  

 bevillingshavere.
Kontrol med misbrugere føres derfor langt mere effektivt  

 ved at lade de pågældende betale for kontrol med, at de ulovligheder, som de  

 store olieselskaber har drevet med sammenblanding af produkter, ikke kan  

 fortsætte.
11. Optakten til den nuværende aktion var et middagsarrangement afholdt af  

 Oliebranchens Fællesrepræsentation for politikere og embedsmænd.
Både i  

 formandstalen og på anden måde hetzedes her mod det nye danske  

 petroleumsprodukt med flammepunkt over 55 grader.
Hele det politiske  

 initiativ, der har ført frem til dit lovudkast, kan spores tilbage til den  

 udvikling, som sattes i gang ved den nævnte oliemiddag.
 12. En gennemførelse af dit lovforslag vil begunstige københavnere i  

 forhold til socialt lige så vanskeligt stillede personer i det jysk-fynske  

 område.
 13. Toldvæsenet har meget indgående og på højt niveau gennemanalyseret det  

 eneste danske produktionsanlæg (i Aabenraa) for den ufarlige petroleum med  

 det høje flammepunkt og fundet alle de tekniske anklager, der var rettet  

 herimod, aldeles forfejlede.
 14. Petroleum med flammepunkt over 55 grader er bedre egnet til  

 petroleumsovne og -kaminer i den ældre boligmasse end petroleum med  

 flammepunkt under 50 grader.
 15. EF-Kommissionen har rejst anklage mod Danmark ved EF-Domstolen, fordi  

 vi forsøger at hindre grænsehandelsimport af petroleum med flammepunkt over  

 40 grader, og i det indre marked vil afgiftsfri petroleum med flammepunkt  

 over 55 grader under alle omstændigheder kunne indkøbes i andre EF-lande.
 16. Justitsministeriets skrivelse af 30. marts 1990 om EF-direktiv nr. 189  

 fra 1983 (siden ændret ved direktiv nr. 182 fra 1988) friholder ikke et  

 lovforslag som det nu påtænkte, idet nævnte skrivelse påpeger, at direktivets  

 område er krav til produktet - altså præcis det, som det nu påtænkte  

 lovforslag går ud på.
17. Forud for Folketingets vedtagelse i december 1988 af afgiftsfritagelse  

 for petroleum meddelte skatteministeren til Folketingets skatteudvalg, at  

 almindelige oliefyr i de fleste tilfælde vil kunne fyre med en blanding af  

 petroleum og fyringsolie eller med ren petroleum efter mindre tekniske  

 ændringer af fyret.
I forhold til de risikomomenter, der således er  

 indkalkuleret i petroleumsafgiftsfritagelsen, er den nu markedsførte  

 petroleum med flammepunkt på over 55 grader derfor i enhver henseende et  

 fremskridt.
 18. Ved den ændring i skattesystemet, som ville bestå i indførelsen af  

 afgift på dunkpetroleum med over 50 graders flammepunkt, forringes  

 boligejerens samlede skattemæssige situation, fordi det efter det  

 foreliggende i højere grad er de (økonomisk hårdt trængte) boligejere, der  

 køber den type petroleum.
19. Petroleum med flammepunkt over 55 grader anvendes ofte i  

 2-kammerkedler, hvor det ene kammer kan anvendes til flydende og det andet  

 til fast brændsel.
I disse kedler fortrænges anvendelsen af meget  

 miljøbelastende fast brændsel såsom aviser, affaldstræ  

 (trykimprægneret/malet), våde bleer osv.
Der er her tale om familier, som ofte er dårligt stillede økonomisk og  

 socialt.
På grund af, at de kan spare nogle penge ved selv at tappe  

 opvarmningspetroleum, opnår de mulighed for, at de kan klare at betale  

 varmeregningen i deres ofte dårligt isolerede boliger.
Med venlig hilsen Mogens Glistrup Skatteministeriet Departementet 15. maj 1990 Skatteudvalget (Alm. del-bilag 231) N O T A T Kommentarer til Glistrups brev af 15. maj 1990. Nummereringen henviser til  

 de enkelte punkter i brevet.
ad. 1. Fyringspetroleum (dvs. petroleum med et flammepunkt over  

 550 C i 10 liter dunke) er et nyt fænomen, som formentlig kun lovligt er  

 blevet solgt øst for Storebælt af Haahr.
Vi har netop i dag fået tal for  

 afgiftsfri udlevering af petroleum for de første 3 måneder i år.
Tallene  

 viser som forventet en kraftig stigning.
Stigningen skyldes naturligvis  

 Haahrs salg, hvilket kan ses af den særlig kraftige stigning i Jylland, især  

 Vejle.
Hertil kommer andre selskabers salg af blandingsprodukter (petroleum +  

 gasolie). Dette salg har formentlig været ulovligt.
Hvilke befolkningsgrupper der har købt disse varer, kan vi ikke sige noget  

 om.
Imidlertid er en besparelse på op mod 1.500 kr. for 1.000 liter  

 fyringspetroleum vel også lokkende for folk med større indkomster.
Mersalget  

 forudsætter under alle omstændigheder, at køber har mulighed for at anvende  

 en bil, men det er ikke ensbetydende med høj indkomst.
 ad. 2. Fyringspetroleum klassificeres i samme brandklasse, klasse  

 III, som almindelig fyringsolie.
 Brandklasserne er:
 Klasse I med flammepunkt under 21 grader C, klasse II med flammepunkt  

 mellem 21 og 55 grader C og klasse III med flammepunkt over 55 grader C.
ad. 3. Det er formentlig rigtigt, at fyringspetroleum indeholder  

 mindre svovl end almindelig fyringsolie.
Der er dog også miljøgener ved  

 håndtering af fyringspetroleum (spild ved påfyldning og tømning samt udslip  

 af dampe). Dette punkt har konkurrenterne gjort opmærksom på.
ad. 4. I forbindelse med Momsnævnets behandling af petroleumssagen  

 blev der også rejst spørgsmål, om Told- og Skattestyrelsens afgørelse var i  

 overensstemmelse med EF-reglerne.
Det blev således fra Isi Foighels side,  

 Haahrs advokat, anført, at der med Styrelsens afgørelse var tale om en  

 ændring af den tekniske beskrivelse af produktet »petroleum«, der  

 kan karakteriseres som en teknisk handelshindring i strid med EF's direktiv  

 83/189 om en informationsprocedure.
Efter direktivet har medlemsstaterne  

 pligt til at underrette Kommissionen om ethvert udkast til »teknisk  

 forskrift« og til at udsætte vedtagelsen af sådanne forskrifter i 6  

 måneder regnet fra datoen for meddelelsen til EF-Kommissionen.
Spørgsmålet blev drøftet på et møde i Juridisk Specialudvalg.  

 Justitsministeriet har på baggrund af disse drøftelser konkluderet, at  

 direktivet om en informationsprocedure ikke finder anvendelse på de af  

 Styrelsen fastsatte begrænsninger.
Disse begrænsninger vedrørte dels  

 fastsættelse af et flammepunkt på højst 55 grader C som forudsætning for  

 afgiftsfrihed, dels et krav om, at varen skulle markedsføres som petroleum og  

 ikke måtte markedsføres som fyringspetroleum.
At sagkyndige udtaler, at et flammepunkt på 55 grader C til at definere petroleum er arbitrært, har ikke noget med denne sag at gøre, da flammepunktet alene indsættes af afgiftsmæssige grunde.
ad. 5. Det anførte er formentlig stort set rigtigt, jf. punkt 1.  

 Det bemærkes, at Haahr jo i øjeblikket er den eneste, der kan producere  

 fyringspetroleum.
Hans kapacitet er 40 tons dagligt, dvs. 1.200 tons ved  

 uafbrudt drift.
Dette svarer til omkring 1,5 mio. liter månedligt.
Efter det  

 foreliggende finder der ikke import sted af fyringspetroleum.
ad. 6. Det er rigtigt, at de store olieselskaber har været aktive  

 i deres bestræbelser for at få stoppet salget af (Haahrs) fyringspetroleum.  

 Som tidligere anført er besparelsen ved at anvende fyringspetroleum ca. 1.500  

 kr.
Afgiften (inkl. moms) for 1.000 liter fyringsolie (eller petroleum i  

 tank) er ca. 2.150 kr.
Ud over det afgiftsmæssige er der formentlig ingen  

 interesse i fyringspetroleum.
ad. 7. Dette er den gamle misbrugsmulighed, som allerede var  

 fremme ved den første afgiftsdifferentiering.
Vi har ikke oplysninger, om  

 folk rent faktisk har foretaget blanding af almindelig afgiftsfri  

 dunkpetroleum og fyringsolie, eventuel fyret med ren petroleum, men det kan  

 naturligvis ikke afvises, at den megen opmærksomhed, sagen nu har fået, vil  

 få folk til i større udstrækning at overveje disse muligheder.
ad. 8. Det er rigtigt, at petroleum til opvarmningsformål skal  

 beskattes som fyringsolie efter EF-harmoniseringsforslaget.
Forslaget levner  

 ikke plads til socialpolitiske initiativer i energiafgiftslovgivningen.
 ad. 9. Det er korrekt, at EF-Kommissionens forslag opererer med en  

 væsentlig lavere afgift på fyringsolie.
ad. 10. Dette er svært forståeligt.
Indgrebet har ikke  

 kontrolmæssige begrundelser, men alene fiskale.
I givet fald må Glistrup  

 uddybe det.
 ad. 11. Der henvises til punkt 6. Det er rigtigt, at der blev talt  

 meget om petroleum.
 ad. 12. I Fremskridtspartiets lovforslag fra 1988, der foreslog  

 afgiftsfritagelsen, er det anført:
»Fremskridtspartiet har stedse påpeget, at det ledeste enkeltelement  

 i den lede fyringsoliebeskatning angår petroleum til boligopvarmning.
Her er  

 vitterligt næsten 100 pct. tale om de svageste i befolkningen med de  

 forholdsmæssigt dyreste boliger at opvarme.« Glistrup anførte under førstebehandlingen i Folketinget:
»Men i øvrigt vil jeg gøre opmærksom på, at dette først og fremmest  

 er et københavnerproblem.
Det drejer sig om 66.000 lejligheder i Københavns  

 Kommune, og det gælder stort set kun lejligheder på Nørrebro og Vesterbro,  

 eventuelt nogle lejligheder på Christianshavn og i tilsvarende kvarterer.
 Det er gamle og derfor dårligt isolerede lejligheder, og det er ganske  

 givet, at de mennesker, som er nødt til at tage til takke med så dårlige  

 lejligheder, som der her er tale om, bestemt ikke er mennesker, der lever på  

 livets solside.
Derudover er der måske rundt omkring i landet ca. 20.000-25.000, sådan at  

 det alt i alt er små 100.000 mennesker, det drejer sig om.
Hvad enten det er  

 Nørrebro, Vesterbro, Christianshavn eller andre tilsvarende steder, drejer  

 det sig overvejende om pensionister og folkepensionister, men også om  

 førpensionister og andre, som faktisk sidder meget dårligt i det.« Der var således efter Glistrups egne oplysninger tale om et  

 københavnerproblem, og derfor er det også dem, der får glæde af ordningen.
At  

 parcelhusejere i Jylland har haft glæde af fyringspetroleum i en periode, har  

 intet med dette at gøre.
 ad. 13. Ja.
 ad. 14. Haahr har under sagen gjort gældende, at fyringspetroleum  

 i langt de fleste tilfælde også kan anvendes i petroleumsovne og -kaminer.  

 Under sagen har det derimod aldrig været nævnt, at fyringspetroleum skulle  

 være bedre end almindelig petroleum til sådant brug, tværtimod.
ad. 15. Indsættelse af et flammepunkt i loven vurderes ikke at  

 kunne få konsekvenser for grænsehandelen.
Lige så lidt som det er muligt at  

 køre over grænsen og hente fyringsolie, vil der kunne grænsehandles med  

 fyringspetroleum.
Hvis det var muligt at grænsehandle med sådanne varer,  

 kunne forbrugeren også lige så godt vælge fyringsolien frem for petroleum.  

 Hverken fyringsolie eller fyringspetroleum anerkendes således som rejsegods,  

 der kan medtages afgiftsfrit.
Det bemærkes dog, at EF-Kommissionen ikke er  

 enig med Danmark i denne opfattelse og derfor har indledt en  

 EF-traktatkrænkelsessag mod Danmark.
Sagen er netop blevet indbragt for  

 EF-Domstolen.
 ad. 16. Se punkt 4.
 ad. 17. Tankegangen er, at det er en fordel, såfremt folk, der i  

 dag anvender almindelig petroleum (i dunke) til opvarmning af parcelhuse, får  

 mulighed for at anvende fyringspetroleum (også i dunke). Herved er der ingen  

 brandtekniske problemer.
 Det er naturligvis rigtigt, men tankegangen fører til, at man lige så godt  

 kunne fritage fyringsolie på dunke.
 ad. 18. Ordningen tager ikke sigte på at hjælpe parcelhusejere,  

 jf. punkt 12.
ad. 19. Oplysningerne må stamme fra Haahr, ligesom også resten af  

 oplysningerne i brevet tyder på at have ham som kilde.
Tankegangen er, at den  

 billige fyringspetroleum ikke fortrænger fyringsolie, men blot vil mindske  

 afbrændingen af affald hos folk med 2-kammerkedler.
Mogens Glistrup Christiansborg, den 28. maj 1990 Skatteudvalget Alm. del-bilag 235) Skatteudvalget Vedrørende: Planerne om skatteforhøjelse på opvarmningspetroleum Hermed mit gensvar på udvalgets bilag 231 (skatteministerens kommentar  

 til de 19 punkter i bilag 230), idet jeg derudover fastholder, hvad jeg skrev  

 i bilag 230, og tillige henviser til bilag 222.
 ad 1:
 A) Den statistik, som Skatteministeriet anvender, er opstillet helt  

 forkert.
 a) Store dele skyldes, at Q8 (og andre af de store olieselskaber) med  

 urette har deklareret salgsprodukter som værende afgiftsfri dunkpetroleum.  

 Det må fjernes igen fra statistikken.
 Q8 (Kuwait Petroleum) har erkendt sin ulovlighed og efterbetalt  

 afgiftsunddragelsen samt ophørt med det pågældende salg ultimo marts 1990.  

 (Ifølge side 2 i Berlingske Erhverv for 24. januar 1990 startede Q8's  

 salgskampagne den 27. december 1989).
 Endvidere verserer sager vedrørende produktet Varsol 60 med et flammepunkt  

 på 63 grader og lampeolieproduktet Varsol D 60. Statoil og Shell har i Norge  

 købt een eller flere skibsladninger Gas Oil Special, som er udbudt som  

 afgiftsfri petroleum fra blandt andet Statoiltanken Overlund i Viborg.
 Man bør lade Toldvæsenet gøre undersøgelser og kontrol færdig, så disse  

 ulovligt deklarerede produkter tages ud af statistikken, før man ændrer nogen  

 lovgivning, hvor lovgiveren bygger på en urigtig statistik.
 b) Afgiftsfri petroleum sælges i vidt omfang af benzinstationerne - ikke  

 som petroleum, men som autodiesel.
 c) For femmånedersperioden december 1989-april 1990 har Haarhs salg været  

 9.810.826 liter, men på grund af en misforståelse (dobbeltindberetninger) er  

 salget statistikført med 1.594.491 liter mere, end der er solgt.
d) Presseomtale i foråret 1990 forårsaget af de store olieselskabers  

 kampagne har ganske givet udløst hamstringer til imødegåelse af de stort  

 opslåede forventninger om afgiftsforhøjelser.
Dette gjaldt særlig efter  

 skattevæsenets meddelelse F 133 af 13. februar om 1. marts 1990 som slutdato  

 for afgiftsfriheden og derefter udskydelsen af datoen 1. marts 1990 til efter  

 den momsnævnsafgørelse, som faldt den 18. april 1990. Et skøn bør udskille  

 disse ekstraordinære hamstringspanikkvanta fra den almindelige statistik.
 e) Det anførte bekræftes af faldet i i statistiktallene for april 1990.
Når de under a-d nævnte og andre fejl er taget ud af statistikken, vil det  

 være rart fra Skatteministeriet - som har fået genpart af nærværende - at få  

 oplyst salgstallene for januar kvartal fra hvert af årene 1987-1990, hvor  

 dunkpetroleum har været særbehandlet afgiftsmæssigt.
Statistikfejlene  

 erkendes da også i det store og hele i Skatteministeriets notat (ad 5). Det,  

 som det nu gælder, er at statuere eksempler ved oprydning i de ulovligheder,  

 som er sat i værk, så disse endeligt fjernes fra markedet.
Jf. også nedenfor  

 ad 10.
B) Begrebet fyringspetroleum som noget særligt er opfundet til denne  

 specielle lejlighed.
Som påvist i bilag 230 har begrebet  

 »Petroleum« altid været et enhedsbegreb uden nogen grænse ved et  

 højere flammepunkt.
For at en væske kan betegnes som petroleum, kræves blandt  

 andet et mindste flammepunkt på 40 grader, men der er intet belæg for at  

 opfinde en maksimalgrænse.
Det eneste relevante i den forbindelse er det  

 selvindlysende, at jo højere flammepunkt, des mindre brandfarlighed - men her  

 er der tale om en glidende overgang og ikke belæg for at adskille den mere  

 brandsikre »Fyringspetroleum« fra den mindre brandsikre, som de  

 store olieselskaber og visse politikere ud fra helt bagvendte forestillinger  

 vil favorisere.
Hvad der er petroleum i relation til dunkafgiftslovgivningen, har  

 udkrystalliseret sig i praksis siden 1986, og i hele denne periode er det  

 Haahrprodukt, som man nu påtænker at særforfølge, blevet accepteret som  

 petroleum.
Som det blandt andet fremgår af side 30 i udvalgets bilag 222, er  

 der intet belæg for nu at fravige det fastlagte kriterium, som også må anses  

 for godkendt ved Momsnævnets kendelse af 18. april 1990. Det er ikke så  

 mærkeligt, for Haahr-petroleum har nemlig alle de egenskaber som anden  

 petroleum, og derudover er den mere miljøvenlig og lettere håndterbar, fordi  

 den frembyder mindre brandfare.
Problemet i momsnævnssagen var, om skatteministeren havde ret, når han den  

 7. marts 1990 (Folketingstidende spalte 7210) udtalte, at det er »i god  

 overensstemmelse« med 1988-loven og forliget bag denne at fratage  

 Haahrpetroleum dens almindelige afgiftsfrihed.
Momsnævnets afgørelse af 18.  

 april 1990 var en klar og fuldstændig forkastelse af dette ministersynspunkt.
C) Betragtningen om, at »besparelsen på op mod 1.500 kr. for 1.000  

 liter fyringspetroleum er lokkende«, var kendt af alle, da Folketinget  

 vedtog decemberloven 1988, og her er intet som helst sket, som på mindste  

 måde kan begrunde, at Folketingets forudsætninger for vedtagelsen skulle være  

 ændrede.
Haahr har siden 1986 produceret og markedsført petroleum med  

 flammepunkt over 55 grader C.
 ad 2:
 Under dette punkt bekræfter skatteministeren blot, at petroleum fra  

 Haahrs anlæg i Aabenraa er at foretrække ud fra brandsikkerhedsmæssige  

 synspunkter og derfor måske burde begunstiges af lovgivningen og ikke, som  

 nogle nu er på vej til, særskilt skal udsættes for forringede  

 markedsmuligheder i forhold til den af Folketinget for 17 måneder siden  

 enstemmigt vedtagne gældende lov, som branchen med særdeles god føje har  

 kunnet indrette sig efter uden at blive underløbet af en hetzlovgivning, der  

 hastejaskes igennem som et hovsaindgreb, mens Folketinget er i gang med en  

 slutspurt, hvor kræfterne må samles om snesevis af andre emneområder.
 ad 3:
 Under alle omstændigheder er Haahrproduktet miljømæssigt langt at  

 foretrække frem for al anden petroleum på det danske marked som følge af det  

 langt mindre svovlindhold.
 Hvis der er miljøgener ved spild ved påfyldning og tømning samt udslip af  

 dampe, er dette nok mere eklatant for de 10.000 forbrugere, som reelt skal  

 fortsætte som skattefri ifølge de skitserede socialministerielle planer, end  

 tilfældet er for Haahrkundekredsen.
For så vidt angår Haahrsalget oplyses, at langt de fleste forbrugere køber  

 små mængder, som kan transporteres i bagagerummet på en bil.
Alene dette gør,  

 at brugerne er overordentlig påpasselige med spild, som vil kunne lugtes i  

 bilen lang tid efter.
Påstand om griseri af miljøet ved spild er således uden hold i  

 virkeligheden og alene affødt af de multinationale olieselskabers ønske om  

 også at påvirke politikerne ad denne vej.
Endvidere påstår den samme kilde,  

 at udslip af dampe giver miljøgener.
Disse er klart mindre end ved aflæsning  

 med tankbil, idet dunkens indhold hældes forsigtigt ud, mens tankbilen pumper  

 olien i en tank under tryk med stor hastighed.
Uddunstningen er klart mindre  

 ved overhældning fra dunk til tank end fra bil til tank.
 ad 4:
Hvis et hidtil afgiftsfrit produkt (her opvarmningspetroleum) bliver  

 gjort afgiftspligtigt, skal der i henhold til direktiv nr. 189 fra 1983 med  

 senere ændringer gives varsel til EF, og sådanne ændringer kan ikke vedtages  

 i det første halve år efter meddelelsen til EF-Kommissionen.
Dette er jo en  

 helt anden situation end den af Skatteministeriet behandlede, hvorfor der  

 ikke aktuelt er relevans i at forlænge debatten om det af ministeriet  

 omtalte.
Jf. også nedenfor ad 16.
 ad 5:
 Her bekræfter ministeriet, at det omtalte problem ud fra fiskale  

 betragtninger er bagatelagtigt.
 Skal man endelig ind på skatteskærpelser på brændsel - hvad jeg kraftigt  

 fraråder - må man nok hellere bruge kræfterne på det for olieafgift  

 friholdte, menneskesundhedsværdifulde levnedsmiddel fiskeolie.
Det årlige forbrug heraf til afbrænding i varmeværker forventes at være på  

 ca. 80.000 tons (nemlig den samlede mængde, som forventes at kunne  

 fremskaffes indenlands og udenlands). Denne mængde fortrænger afbrændingen af  

 ca. 70.000 tons svær brændselsolie.
Statens provenutab ved denne fortrængning  

 af svær brændselsolie med fiskeolie andrager ca. 175 millioner kroner pr. år.  

 Dette har været til stor gene for Haahr, der har været den største eller  

 næststørste leverandør af fuelolie.
 Der er i dag 25-30 fjernvarmecentraler, som alene på grund af  

 afgiftsfritagelsen anvender fiskeolie som brændsel.
Salget af afgiftsfri petroleum aftappet i 10 liters dunke i 1989 var ca.  

 30.000.000 liter.
Dette svarer til et bruttoprovenutab for staten på ca. 66  

 millioner kroner - altså ca. 38 pct. af det tab, man uden videre accepterer  

 på afbrænding af fiskeolie i danske varmeværker.
Men som det fremgår af  

 Folketingstidende 1987-88 1. samling spalte 1876 f refunderer det offentlige  

 ca. 42 millioner af de 66 millioner over de offentlige budgetter.
Og afgiftsopkrævning plus socialadministration vil lægge beslag på en del  

 af de resterende 24 millioner.
Der opnås derfor kun en forbedring af de  

 offentlige budgetter på mindre end 20 millioner kroner ved at gennemføre den  

 planlagte straffelovsekspedition mod Haahr.
Og i første omgang må forventes,  

 at en fortsættelse uden lovændring bliver direkte lukrativ for statsøkonomien  

 (se nærmere nedenfor ad 10).
 ad 6:
Det er ganske ukorrekt, at der ud over afgiftsproblematikken ikke skulle  

 være interesse for petroleum i 10 liters dunke.
Det er for den heromhandlede  

 køberkreds særdeles afgørende at kunne foretage et indkøb for 25 kr. fremfor  

 1.000 liter fyringsolie på een gang til en pris af op mod 4.000 kr.
 Der ligger derfor en social værdi i, at mange mennesker løbende kan  

 forsyne sig med små mængder i forhold til forbruget - især om sommeren.
Fremtidig beskatning ønskes også at tilgodese de mest miljøvenlige  

 produkter.
Så længe boligopvarmning overhovedet bevares som skatteobjekt, må  

 det ske væsentlig lempeligere for petroleum med lavere svovlindhold i forhold  

 til fyringsolie.
Petroleumsforbrug må derfor antages at have interesse langt  

 ud i fremtiden på grund af lavere miljøbelastning, jf.
Energiplan 2000.
 De internationale olieselskaber - der ikke råder over et anlæg som Haahrs  

 i Aabenraa - søger ved intens skræmmekampagne at få Haahrs salgsmuligheder  

 slækket ved en skærpelse af skatteloven, som alene vil ramme Haahr.
Hvis de i fair konkurrence skulle klare sig på dunkpetroleumsmarkedet,  

 måtte de iværksætte omlægninger, som ville skabe dem sådanne besværligheder,  

 at det ikke har sandsynligheden for sig, at det vil ske.
Derfor bør  

 Folketinget slå koldt vand i blodet og i al fald vente med at tage hatten af,  

 til manden er i stuen.
Det vil derfor være dybt tragisk, om nogen politiker lod sig skræmme af  

 truslerne til at fragå et forlig, som han selv ikke syntes om på dette punkt  

 (jf.
Folketingstidende for 15. november 1988 spalte 1871-1879), men hvor  

 modstanderpartierne måtte komme med skattefrihedsindrømmelsen for at opnå en  

 række foranstaltninger, som de betragtede som fordele, og som ikke havde  

 kunnet gennemføres uden at vedtage Fremskridtsforslaget nr. 65 af 25. oktober  

 1988 om total afgiftsfrihed for opvarmningspetroleum.
 Motiverne til dette forslag indledtes med følgende hovedbetragtninger:
 »Blandt alle lovsamlingens forbrugsafgifter er den ledeste afgiften  

 »af visse olieprodukter«. Årsagen hertil er først og fremmest, at  

 den i horribel grad fordyrer boligopvarmningen, som jo på de danske  

 breddegrader er et fundamentalt behov - især for syge, ældre og andre socialt  

 svagtstillede i ofte dårligt isolerede boliger.
Som følge af denne opfattelse slås Fremskridtspartiet indædt for at få  

 flertal for stærkest opnåelig nedsættelse af nævnte afgift, og for at der -  

 indtil tilfredsstillende afgiftsnedsættelser er opnået - i socialpolitikken  

 indgår styrket varmehjælp.
Fremskridtspartiet har stedse påpeget, at det  

 ledeste enkeltelement i den lede fyringsoliebeskatning angår petroleum til  

 boligopvarmning.
Her er vitterlig næsten 100 pct. tale om de svageste i  

 befolkningen med de forholdsmæssigt dyreste boliger at opvarme.' Den den 15. december 1988 vedtagne lov, havde overskriften: »Ingen  

 skat på opvarmningspetroleum«. (Folketingstidende tillæg C, spalte 371  

 f.
Betegnelsen går selvsagt videre i Lovtidende, se lov nr. 842 af 21.  

 december 1988). Dette har til stadighed været imod de store olieselskabers  

 egeninteresser, jf. for eksempel skatte- og afgiftsudvalgets bilag 14 og 30  

 til L 18 i første samling 1986-87 samt almindelig del bilag 181 af 30. marts  

 1987.
Når ministeriet fremdrager mine udtalelser ved førstebehandlingen den 15.  

 november 1988, gøres yderligere opmærksom på, at jeg nok i spalte 1875 sagde, at det overvejende drejer sig om  

 pensionister, men jeg tilføjede i spalte 1876, at det også var »andre,  

 som faktisk sidder meget dårligt i det«, og at jeg i spalte 1875 sagde, at dette »først og fremmest«  

 er et københavnerproblem, men derimod ikke, at det »udelukkende«  

 skulle være et problem for københavnerne.
Rent faktisk er den vedtagne lovtekst (og dermed forligsindholdet) hverken  

 begrænset til pensionister eller til københavnere.
Derfor gælder den helt  

 klart på lige fod for alle danskere.
Ville man have haft begrænsninger på, havde man sandsynligvis ikke opnået  

 finanslovsforliget af 9. december 1988 med Fremskridtspartiet.
Derfor vil det  

 være urent trav, om man nu fjerner indrømmelsen til Fremskridtspartiet, mens  

 man selv nyder godt af de foranstaltninger, som Fremskridtspartiet sagde ja  

 til med blødende hjerter for at få vedtaget sit forslag om »ingen skat  

 på opvarmningspetroleum«. 1988-loven blev vedtaget med fuldt åbent blik  

 for de såkaldte misbrugsmuligheder, jf. for eksempel Folketingstidende  

 1988-89 spalte 1872 (Lykketoft) og 1875 (Kofod-Svendsen). Derfor ændrer det  

 nu oplyste på ingen måde forudsætningerne for forliget.
Jf. også  

 Folketingstidende for 14. marts 1990 (spalte 7248).
 ad 7:
Det er uholdbart at motivere skatteskærpelse med, at sagen i 1990 har  

 fået stor opmærksomhed.
Det kan i al fald ikke bebrejdes det 100 pct.  

 danskejede firma - Haahr - som alene vil blive ramt.
Haahr kan nemlig under  

 alle omstændigheder under gældende lov med lethed sælge de 18 millioner  

 liter, som udgør maksimum for hans årsproduktionskapacitet.
 ad 8:
Skatteministeriet har ret i, at EF-oplægget ikke levner plads til  

 socialpolitiske initiativer i energiafgiftslovgivningen.
De nu verserende  

 planer om, at myndighederne skulle finde 10.000 værdigt trængende, som skulle  

 kunne bevare den nuværende afgiftsfrihed via øgede sociale tilskud, er derfor  

 ikke blot bureaukratisk afskrækkende og umuligt at administrere menneskeligt  

 rimeligt, det vil også vise sig EF-stridigt.
I øvrigt påregnede man ved  

 Folketingets vedtagelse af loven, at afgiftsfriheden ville gælde for  

 »små 100.000 mennesker« (Folketingstidende 1988-89 spalte 1875), og  

 det er jo endnu ikke nået, end ikke gennem de stærkt overdrevne tal, som  

 findes i Skatteministeriets seneste statistik.
Det herskende kaos omkring de socialministerielle varmehjælpsregler er  

 aldeles uegnet til at opfange de socialt svage, der ifølge 1988-loven  

 forventedes at komme til at høre til blandt de afgiftsfritagne.
Det bliver  

 ret tilfældigt, hvem der over socialbudgetterne overhovedet får kompensation  

 for afgiftsstigningen, og denne kompensation vil blive finansieret ved mindre  

 rådighedsbeløb til andre nødstedte folkepensionister - blot for at  

 tilfredsstille de multinationale gigantolieselskaber.
 ad 9:
 I konsekvens af skatteministerens oplysning om EF-prioriteringen må det  

 være stærkt indiceret, at man, hvis man finder misforhold i gældende lov,  

 nedsætter afgiften på de højt beskattede boligopvarmningsprodukter i stedet  

 for at indføre lovindgrebet som en skærpelse af afgiften på den afgiftsfri  

 petroleum.
 ad 10:
Skræmmekampagnen mod gældende dunkpetroleumslov har først og fremmest  

 haft vind i sejlene i kraft af, at skræmmemagerne gennem egne ulovligheder  

 har fremkaldt statistiktal, der har foruroliget visse politikere.
Ellers  

 havde vi ikke haft sagen.
Dette er reelt erkendt af skatteministeren, blandt  

 andet gennem ministerens bemærkninger i bilag 231 (ad punkt 1 linie 9-11, ad  

 punkt 6, 1. sætning, og ad punkt 11). Som påpeget i udvalgsbilag nr. 230  

 punkt 10 kan dette problem løses via den bevillingsordning, som indførtes ved  

 Toldvæsenets cirkulæremeddelelse K 12465 af november 1986. Set på lidt  

 længere sigt vil de internationale olieselskabers forsøg på at sabotere  

 opvarmningspetroleumsskattefriheden (jf. foran under punkt 1 afsnit A  

 videreført a-b) bevirke en provenugevinst for statskassen.
Det er jo oplagt, at med statens kontrolmuligheder vil alt blive opdaget.  

 Alle kvanta, der ulovligt er deklareret som afgiftsfri petroleum, vil derfor  

 udløse efterbetaling af afgift 1,76 kr. pr. liter plus betydelige bøder.
Og  

 her er der tale om nogle økonomiske straffe, der ikke medfører tab.  

 Debitorerne er jo ganske givet solvente nok til at indbetale disse betydelige  

 ekstrabeløb til statskassen.
 ad 11:
 Her bekræftes reelt, at hele denne affæres skrigende usaglighed nok  

 skyldes det flotte middagsarrangement, som Oliebranchens Fællesrepræsentation  

 holdt den 26. april 1990 for blandt andre de to folketingspolitikere, som har  

 været mest aktive i forsøget på via skatteskærpelseslovgivning at gå de store  

 olieselskabers ærinde over for deres danske konkurrent.
 Det forekommer urimeligt, at multinationale olieselskaber ved ulovlig  

 adfærd og pression mod myndigheder og regering skal kunne give anledning til,  

 at en lov vedtaget med samtlige stemmer i det danske Folketing skal  

 latterliggøres og regeringen blive tvunget til at bede om ændring under pres  

 af multinationale olieselskabers aggression mod danske selskaber.
 ad 12:
Det er altid så let at slynge ud, at meningen med en (skatte)lov ikke har  

 været det, som man oplever.
Tocifrede milliardbeløb indgår i de offentlige  

 kasser hvert år, fordi skattelove udplyndrer folk i strid med, hvad meningen  

 var, da de pågældende regler indførtes.
Her er der ingen kære mor, som  

 hjælper.
Men når et mindre, dansk firma skal udmanøvreres af den  

 multinationale oliekapital, skriger man uden saglig fundering op om, at det  

 skam ikke var meningen, at loven om afgiftsfrihed for opvarmningspetroleum  

 skulle give afgiftsfrihed for opvarmningspetroleum.
Ved læsning af lov nr. 842 af 21. december 1988 om »ingen skat på  

 opvarmningspetroleum« er det svært at se, at »meningen« skulle  

 være tilsidesat ved det nu passerede, jf. nærmere bemærkningerne foran ad 6.  

 At loven gælder for alle, blev den 18. april 1990 til overmål bekræftet ved  

 afgørelse fra den højeste instans (det uafhængige momsnævn). Det er derfor  

 fastslået, at oliebranchen med sin heftige aktion vil underløbe det, som et  

 enigt Folketing vedtog, og som først og fremmest småkøbsfolk har fordel af.  

 Helt barokt bliver det, når de store oliefirmaer med deres vidtstrakte  

 ulovligheder søger at hindre, at varer bliver afgiftsfri for dem, der  

 opfylder lovens betingelser for afgiftsfrihed og derfor giver overfladiske  

 statistiklæsere det indtryk, at der skulle være tale om et stort problem for  

 de offentlige finanser.
I 1990 ligger de offentlige udgifter på 570  

 milliarder skatteyderkroner.
Denne sag drejer sig om småbrøkdele af en  

 promille af dette beløb, men skattefriheden betyder utvivlsomt, at mange  

 undgår at blive jaget ud af hus og hjem.
 ad 13:
 Her bekræfter skatteministeren uforbeholdent den totale ubeføjethed i de  

 rejste anklager mod Haahrs produktionsanlæg.
 ad 14:
 Der henvises til punkt 14 i bilag 230.
 ad 15:
 Danmark bør afvente EF-Domstolens afgørelse i stedet for at fremture med  

 lovgivningsskridt, der muligt vil rumme nye EF-lovovertrædelser eller i al  

 fald gå på tværs af EF's forsøg på at afskaffe eller stærkt nedsætte de  

 danske boligopvarmningsskatter.
I skrivelse af 30. april 1990 har EF's »ombudsmand«  

 (»Commission des petitions«) meddelt, at man fortsat behandler sag  

 nr. 38 fra 1986 om olierestriktioner ved den danske grænse, og at den danske  

 regering har afgivet en redegørelse, som for tiden er til undersøgelse.
På  

 grund af den af Folketinget den 17. ds. kritiserede nonoffentlighed i  

 EF-sager (Folketingstidende spalte 9730) kan oplysninger fra nævnte sag alene  

 med regeringens samtykke fremskaffes til nærværende sag, men forhåbentlig vil  

 der blive givet aktindsigt i den pågældende sags i den danske  

 centraladministration beroende dokumenter.
 Såfremt Haahr eller anden dansk distributør vælger at importere fra  

 udlandet petroleum med højere flammepunkt end 55 grader C, er problemet om  

 teknisk handelshindring til stede, jf. punkt 4.
 ad 16:
 Som nærmere udviklet under punkt 4 friholder Justitsministeriets  

 skrivelse af 30. marts 1990 om et EF-direktiv nr. 189 fra 1983 (siden ændret  

 ved direktiv nr. 182 fra 1988) ikke et lovforslag som det nu påtænkte.  

 Justitsministeriet påpeger nemlig, at direktivets område er krav til  

 produktet - altså præcis det, som det nu påtænkte lovforslag går ud på.
 ad 17:
Skatteministeriet giver mig her ret, men af hurtiglæsning fremgår dette  

 måske ikke, fordi ministeriet tilføjer at så er der også argument for andre  

 skattelettelser.
Og det er der utvivlsomt også, men modargumenterne vil være  

 andre og stærkere end her, hvor debatten står om at undgå en asocial  

 skatteskærpelse.
 Fordi man i oliekamin eller lignende kan fyre med petroleum med  

 flammepunkt over 55 grader C, er det ikke givet, at man kan fyre med  

 fyringsolie, selv om dette er hældt på 10 liters dunke.
 ad 18:
 Hvad ordningen tilsigter, er behandlet blandt andet foran under punkt 11.
 ad 19:
 Det noteres med tilfredshed, at skatteministeren ikke på nogen måde tager  

 afstand fra argumentationen i bilag 230 for, at dunkpetroleum ikke fortrænger  

 fyringsolie (på utilbørlig vis).
Med venlig hilsen Mogens Glistrup kai dige bach 23. maj 1990 Skatteudvalget (Alm. del-bilag 229) Til Folketingets Skatte- og Afgiftsudvalg Salg af petroleum i 10 liters dunke Den 20. april skrev vi til skatteministeren med kopi til statsministeren  

 og finansministeren og påpegede, at den om sig gribende udnyttelse og  

 omgåelse af reglerne omkring salg af afgiftsfri petroleum i 10 liters dunke  

 vil betyde:
 1. Provenutab for samfundet på mellem 1 milliard og 4 milliarder kr.  

 årligt.
 2. Yderligere provenutab, når private dieselbiler begynder at køre på  

 afgiftstfri petroleum.
 3. Omfattende miljøforurening ved spild fra dunke ved overhældning.
 4. Samfundstab ved benyttelse af det reelt dyrere produkt petroleum i  

 stedet for almindelig fyringsolie.
5. Branchetab - og dermed samfundstab - i form af millioner investeret i  

 raffinaderi-omlægninger og tappeanlæg samt hundredtusindvis af dunke og  

 vognmateriel.
Altsammen spildt, når »systemet« hører op.
 6. Respekten for et rimeligt skattesystem vil vanskeligt kunne overleve,  

 når den enkelte forbruger selv kan bestemme, om og i hvilken udstrækning han  

 ønsker at betale energiafgift.
I et særskilt bilag argumenterede vi mere detaljeret for et lovindgreb  

 over for den utilsigtede situation efter afgiftsfritagelsen for petroleum i  

 10 liters dunke.
Vi redegjorde for forbrugernes overtrædelser af en række  

 brandvedtægter vedrørende transport, tanke og brændere.
Og vi påpegede, at  

 det ikke ville være tilstrækkeligt (om end dog bedre end ingen ændring) med  

 en lovgivning, der blot ændrede kravet til petroleums flammepunkt.
 For os ser situationen således ud:
Når man kan tjene mere end 1.000 kr. skattefrit på ca. 1 times arbejde og  

 endda få en bedre vare, så køber forbrugeren den billigere vare og glæder sig  

 over kvalitetsforbedringen.
Med Momsnævnets godkendelse af fyringspetroleum  

 med et flammepunkt på 55 grader vil hele oliebranchen blive tvunget til at  

 kunne levere et sådant produkt.
Hvis man som købmand i et åbent marked ikke leverer den bedste vare til  

 den billigste pris, mister man først sine kunder - og derefter går man  

 fallit.
For at undgå den situation er det vort selskabs hensigt under de  

 nugældende lovregler at igangsætte et organiseret salg af afgiftsfri  

 petroleum i 10 liters dunke.
Når vi må tage dette initiativ, skyldes det, at  

 vi rammes særlig hårdt, fordi vi ikke har et net af benzinstationer, hvorfra  

 der kan udleveres petroleum i dunke.
En trafik, der efter Momsnævnets  

 afgørelse har taget et betydeligt omfang.
Vi kan ikke sidde roligt og se på, at den forretning, som vi på godt 30 år  

 har opbygget, bare smuldrer væk, uden at gøre noget.
Vi er af den opfattelse,  

 at samfundets og vore interesser er helt sammenfaldende i denne sag.
 For en brøkdel af det beløb, som samfundet vil blive unddraget, vil man  

 kunne yde petroleumstilskud - om ønskeligt op til 100 pct. - til alle de  

 mennesker, som det var lovens hensigt at hjælpe.
 Vi vil gerne have lejlighed til at uddybe vore synspunkter ved et  

 foretræde for udvalget.
Med venlig hilsen kai dige bach a-s Knud Gleie direktør Skatteministeren 22. juni 1990 Skatteudvalget (Alm. del-bilag 252) kai dige bach A/S Gl.
Klausdalsbrovej 480 2730 Herlev Tak for Deres henvendelser, senest af 23. maj i år, om  

 misbruget af den afgiftsfri petroleum.
Lad mig med det samme slå fast, at jeg selvfølgelig er meget enig i det,  

 De skriver.
Det er også med dyb bekymring, at jeg har fulgt den seneste  

 udvikling med salg af afgiftsfri petroleum til brug i almindelige oliefyr.
 Som De jo ved, indgik afgiftsfritagelsen for petroleum i dunke som led i  

 finanslovsaftalen fra december 1988. Spørgsmålet om et eventuelt indgreb mod  

 det nu konstaterede misbrug har derfor været forhandlet med de partier, som  

 stod bag denne aftale.
Resultatet af forhandlingerne blev som bekendt, at regeringen besluttede  

 ikke at lave et hasteindgreb med fremsættelse af forslag om genindførelse af  

 afgiften inden sommerferien.
Der skal imidlertid ikke herske tvivl om, at  

 regeringen ser med stor alvor på sagen.
Jeg har i en pressemeddelelse om sagen for nylig tilkendegivet, at vi i  

 den kommende tid nøje vil følge salget af den afgiftsfri petroleum, og at  

 regeringen vil gribe ind over for salget, hvis ikke det urimelige misbrug,  

 der nu finder sted, stopper.
Der vil i så fald blive taget et  

 lovgivningsinitiativ straks ved starten af Folketingets samling til oktober.
Med venlig hilsen Anders Fogh Rasmussen kai dige bach 20. april 1990 Argumenter for lovindgreb imod salg af afgiftsfri petroleum i 10  

 liters dunke Den nuværende situation betyder:
 1. Et forventet provenutab for samfundet på mellem 1 milliard og 4  

 milliarder kr. årligt - alene på oliefyringsområdet.
 2. Yderligere afgiftsunddragelser ved private dieselbilers overgang  

 til »petroleum«.
 3. Yderligere fald i respekten for politikere i almindelighed og  

 regeringens politikere i særdeleshed.
 4. En urimelig besværliggørelse for forbrugere og distributører  

 ved at skulle håndtere store leveringer (typisk fra 700 liter til flere  

 tusinde liter) i upraktiske 10 liters dunke.
 5. »Systemet« medfører uvægerlig en stærkt voksende  

 miljøforurening.
At overhælde dusinvis af 10 liters dunke ned igennem en påfyldningsstuds  

 er besværligt.
Rent faktisk er denne arbejdsgang næsten umulig, uden at der  

 spildes med deraf følgende forurening.
Tilmed er det sådan, at en overvejende  

 del af olietanke til villaer er udendørs tanke, hvorved jordbundsforureningen  

 kan betragtes som et stigende, men åbenbart endnu ikke erkendt problem, så  

 længe denne påfyldning fra små dunke finder sted.
 6. Overtrældelse af brandvedtægter.
»Systemet« med 10 liters dunke opfordrer til ulovlig privat  

 transport, dvs. til farlig privat transport af for store mængder petroleum i  

 private biler.
Systemet opfordrer også til, at forbrugerne forsynder sig over  

 for brandvedtægter, dvs. opbevarer for store og derved farlige mængder  

 brændstof. (I den største del af landet foregår 10 liters salget af petroleum  

 med et flammepunkt på ca. 45 grader, der hører til fareklasse 2, hvoraf der  

 højst må opbevares 125 liter i et privat hjem).
 7. Eksplosionsfare.
Ud over denne almindelige brandfare, som systemet opfordrer til, ligger  

 der for mange forbrugere en fristelse i at overgå til fyring med ren eller  

 næsten ren petroleum i deres oliefyrsbrænder.
Ved svigt i forbrændingen og  

 senere genstart kan der nemt opstå livsfarlige eksplosioner.
 8. Millioninvesteringer som samfundsspild.
 Den skævvridning, der er opstået ved forskelsbehandling af afgifter på  

 brændstof leveret fra tankvogn og i 10 liters dunke, er  

 samfundsressourcekrævende, dårlig virksomhedsøkonomi og gør forbrugerne til  

 lovbrydere og miljøforurenere.
 Vi er overbevist om, at i disse dage er oliebranchen i gang med kæmpe  

 millioninvesteringer i form af etablering af tapperier, der kan tappe på 10  

 liters dunke, anskaffelse af i titusindvis af dunke, etablering af en bilpark  

 til distribution af dunke til forbrugere - og til senere afhentning af de  

 tomme dunke, hvilket i sig selv slet og ret er »dobbelt« arbejde.
 Hvis Momsnævnets kendelse ikke ændres ved lovgivning, vil en række  

 olieselskaber finde sig nødsaget til på kostbar vis at omlægge  

 raffineringsprocesser, så man fremover også producerer de nye produkter, som  

 især i Jylland markedsføres som fyringspetroleum med et højere flammepunkt  

 (der dog ikke modsvarer det flammepunkt, hvortil almindelige oliefyrsbrændere  

 er godkendt).
På den måde arbejdes der overordentlig uøkonomisk i erhvervslivet.
Og  

 samfundet går glip af milliardafgifterne, som ellers ville have været lagt på  

 den fyringsolie, som erstattes af petroleum.
At petroleum set uden afgifter  

 er et dyrere produkt end fyringsolie, gør kun samfundsspildet endnu større.
 9. Ikke kun Momsnævnets afgørelse koster provenutab.
Det er væsentligt at notere, at det ikke kun drejer sig om en lovgivning,  

 der sætter Momsnævnets afgørelse og dermed den udvidede definition af  

 petroleum ud af funktion.
For at undgå et samfundsprovenutab i  

 milliardstørrelse vil det under alle omstændigheder være nødvendigt med et  

 lovindgreb.
 Uden en ny lovgivning vil statens provenutab og molbohistorien ikke alene  

 fortsætte, men vokse til et punkt, der under alle omstændigheder må kræve et  

 lovindgreb, hvorfor et sådant set ud fra alle sunde samfundsmæssige  

 synsvinkler haster.
 10. Ensartede afgifter på fyringsolie og petroleum vil løse  

 problemerne.
Hele miseren kunne smidigt og effektivt klares ved at afgiftsbelægge al  

 petroleum med samme eller lignende sats, som er gældende for fyringsolie,  

 eventuelt nedsætte afgiften på fyringsolie i forbindelse med afgift på  

 petroleum, så totalprovenuet blev uforandret.
Man kunne så hensigtsmæssigt og  

 retfærdigt styre og eventuelt udbygge det allerede eksisterende  

 varmetilskudssystem.
I så fald ville man kunne hjælpe, hvor der er hjælp  

 behov - og ikke som nu, hvor afgiftsfritagelsen - også i etagebebyggelser - i  

 virkeligheden hjælper i flæng.
kai dige bach a-s Knud Gleie direktør kai dige bach herlev, den 20. april 1990 Skatteminister Anders Fogh Rasmussen Ministeriet for Skatter og Afgifter Herlev, den 20. april 1990 Vedrørende salg af petroleum i 10 liters dunke Med Momsnævnets godkendelse af afgiftsfrit salg af petroleum i 10 liters  

 dunke er der opstået en samfundsmæssigt helt uholdbar situation, idet:
1. Provenutabet for samfundet årligt vil blive i størrelsesordenen fra 1  

 milliard kr. til 4 milliarder kr.
Der er nemlig nu gået sport i at spare den  

 store energiafgift, dels fordi man kan lide at »snyde« samfundet  

 for skat, og dels fordi den realøkonomiske nødvendighed for besparelsen er  

 til stede i de fleste familier.
 2. Næste katastrofale trin i udviklingen vil blive, at landets  

 skønsmæssigt 60-70.000 private dieselbiler vil køre på den af Momsnævnet  

 godkendte »petroleum«, hvor samfundet så mister yderligere  

 millionbeløb i afgifter.
3. Respekten for politikere vil blive forringet endnu en gang.
Ingen  

 ræsonnabel dansker kan se fornuften i, at man kan spare en afgift på 1.760  

 kr. + moms eller i alt 2.147,20 kr. ved at få 1.000 liter  

 »fyringsolie« i 10 liters dunke i stedet for den rationelle og  

 ressourcebesparende tankvognsleverance.
4. Vort skattesystem vil indeholde en mulighed for legalt skattesnyd i  

 betydeligt omfang.
Den eneste betingelse er, at man vil være med i det  

 aldeles »molboagtige« distributionssystem.
Kan respekten for et  

 rimeligt skattesystem overleve med den mulighed? Indtil Momsnævnets afgørelse har omgåelsen med almindelig petroleum i 10  

 liters dunke kun været voksende i moderat tempo og hovedsageligt praktiseret  

 af de mindre petroleumshandlere.
Nu, da lovligheden af omgåelsen er blevet  

 udvidet, vil hele oliebranchen på kort sigt omlægge ca. 25 pct. af sit  

 fyringsoliesalg til petroleum i 10 liters dunke.
Det vil kræve  

 uhensigtsmæssige millioninvesteringer, hvis formål alene er at give samfundet  

 et provenutab på energiafgiften og den tilhørende moms.
 I løbet af en periode, når oliebranchen har omstillet sig, vil næsten al  

 fyringsolie kunne erstattes af den af Momsnævnet godkendte petroleumskvalitet  

 (med højt flammepunkt), hvorved samfundets provenutab kan blive i  

 størrelsesordenen 4 milliarder kr.
 Denne »molbohistorie« kan undgås, hvis skatteministeren straks  

 tilkendegiver, at der vil blive taget et øjeblikkeligt lovinitiativ, således  

 at denne omgåelse af energiafgiften bliver ulovlig.
 Vi beder Dem venligst oplyse, hvorvidt De vil og kan gennemføre et  

 omgående lovindgreb.
 Vi vedlægger til Deres orientering et bilag til yderligere belysning af  

 forholdene omkring petroleum i 10 liters dunke og skal samtidig oplyse, at vi  

 har sendt kopi af nærværende til statsministeren og finansministeren.
Med venlig hilsen kai dige bach a-s Knud Gleie direktør cc.
Statsminister Poul Schluter Finansminister Henning Dyremose Skatteudvalget (Alm. del - bilag 234) 23. maj 1990 Ulemper ved den nugældende lov om afgiftsfritagelse for salg af  

 petroleum i 10 liters dunke Samfundsøkonomi 1. Provenutab på indtil 4 milliarder kr. i manglende afgifter.
 2. Samfundstab og forringelse af handelsbalancen med mere end 1 milliard  

 kr., fordi petroleum uden afgift sammenlignet med fyringsolie uden afgift er  

 35-40 pct. dyrere.
 3. Millioner af kr. i provenutab, når private dieselbiler for alvor  

 begynder at køre på afgiftsfri petroleum.
4. Samfundstab ved miljøudbedring.
Jordrensning hos private forbrugere,  

 der forurener ved overhældning. (Påfyldning af 2.000 liter petroleum = spild  

 ved overhældning fra 200 dunke.
Påfyldningsstudser er meget lidt egnede til  

 nedhældning fra dunke, men beregnede til påfyldning med slangepistol).
5. Samfundstab ved anden miljøudbedring.
Jordrensning på grund af spild  

 ved aftapning - især da mindre tapperier (brændselshandlere) ikke råder over  

 apparatur til den øgede efterspørgsel, men vil tappe »primitivt«.
 6. Branchetab - og dermed samfundstab - i form af mange millioner kr. til  

 raffinaderiomlægninger, tappeanlæg, hundredtusindvis af dunke plus  

 kørselsmateriel.
7. Samfundstab i form af mangedoblede distributionsomkostninger for den  

 del, der vil blive distribueret i dunke af olieselskaberne.
Antagelig et  

 samfundstab på langt over en halv milliard kr.
 8. Mod alt dette står:
 For en brøkdel af det beløb, som samfundet vil blive unddraget, vil man  

 kunne yde petroleumstilskud - om ønskeligt op til 100 pct. - til alle de  

 mennesker, som det var lovens hensigt at hjælpe (da man fjernede  

 petroleumsafgiften, udgjorde denne ca. 50 millioner kr.).
 9. Der vil kunne spares betragtelige beløb i form af sparede omkostninger  

 til kontrol af lovens overholdelse, hvis der indføres afgift på petroleum.  

 Differentierede afgifter er vanskelige at administrere.
 Overtrædelse af brandvedtægter m.m.
 1. I private bilers lukkede bagagerum må højst transporteres 50 liter  

 petroleum.
 2. Private olietanke er kun godkendt til fareklasse III, dvs. til  

 fyringsolie med flammepunkt på mindst 55 grader.
Det må antages, at langt den overvejende del af landets olietanke på grund  

 af deres placering ikke kan godkendes til petroleum.
Dette gælder såvel  

 udendørs som indendørs placering.
 3. Oliefyrsbrændere er kun typegodkendt til fyringsolie med minimum 55  

 grader flammepunkt.
Vil en lovgivning om et flammepunkt på 55 grader være en løsning? 1. Momsnævnets godkendelse af, at petroleum kan have et flammepunkt på 55  

 grader, vil bevirke, at forbrugernes opbevaring og afbrænding af petroleum  

 vil blive lovliggjort.
Men stort set alle de andre problemstillinger vil ikke  

 blive løst ved dette krav.
Miljøforurening 1. Forurening i et uoverskueligt og ukontrollabelt omfang på private  

 grunde, når petroleum overhældes fra dunke (jf.
Samfundsøkonomi pkt. 4).
2. Forurening ved tapning i stigende omfang på små »primitive«  

 tapperier (jf.
Samfundsøkonomi pkt. 5).
3. Miljøforurening i form af kasserede dunke i hundredtusindvis ved  

 »systemets« ophør (jf.
Samfundsøkonomi pkt. 6).
 4. Miljøforurening i trafikken, når antallet af distributionsbiler  

 mangedobles for at klare en omstændelig distribution og afhentning af dunke.
Kommentarer til bemærkninger fremført i debatten 1. Er den »nye« fyringspetroleum med 55 grader flammepunkt  

 mindre svovlholdig end anden petroleum og fyringsolie? - Ja, i det konkrete undersøgte tilfælde.
Svovlmængden vil kunne varieres  

 ganske tilsvarende alle andre kvaliteter af petroleum og fyringsolie.
2. Sælges petroleum næsten udelukkende til fattige? - Nej, langtfra.
Efterspørgslen stiger kraftigt.
Således noterede et af landets største olieselskaber allerede i første  

 kvartal 1990 en eksplosionsagtig stigning af salget af petroleum i dunke,  

 nemlig en stigning på næsten 800 procent! Alle vil gerne tjene mere end 1.000 kr. skattefrit på en times tid ved at  

 købe petroleum i 10 liters dunke.
3. Er 55-grader-petroleum mindre brandfarlig end normal petroleum? - Ja, og det vil medvirke til et øget afgiftsfrit salg.
Også derfor er en  

 lovgivning helt påtrængende.
4. Er det en EF-handelshindring at afgrænse alene ved flammepunkt? - Hvis dette er tilfældet, er det jo blot et yderligere argument for at  

 afgiftsbelægge ensartet.
5. Er der tale om en reel stigning i salget af petroleum? Ja.
Der er en stigning.
Et stort selskab melder om en næsten 800 procents  

 stigning i første kvartal 90 - til trods for, at kvartalet har været det  

 varmeste førstekvartal i mands minde! Og der kan ikke være tale om hamstring fra lejlighedsbeboere.
De har  

 ganske enkelt ikke tilstrækkelig plads (og måske økonomi dertil)? 6. Kan 55-grader-petroleum produceres af flere konkurrenter? - Ja, kvaliteten kan både produceres her og i udlandet.
7. Blander forbrugerne produkter hjemme i deres tanke? - Ja, enten blander man eller også overhælder man udelukkende petroleum.  

 Begge forhold begrunder hurtigst muligt indgreb.
8. Er der EF-problemer ved særlige danske definitioner for petroleum? - Hvis der er det, betyder det kun en ekstra grund til indførelse af  

 afgift.
9. Kan de danske energiafgifter i EF opretholdes på nuværende niveau? - EF-harmonisering på dette område svarer vel blot - uden dramatik - til  

 alle andre områder.
10. Har der været en »branchehetz« mod et flammepunkt på 55  

 grader? - Nej, men det er da helt naturligt, at man på Oliebranchens  

 Fællesrepræsentations generalforsamling for nylig drøftede den meningsløse  

 situation, som gældende lov bringer såvel branche som hele nationen ud i.
11. Vil en afgift begunstige københavnere på bekostning af andre dele af  

 befolkningen? - Nej.
Godt nok er der flest petroleumsfyrede lejligheder i København.
Dog  

 også mange i de store provinsbyer.
Men helt afgørende er det, at en  

 varmetilskudsordning jo netop kan ramme socialt retfærdigt - overalt i  

 landet.
12. Er det vanskeligt at føre kontrol med omgåelse af de nugældende  

 regler? - Ja, det er mere end vanskeligt.
Det er umuligt at føre en effektiv  

 kontrol. (Spørg i toldvæsenet).
Den mest effektive kontrol er at forebygge og forhindre de oplagte  

 svindelmuligheder.
Ved at afgiftsbelægge petroleum er kontrol unødvendig, i  

 modsætning til i dag, hvor der høres om:
A.
Ulovlig direkte overpumpning til forbrugerne direkte fra tankvogn med  

 afgiftsfri fakturering, som om der var leveret i 10 liters dunke, mens der i  

 virkeligheden er solgt fra pumpe.
B.
Ulovligt salg fra tankstationer, idet salg af dieselbrændstof opgives,  

 som om det var solgt i 10 liters dunk, mens det i virkeligheden er solgt fra  

 pumpe.
På denne måde svindles der, ved at forhandleren sælger billigt - noget  

 under normal udsalgspris inkl. afgift - men selv beholder den statsafgift,  

 som han unddrager staten for.
Det menes, at der fra toldvæsenets side  

 arbejdes på sådanne tilfælde, idet man har konstateret, at forhandleren  

 umuligt har kunnet sælge til så lave priser, som tilfældet har været - uden  

 at snyde for afgift.
Hvis vedkommende skulle have betalt afgift til staten,  

 måtte han nødvendigvis have købt sit produkt til ca. en fjerdedel af  

 Rotterdamprisen - hvilket jo er en fuldstændig umulighed.
Det må forventes, at afgiftsunddragelserne vil vokse markant, da  

 fristelsen til misbrug er nærliggende og ukontrollabel 13. Er det vanskeligt at fremstille petroleum med et flammepunkt på 55  

 grader eller et andet specifikt flammepunkt? - Nej, det er ikke noget teknisk problem.
Men i øvrigt kan en afgift eller en afgiftsfritagelse vel ikke være et  

 spørgsmål om, hvorledes et produkt er fremstillet.
Der bør vel kun kunne  

 beskattes efter en vares tekniske specifikation og/eller anvendelse.
Om en  

 vare er fremstillet direkte i en enkelt proces, eller om den er blandet, kan  

 ikke teknisk kontrolleres - og da slet ikke, hvis produktionen er foregået i  

 »Sydamerika«.
I denne problemstilling ligger der også et  

 retssikkerhedsproblem, idet man som importør (uagtet man aktivt har betinget  

 sig en ublandet vare) kan risikere at få leveret en blandet vare og dermed  

 afgiftspligtig vare uden at kunne vide dette.
14. Er petroleum med et flammepunkt på 55 grader bedre egnet til  

 petroleumsovne og -kaminer end almindelig petroleum? - Nej, måske snarere tværtimod.
Det er derimod forvirrende for forbrugere,  

 at den »nye« type petroleum ikke kan anvendes til vægebrændere og  

 lamper.
15. Er der problemer i relation til grænsehandel inden for EF? - Hverken fyringsolie eller fyringspetroleum anses for rejsegods, der frit  

 kan medtages afgiftsfrit over grænsen.
EF-Kommissionen er dog ikke enig med  

 Danmark i denne opfattelse og har derfor indledt en EF-traktatkrænkelsessag  

 mod Danmark.
16. Var det syge, ældre og andre socialt svagt stillede i ofte dårligt  

 isolerede boliger, man ville hjælpe, da petroleum i 10 liters dunke blev  

 afgiftsfri? - Ja, men netop disse grupper kan man hjælpe mere direkte og målrettet ved  

 tilskud efter en varmetilskudsordning.
17. Når toldvæsenet tilsyneladende uden større fiskale vanskeligheder  

 kunne praktisere en særbehandling af petroleum, da afgiften på petroleum var  

 ca. en tredjedel af afgiften på fyringsolie, hvorfor er det så vanskeligt nu  

 helt uden afgift? - Svaret er enkelt.
Da petroleumsafgiften var ca. en tredjedel af  

 olieafgiften, kom salgspriserne for samme mængde af de to produkter relativt  

 tæt på hinanden.
Forskellen bevirkede ikke nogen voldsom særefterspørgsel,  

 fordi ulejligheden ikke stod i samme forhold til besparelsen, som tilfældet  

 er nu.
Situationen er nu den, at den allerede omfattende unddragelse vil  

 accelerere.
18. Har loven virket efter hensigten? - Nej, målet er aldeles forfejlet.
Ved at lovgive endnu mere målrettet mod  

 de rette sociale grupper - med varmetilskud - vil man langt bedre nå det, der  

 var lovens hensigt, da den blev indført.
Og man vil samtidig spare samfundet  

 for et øget handelsbalanceunderskud og provenutab i milliardklassen.
Haahr Benzin 28. maj 1990 Skatteudvalget (Alm. del-bilag 233) Vedrørende: Afgiftsfri petroleum i 10 liters dunke Det er imponerende at se olieselskabers adfærd - og påvirkning af  

 politikere og embedsmænd i denne sag.
 Toldvæsenet er i øjeblikket i færd med at kontrollere alle olieselskaber  

 for at afsløre ulovligt blandet petroleum til videresalg som afgiftsfri  

 petroleum.
 Toldvæsenet har haft held til at afsløre et udenlandsk selskab, som har  

 måttet foretage store efterbetalinger på grund af afgiftsunddragelse.
 Dette selskab - Q 8 - har ved udgangen af januar kvartal måttet standse  

 salget.
 For salg af afgiftsfri petroleum gælder, at sælgeren skal have bevilling  

 til salg af petroleum.
 Misbrug som f.eks. benzinstationernes eventuelle salg af afgiftsfri  

 petroleum som afgiftsbelagt autodiesel sker sikkert i et vist omfang.
 Der foretages kontrol med køb og salg af afgiftsbelagt autodiesel - for at  

 afsløre misbrug.
 Overtrædelse og mersalg vil kunne efterbetales, ligesom der jf. loven vil  

 kunne kræves erstatning ud over efterbetaling af et tilsvarende beløb som  

 bøde.
Det vil således være lukrativt for staten, når alt ulovligt salg er  

 afsløret ved den storstilede kontrol.
Haahr har også haft kontrolbesøg - uden  

 anmærkning.
 Flere politikere og embedsmænd føler sig forulempet af oliebranchen og vil  

 søge at ændre »den utilsigtede virkning«.
 Det utilsigtede består åbenbart i, at Haahr har fået mulighed for salg af  

 en petroleumsproduktion på ca. 40 tons pr. dag - ca. 1 tankvognslæs.
 Salg af afgiftsfri petroleum i 1987, 1988 og 1989 under eet er i øvrigt  

 faldet.
 Det er »gratis« at indberette til denne afgiftsfri  

 petroleumstatistik - så meget andet end petroleum har med overlæg medvirket  

 til forøgelse af »statistiksalget«.
Toldvæsenet har efter denne statistik, der er tilsendt Haahr, rettet disse  

 tal og orienteret Skatteministeriet.
Dette er ifølge vore oplysninger sket  

 allerede den 16. maj 1990.
 Endvidere er tallene for Nærum formodentlig Q 8's salg - som siden er  

 erkendt ulovligt og efterbeskattet.
 Disse tal ses ligeledes ikke at være fjernet fra denne statistik.
 Haahr har i tillid til lavere petroleumsafgift med salg i 10 liter dunke  

 investeret et betydeligt millionbeløb.
 Blandt andet i tillid til, at samtlige partier i Folketinget stemte for  

 loven.
 Folketingets samlede tilslutning bekræftede klart et ønske om at tilgodese  

 beboere i den svage boligmasse.
 En målgruppe, der i stor udstrækning er Haahrs kunder - og som  

 selvfølgelig skulle have den mulighed for hjælp til selvhjælp - ved flid  

 (tapning/selvhentning). En præmiering efter dansk skik og tradition.
Haahrs forsyninger og produktion er tilrettelagt - med option - endeligt  

 bekræftet efter Momsnævnets kendelse.
I øvrigt som bytte - med betaling af  

 olie købt af Haahr - hos DOFAS/DONG.
Såfremt Folketinget lader sig presse i konkurrence mellem olieselskaber,  

 må det give alvorlig anledning til eftertanke om forsvarligheden af et mindre  

 dansk alternativ til de udenlandske magtkoncentrationer og fremmede  

 statsmagters dominans af oliehandel i Danmark.
Her ses bort fra mindre  

 brændselshandlere.
 Provenutab - der tales af vore konkurrenter om vanvittige tab for staten -  

 fra 100 mio. - ja sågar op til 4 milliarder kr. om året! Enhver med blot  

 minimum teknisk viden må trække på smilebåndet.
Raffinaderier yder en beskeden petroleumsproduktion ud af en tønde råolie.  

 Det dækker ikke engang behovet for jetflybrændstof i Danmark.
Der kan ikke  

 uden videre ændres på produktsammensætningen - derfor truer, overdriver og  

 skræmmer oliebranchen - helt ud over al moral.
 Lad dem blot gå i gang - det er det, de ikke kan - lovligt - derfor truer  

 de og har opnået en brancheenighed vendt mod Haahrs 40 tons daglige  

 produktion fra Haahrs Raffinaderi i Aabenraa.
Hvis de havde kunnet, havde de gjort det uden at spørge! Tænk - at multinationalselskaber spørger minister og Folketing til råds -  

 om dunkekøb.
Hvad bliver det næste? Skal Folketinget mon tage stilling til Texacos køb  

 af nye dæk til tankbiler? Folketinget har jo magten og kan ændre loven.
Når provenutabet  

 kommer på niveau med sildeolie, kan man genindføre 600 kr. afgiften - og  

 herefter justere efter udviklingen uden at lade sig true og latterliggøre af  

 en branche med almen lav moralkodeks.
Vedrørende: Fiskeolie - og lignende olietyper, som er friholdt for  

 olieafgift Det er uforståeligt, at Folketinget ofrer en så stor indsats på at få  

 stoppet salg af afgiftsfri petroleum i 10 liters dunke, når man i øvrigt  

 ifølge pressen har accepteret at tillade et meget stort salg af fiskeolie -  

 som er friholdt for olieafgift - (et sundt og nærende levnedsmiddel) til  

 afbrænding i danske varmeværker.
 Fiskeoliens importværdi eller manglende eksportværdi er ca. 300 pct. af  

 den fuelolie, der blev fortrængt og må eksporteres med tab - i forhold til  

 importværdien af fiskeolie.
 Bortset fra det vanvittige i at bruge levnedsmidler som brændstof har  

 dette medført betydelig import af fiskeolie til en væsentlig højere pris, end  

 verdensmarkedet normalt tillader disse produkter.
 Ifølge dagspressen har man fra myndighedernes side accepteret, at denne  

 afbrænding kan fortsætte 2-4 år endnu, indtil nye regler for varmeværker  

 træder i kraft.
Det årlige forbrug af fiskeolie til afbrænding i varmeværker forventes at  

 være på ca. 80.000 tons (den mængde, som forventes at kunne fremskaffes  

 indenlands/udenlands). Denne mængde fortrænger afbrændingen af ca. 70.000  

 tons svær brændselsolie.
Statens provenutab ved denne fortrængning af svær  

 brændselsolie med fiskeolie andrager ca. kr. 175,0 mio. pr. år.
Dette har  

 været til stor gene for Haahr, der har været den største eller næststørste  

 leverandør af svær brændselsolie (fuelolie). Der er således i dag 25-30  

 fjernvarmecentraler, som alene på grund af afgiftsfritagelsen anvender  

 fiskeolie som brændsel.
Salget af afgiftsfri petroleum aftappet i 10 liters dunke i 1989 var ca.  

 30.000.000 liter.
Dette svarer til et provenutab for staten på ca. kr. 66  

 mio. - altså kun ca. 38 pct. af det tab, man uden videre accepterer på  

 afbrænding af fiskeolie i danske varmeværker.
 Lampeolie:
 Der er foruden fiskeolie flere andre udmærkede brændsler, der kan  

 anvendes til opvarmning uden afgift.
 Ingen er dog konkurrencedygtig uden det fiskale islæt.
 Såfremt petroleumssalget begrænses, er opmærksomheden vakt. - Derfor skal  

 et lovtiltag forberedes og gennemtænkes, hvis ikke tingene skal løbe løbsk.
 Socialt har mange glæde af at kunne købe små mængder brændsel  

 såsom afgiftsfri petroleum, der kan hjemtages med 5-10 dunke ad gangen til 25  

 kr. pr. dunk, i stedet for at indkøbe større partier leveret med tankbil for  

 mindst 3.000-4.000 kr. ad gangen.
 Her skal præsteres en ydelse for fordelen, medens fiskeolie uden besvær  

 køres ud i hele tankbillæs til fjernvarmecentraler.
 Miljøet får heller ikke for lidt fra konkurrenternes side - her  

 tæller følelser og chikane mere end kendsgerninger.
 Tapning eller dunkefyldning sker på betonplads med kloaksystem,  

 der er forbundet med olieudskiller godkendt af myndighederne.
Transport foregår normalt og for nok 80 pct.s vedkommende i  

 personbilers bagagerum.
Her skal folk nok være forsigtige og motiverede for  

 at modvirke spild bl.a. på grund af efterfølgende lugtgener i bilen.
 Aflæsning til eventuel forbrugstank sker også med stor  

 påpasselighed - man sviner nødig i egen have.
 Dampe:
 Højt flammepunkt giver væske færre flygtige  

 »lette/brandfarlige« dampe og er dermed ikke mindre miljøvenlig ved  

 håndtering.
 Den samme mængde brændstof påfyldes, og dampe fortrænges under alle  

 omstændigheder - eventuelt med tankvogn, der aflæsser, altså pumper, med  

 betydelig større hastighed, end man kan tømme en dunk.
Petroleum er af alle kendt som fint og miljøvenligt brændsel, der  

 anvendes mange steder i udlandet efter miljøkrav i storbyer.
Haahrs  

 fremstillede petroleum har kun 1/20 af det svovlindhold, andres petroleum kan  

 have - og er derfor et fremtidsrettet brændstof tilpasset påtænkte  

 miljøafgifter.
Miljøafgifter som Danmark agter at indføre og tilpasse  

 energiafgifterne med, jf.
Energiplan 2000 og Brundtlandrapporten, er også  

 tilgodeset.
En beskatning efter disse principper vil placere Haahrs Petroleum i den  

 laveste afgiftsklasse - om nogen.
Her er den altså allerede, den miljøvenlige  

 energikilde, som konkurrenter raser mod - og på uanstændig vis søger at  

 vildlede lovgiverne om.
Haahr Benzin Vejle, den 10. august 1990 Skatteudvalget (Alm. del-bilag 276) Til alle medlemmer af Skatteudvalget Vedrørende: Ikrafttrædelsesdato for afgift på dunkpetroleum Ref.: Journal nr. 588-1103-1765 - Skatteministerens brev af 22. juni  

 1990 Vi har gennem dagspressen erfaret, at Folketinget agtes ekstraordinært  

 indkaldt førstkommende mandag - den 13. august 1990 - for at pålægge  

 dunkpetroleum samme afgift som på fyringsolie - kr. 1.760,00 pr. 1.000 liter.
 Må vi i den forbindelse minde om skatteministerens ovennævnte brevs sidste  

 afsnit.
»Som det fremgår af min pressemeddelelse om sagen, vil regeringen  

 imidlertid gribe ind over for salget, hvis ikke det urimelige misbrug, der nu  

 finder sted, stopper.
Der vil i så fald blive taget et  

 lovgivningsinitiativ straks ved starten af Folketingets samling til  

 oktober.« I tillid hertil har vort selskab disponeret forsyninger frem til 2/10  

 d.å.
En stor del af disse forsyninger er hjemtaget under indflydelse af  

 Kuwaitkrisen til meget høje priser.
 Såfremt lovgivningsinitiativet nu hindrer salget, vil disse mængder kun  

 kunne realiseres på det danske marked med betydende tab.
 Haahr anmoder derfor om, at det varslede lovinitiativ giver mulighed for  

 at nedbringe de varelagre, der er anskaffet i tillid til skatteministerens  

 brev - og under indflydelse af den spændte internationale situation.
 Vort eneste alternativ vil, så vidt jeg kan se, være salg af produkterne  

 fra vore 6 tyske grænsestationer, hvor afgiftsniveauet er 200,00 kr. pr.  

 1.000 liter og momssatsen er 8 pct. lavere end i Danmark.
 Et eventuelt salg af disse mængder vil naturligt afstedkomme en ikke  

 tilsigtet uro omkring grænsehandelen.
Med venlig hilsen Olaf Haahr Skatteministeriet Departementet 10. august 1990 Skatteudvalget (Alm. del-bilag 278) Ad alm. del - bilag 276 Haahr Benzin, Vejle, har i en henvendelse givet udtryk for, at  

 lagre af afgiftsfri dunkpetroleum bør kunne sælges afgiftsfrit.
I modsat fald  

 vil selskabet sælge varen fra sine tankstationer syd for grænsen.
 Hertil bemærkes:
 Der henvises til min besvarelse af spørgsmål 138, Alm. del, bilag 274.
Det er i øvrigt min opfattelse, at olieselskaberne må have kendt risikoen  

 for et hurtigt lovindgreb og har kunnet tage højde herfor.
Jeg mener derfor  

 heller ikke, at der ved fremsættelsen af lovforslaget kan tages hensyn til  

 olieselskabernes lagre.
Anders Fogh Rasmussen / Kurt Hoffritz Justitsministeriet Lovafdelingen 30. marts 1990 Skatteudvalget (Alm. del-bilag 222(uddrag)) Skatteministeriet, 12. kontor Under henvisning til drøftelsen i juridisk specialudvalg  

 vedrørende juridiske spørgsmål den 28. marts 1990 om definitionen af  

 petroleum fremsendes vedlagt et revideret notat.
Notatet har været forelagt  

 Udenrigsministeriet og Industriministeriet, der ikke har haft bemærkninger  

 til konklusionen.
P.
M.
V.
K.
Hagel-Sørensen Justitsministeriet Lovafdelingen 30. marts 1990 N O T A T om, hvorvidt definitionen af petroleum i forhold til afgiftslovgivningen  

 er notificeringspligtig 1. I en skrivelse af 16. februar 1990 til Skatteministeriet har professor  

 dr. jur.
Isi Foighel på vegne af firmaet Haahr Petroleum klaget over, at  

 Told- og Skattestyrelsen har meddelt, at petroleum, der sælges i dunke på 10  

 liter, kun er afdragsfritaget, hvis flammepunktet ikke overstiger 55 grader  

 og produktet markedsføres under den neutrale betegnelse »petroleum«  

 uden angivelse af, at produktet er anvendeligt i almindelige  

 oliefyringsanlæg.
Det gøres gældende i skrivelsen, at en ensidig ændring af  

 den tekniske beskrivelse af produktet petroleum er en indførelse af en  

 teknisk handelshindring.
Der henvises til EF's direktiv 83/189 om en  

 informationsprocedure, særlig art. 8 og 9.
 2. Afgift på petroleum er fastsat ved lov om afgift af visse  

 olieprodukter, jf. lovbekendtgørelse nr. 621 af 14. oktober 1988. § 1 i denne  

 lov har følgende ordlyd:
 »§ 1. Af følgende olieprodukter svares der afgift til  

 statskassen således:
 1) Gas- og dieselolie: 176 øre pr. liter.
 2) Fuelolie: 198 øre pr. kilo.
 3) Fyringstjære: 178 øre pr. kilo.
4) Petroleum: 176 øre pr. liter.
Dog er der afgiftsfrihed for petroleum,  

 som afsættes i beholdere på 10 liter eller afsættes til mellemhandlere  

 udelukkende til aftapning på sådanne beholdere.« Ingen af de 4 afgiftskategorier er defineret i loven, og det er oplyst, at  

 petroleum sælges i flere kvaliteter, dog normalt således at flammepunktet er  

 under 55 grader.
Petroleum, der har et flammepunkt over 55 grader, er uegnet  

 til fyring i oliekaminer, men afgiftsfritagelsen for petroleum i 10 liters  

 dunke blev indført netop af hensyn til beboere af ældre ejendomme med  

 oliekamin.
3. Rådets direktiv af 28. marts 1983 om en informationsprocedure med  

 hensyn til standarder og forskrifter (83/189) er ændret ved direktiv 88/182.  

 Efter artikel 8 i direktivet har medlemsstaterne pligt til at underrette  

 Kommissionen om ethvert udkast til »teknisk forskrift«, medmindre  

 der blot er tale om en gengivelse af en international eller europæisk  

 standard.
Efter artikel 9 skal en medlemsstat udsætte vedtagelsen af et  

 udkast til teknisk forskrift i 6 måneder regnet fra datoen for meddelelsen  

 tilKommissionen.
Under visse nærmere omstændigheder kan denne frist  

 forlænges.
Udtrykket »teknisk forskrift« er defineret i direktivets  

 artikel 1, nr. 5, således:
 »I dette direktiv forstås ved . . .
5. »Teknisk forskrift«, tekniske specifikationer herunder de  

 administrative bestemmelser, der gælder herfor, som retligt eller faktisk  

 skal overholdes, for at et produkt kan markedsføres eller anvendes i en  

 medlemsstat eller i en væsentlig del af denne stat, bortset fra de  

 specifikationer, som de lokale myndigheder fastsætter.' I definitionen henvises således til udtrykket tekniske specifikationer,  

 der i samme artikel nr. 1 defineres således:
»Tekniske specifikationer«, en specifikation, der indeholdes i  

 et dokument, som fastlægger karakteristika for et produkt som f.eks.  

 kvalitet, brugsegenskaber, sikkerhed, dimensioner, herunder terminologiske  

 forskrifter for varen, symboler, prøvning og prøvningsmetoder, emballering,  

 mærkning eller etikettering samt fremstillingsmetoder og processer for  

 landbrugsprodukter efter traktatens artikel 38, stk. 1 . . .' Det fremgår af præamblen til direktivet fra 1983, at  

 informationsproceduren er indført med henblik på at gøre det muligt for  

 Kommissionen at råde over nødvendige oplysninger inden medlemsstaternes  

 udstedelse af tekniske forskrifter.
Underretningspligten tilsigter at styrke  

 forbudet mod kvantitative restriktioner og foranstaltninger med tilsvarende  

 virkninger, der er indeholdt i traktatens artikel 30, idet underretningen på  

 udkaststadiet kan forebygge udstedelsen af forskrifter, der ville være i  

 strid med artikel 30, og som ikke kunne retfærdiggøres efter de særlige  

 hensyn, der er anerkendt i Domstolens praksis om denne bestemmelse eller om  

 artikel 36.
4. EF-Domstolen har i en dom af 4. april 1968 i sag 27/67, Firma  

 Fink-Frucht mod det tyske toldvæsen, Sammlung 1968, s. 333, taget stilling  

 til, om en afgift, der blev opkrævet ved import af varer, der ikke fandtes i  

 importlandet, var i strid med traktatens artikel 95 eller artikel 30.  

 Domstolen udtalte, at artikel 95 ikke forbyder medlemsstaterne at pålægge  

 indførte varer indenlandske afgifter, selv om der hverken findes lignende  

 indenlandske varer eller andre indenlandske produktioner, som herved kunne  

 blive beskyttet.
Domstolen fortsatte vedrørende spørgsmålet om en eventuel  

 overtrædelse af artikel 30:
»Indenlandske afgifter, der opkræves under de nævnte forudsætninger,  

 er heller ikke omfattet af det forbud, der er indeholdt i traktatens artikel  

 30 mod mængdemæssige restriktioner eller foranstaltninger med tilsvarende  

 virkning.
Disse restriktioner, der tilsigter en begrænsning af importmængden,  

 adskiller sig med hensyn til funktionsmåde og formål fra afgiftsmæssige  

 foranstaltninger.
Da endvidere artikel 30 på den ene side og artikel 95 på  

 den anden side forudser forskellige tidsfrister og procedurer for ophævelsen  

 af de handelshindringer, som de vedrører, kan det vanskeligt antages, at  

 samme afgift på samme tid kan være en foranstaltning med tilsvarende virkning  

 som en kvantitativ importrestriktion og en indenlandsk afgift.« Domstolen har på ny taget stilling til afgrænsningen mellem art. 30 og  

 artikel 95 i en dom af 3. marts 1988 i sag 252/86, Bergandi, Saml. 1988, s.  

 1343. Sagen, der var forelagt af en fransk domstol, vedrørte lovligheden af  

 en afgift på spilleautomater, og den nationale domstol ønskede særlig oplyst,  

 om afgiften var i strid med 6. momsdirektiv artikel 33. Herudover blev der  

 spurgt, om en afgift kunne være i strid med traktatens artikel 30, når den  

 kunne begrænse importen fra andre EF-lande.
Om dette spørgsmål udtalte  

 EF-Domstolen:
»Med hensyn til det sjette spørgsmål skal det blot bemærkes, at  

 EØF-traktatens artikel 30 generelt omfatter alle foranstaltninger, som kan  

 begrænse importen, og som ikke er særligt reguleret i andre  

 traktatbestemmelser.
Da de i de præjudicielle spørgsmål nævnte begrænsninger  

 er af fiskal karakter, skal det følgelig alene afgøres på grundlag af  

 traktatens artikel 95, hvorvidt de er forenelige med traktaten.« Endelig har spørgsmålet været fremme i sag 45/87, Kommissionen mod Irland,  

 dom af 22. september 1988. Denne sag drejede sig om Irlands overtrædelse af  

 direktiv 71/305 om udbud af offentlige anlægsarbejder og overtrædelse af  

 artikel 30. Fra irsk side havde man stillet krav om konstruktionen af nogle  

 vandrør med den virkning, at de kun kunne fremstilles i Irland.
Den irske regering gjorde bl.a. gældende, at sagen ikke kunne bedømmes ud  

 fra artikel 30, idet det afgørende ikke var brugen af vandrør, men  

 anlægsarbejdet.
Det måtte derfor være traktatens regler om tjenesteydelser,  

 der fandt anvendelse.
Traktatens artikel 30 omfatter ikke hindringer, som er  

 omhandlet i andre særlige bestemmelser i traktaten.
 Hertil udtalte Domstolen:
»Denne argumentation kan ikke lægges til grund.
Formålet med artikel  

 30 er at ophæve alle de foranstaltninger fra medlemsstaternes side, som  

 hindrer indførslerne ved samhandelen inden for Fællesskabet, uanset om  

 sådanne foranstaltninger direkte vedrører de importerede varers bevægelighed  

 eller de indirekte medfører en hindring af afsætningen af varer fra andre  

 medlemsstater.
Den omstændighed, at visse af de nævnte hindringer skal  

 vurderes i relation til særlige bestemmelser i Traktaten som f.eks. artikel  

 95, der vedrører afgiftsmæssig forskelsbehandling, ændrer intet ved, at  

 artikel 30 er en generel forbudsbestemmelse.
Derimod vedrører de bestemmelser om fri udveksling af tjenesteydelser, som  

 den irske regering har påberåbt sig, ikke varebevægelser, men retten til frit  

 at udøve virksomhed og drage fordel heraf; bestemmelserne indeholder ingen  

 konkret regel om bestemte hindringer for varers frie bevægelighed.
Det  

 forhold, at en offentlig bygge- og anlægskontrakt vedrører en tjenesteydelse,  

 kan derfor ikke bevirke, at en begrænsning med hensyn til materialevalget,  

 som er optaget i en meddelelse om udbud, ikke er omfattet af  

 forbudsbestemmelserne i artikel 30.« Efter Justitsministeriets opfattelse kan henvisningen i denne dom til  

 artikel 95 ikke fortolkes således, at Domstolen hermed ønskede at ændre sin  

 hidtidige faste praksis med den konsekvens, at afgiftsregler også kan rammes  

 af artikel 30. Spørgsmålet om afgrænsningen mellem artikel 30 og artikel 95  

 var ikke af betydning for den konkrete sag, og bemærkningen kan ikke  

 tillægges særlig vægt ved siden af de øvrige domme, der specielt tog stilling  

 til spørgsmålet.
Efter Justitsministeriets opfattelse må det derfor på grundlag af  

 domspraksis antages, at medlemslandenes afgiftslovgivning skal bedømmes efter  

 reglerne i traktatens artikel 9 om toldlignende afgifter og artikel 95 om  

 indenlandske afgifter, men ikke efter artikel 30-36 om mængdemæssige  

 begrænsninger.
Heraf følger endvidere, at direktivet om en  

 informationsprocedure, der som nævnt er tilblevet som et supplement til  

 bestemmelserne i artikel 30-36, som udgangspunkt ikke finder anvendelse på  

 bestemmelser i afgiftslovgivningen.
5. Denne opfattelse har været fulgt i dansk lovgivningspraksis siden  

 direktivets vedtagelse, idet ingen afgiftslov er blevet notificeret for  

 Kommissionen efter direktivets regler, uanset om afgiftsloven i sig selv  

 indeholder en række tekniske specifikationer.
Som eksempel kan for så vidt  

 henvises til afgiftsfritagelsen for petroleum i beholdere på 10 liter, som  

 blev gennemført ved lov nr. 842 fra 1988. Efter direktivets artikel 1, nr. 1,  

 er en teknisk specifikation også en specifikation, der fastlægger  

 karakteristika for produktets emballering, og en afgiftssondring, der er  

 afhængig af emballagens størrelse, er derfor en teknisk specifikation.  

 Imidlertid blev loven om afgiftsfritagelse ikke notificeret for Kommissionen.  

 Afgiftslovgivningen indeholder talrige andre eksempler på, at  

 afgiftskategorier er fastlagt ved hjælp af specifikationer, der ville være  

 omfattet af direktivet, hvis ikke de netop havde været indeholdt i en  

 afgiftslov.
Som andre eksempler kan nævnes lov nr. 834 af 21. december 1988  

 om visse miljøafgifter, hvorefter der bl.a. svares afgift af »kemiske  

 stoffer og produkter, der ved denne lovs ikrafttræden er godkendelsespligtige  

 efter kapitel 7 i lov om kemiske stoffer og produkter, i emballager, der  

 indeholder mindre end 1 kg eller 1 liter i flydende form.« Den opfattelse af informationsproceduredirektivet, der her er redegjort  

 for, er ikke anfægtet af Kommissionen for så vidt angår almindelige  

 afgiftslove.
Imidlertid har Kommissionen i forbindelse med den danske  

 afgiftsfritagelse for miljøvenlige biler tilkendegivet, at en  

 afgiftsfritagelse, der knytter sig til en teknisk specifikation af, hvad der  

 skal forstås ved en miljøvenlig bil, er omfattet af direktivet.
Kommissionen  

 har dog ikke fastholdt sit synspunkt på en sådan måde, at spørgsmålet har  

 været gjort til genstand for en egentlig meningsudveksling i en  

 traktatbrudssag.
Regeringen har imidlertid antaget, at der ikke forelå en  

 notificeringsforpligtelse, idet man bl.a. baserede sig på et notat af 26.  

 oktober 1988 fra Udenrigsministeriet.
 6. En anerkendelse af en notificeringspligt ville navnlig være ødelæggende  

 for vedtagelsen af afgiftslove, der jo normalt har en kort  

 ikrafttrædelsesfrist.
Spørgsmålet kan rejses, om man kunne anerkende, at efterfølgende  

 forskrifter, der afgrænser afgiftskategorierne i en afgiftslov, kan  

 sidestilles med en teknisk forskrift i direktivets forstand.
Ved  

 overvejelserne herom må der lægges vægt på, om der er tale om en bestemmelse,  

 der på nogen måde direkte eller indirekte kan påvirke samhandelen mellem  

 EF-landene.
Ved vurderingen af dette spørgsmål kan der lægges vægt på, om  

 kravene retter sig til udbyderen f.eks. ved alene at pålægge udbyderen at  

 opkræve afgift af varer, der opfylder bestemte kriterier af betydning for  

 afgiftspålæggelse eller -beregning eller mod selve produktet, dettes  

 karakteristika m.v., herunder især terminologiske forskrifter for varen,  

 emballering, mærkning eller etikettering.
Herunder må også bestemmelser om  

 varens brug eller ikke tilladt forbrugsmåde tages i betragtning.
I den foreliggende sag finder Justitsministeriet ikke anledning til at  

 tage endelig stilling til, om informationsdirektivet kan antages at finde  

 anvendelse, fordi Told- og Skattestyrelsens skrivelse til Haahr Petroleum  

 ikke indeholder et markedsføringsforbud, men alene bestemmer, at et produkt  

 skal markedsføres under den generiske betegnelse »petroleum« og  

 kunne anvendes til oliekaminer for at være afgiftsfritaget.
Der er således  

 tale om et krav til udbyderen snarere end til produktet.
 7. Sammenfattende finder Justitsministeriet, at informationsdirektivet  

 ikke finder anvendelse i den konkrete sag.
