Nr LSF 244 Forslag til Lov om skattemæssige afskrivninger (afskrivningsloven) Fremsat af skatteministeren (Carsten Koch) den 24. april 1997 Kapitel I Lovens anvendelsesområde § 1. Efter reglerne i denne lov kan skattemæssig afskrivning  

 foretages på udgifter til anskaffelse og forbedring af aktiver, der benyttes  

 erhvervsmæssigt af den skattepligtige, samt på visse andre udgifter.
Kapitel II Driftsmidler og skibe Fælles bestemmelser § 2. Maskiner, inventar og andre driftsmidler samt skibe afskrives  

 efter reglerne i dette kapitel, såfremt de udelukkende eller delvis benyttes  

 erhvervsmæssigt.
 Stk. 2. Udgifter til anskaffelse af edb-software afskrives efter  

 reglerne i dette kapitel, uanset om der er tale om erhvervelse af en  

 tidsubegrænset brugsrettighed i henhold til en softwarelicensaftale eller  

 lignende.
 Stk. 3. Antikviteter, kunstværker og andre aktiver, der efter  

 deres art og anvendelse normalt ikke udsættes for værdiforringelse, kan ikke  

 afskrives.
§ 3. Driftsmidler og skibe anses for anskaffet, når driftsmidlet  

 eller skibet 1) er leveret til en igangværende virksomhed, 2) er bestemt til at indgå i virksomhedens drift, og 3) er færdiggjort i et sådant omfang, at det kan indgå i driften.
 § 4. Ændrer en skattepligtig benyttelsen af driftsmidler eller  

 skibe fra udelukkende erhvervsmæssig benyttelse til privat benyttelse eller  

 omvendt, behandles dette som salg henholdsvis køb af de pågældende aktiver.  

 Det samme gælder ved ændring fra eller til delvis erhvervsmæssig benyttelse.  

 Som salgssum eller købesum anvendes handelsværdien på det tidspunkt, hvor  

 benyttelsen ændres.
Udelukkende erhvervsmæssigt benyttede driftsmidler og skibe § 5. Driftsmidler og skibe, som en skattepligtig udelukkende  

 benytter erhvervsmæssigt, skal afskrives på en samlet saldo for den enkelte  

 virksomhed.
Stk. 2. Indkomstårets afskrivninger foretages på grundlag af den  

 afskrivningsberettigede saldoværdi ved indkomstårets udgang.
Denne værdi  

 opgøres som saldoværdien ved indkomstårets begyndelse med tillæg af  

 anskaffelsessummen for driftsmidler og skibe, der er anskaffet i  

 indkomståret, og med fradrag af salgssummen for driftsmidler og skibe, der er  

 solgt og leveret i indkomstårets løb.
Udgifter til forbedring behandles på  

 samme måde som anskaffelsessummer.
Saldoværdien ved indkomstårets begyndelse  

 udgør det beløb, hvortil driftsmidler og skibe anskaffet i tidligere  

 indkomstår er nedbragt ved afskrivninger.
 Stk. 3. Afskrivning kan højst udgøre 30 pct. af den  

 afskrivningsberettigede saldoværdi efter stk. 2. Udgør den  

 afskrivningsberettigede saldoværdi før indkomstårets afskrivning et  

 grundbeløb (i 1987-niveau) på 6.700 kr. eller derunder, kan beløbet fradrages  

 fuldt ud i den skattepligtige indkomst.
Stk. 4. For selskaber og foreninger omfattet af  

 selskabsskattelovens § 1, stk. 1, nr. 1, 2 eller 4, indgår anskaffelsessummen  

 for driftsmidler og skibe omfattet af stk. 1, som enten erhverves med henblik  

 på udlejning, eller som allerede ved erhvervelsen er udlejet, ikke i den  

 afskrivningsberettigede saldoværdi for anskaffelsesåret eller indkomståret  

 efter anskaffelsesåret.
For indkomståret efter anskaffelsesåret kan der  

 særskilt afskrives indtil 60 pct. af anskaffelsessummen for  

 udlejningsdriftsmidlet eller -skibet.
Den del af anskaffelsessummen, der ikke  

 er afskrevet, tillægges den afskrivningsberettigede saldoværdi for det andet  

 indkomstår efter anskaffelsesåret.
 Stk. 5. Sælges et udlejningsdriftsmiddel eller -skib omfattet af  

 stk. 4 i anskaffelsesåret eller indkomståret efter anskaffelsesåret,  

 fradrages henholdsvis medregnes fortjeneste eller tab i den  

 afskrivningsberettigede saldoværdi for det indkomstår, hvori salget finder  

 sted, jf. dog § 9. Bestemmelserne i stk. 4, 2. og 3. pkt., finder ikke  

 anvendelse.
 Stk. 6. Ligningsrådet kan tillade, at bestemmelsen i stk. 4 ikke  

 skal finde anvendelse, når det efter rådets skøn må anses for godtgjort, at  

 anskaffelsen af aktiver til udlejning er normal forretningsmæssigt drevet  

 udlejningsvirksomhed og i det væsentlige ikke har til formål at opnå adgang  

 til at foretage skattemæssige afskrivninger på de anskaffede aktiver.
 § 6. Den skattepligtige kan i stedet for at afskrive efter § 5  

 vælge at fradrage (straksafskrive) hele anskaffelsessummen for nedennævnte  

 driftsmidler m.v. i den skattepligtige indkomst for det indkomstår, hvori  

 anskaffelsen finder sted, jf. dog stk. 3:
 1) Driftsmidler, hvis fysiske levealder må antages ikke at overstige 3 år.
 2) Driftsmidler med en anskaffelsessum på et grundbeløb (i 1987-niveau) på  

 6.700 kr. eller derunder.
 3) Driftsmidler og skibe til forsøgs- og forskningsvirksomhed bortset fra  

 driftsmidler og skibe, der anvendes til efterforskning efter råstoffer.
 4) Edb-software.
 Stk. 2. Sælges et aktiv, hvis anskaffelsessum efter stk. 1 fuldt  

 ud er fradraget i den skattepligtige indkomst for anskaffelsesåret, skal  

 salgssummen medregnes i den skattepligtige indkomst for det indkomstår, hvori  

 leveringen finder sted, jf. dog § 9.
 Stk. 3. Selskaber og foreninger omfattet af selskabsskattelovens §  

 1, stk. 1, nr. 1, 2 eller 4, kan først fradrage udgifter til anskaffelse af  

 aktiver omfattet af stk. 1, nr. 1, 2 og 4, som erhverves med henblik på  

 udlejning, eller som allerede ved erhvervelsen er udlejet, i den  

 skattepligtige indkomst for indkomståret efter anskaffelsesåret.  

 Ligningsrådet kan efter reglerne i § 5, stk. 6, tillade, at 1. pkt. ikke skal  

 finde anvendelse.
 Stk. 4. Sælges et aktiv omfattet af stk. 3, skal salgssummen med  

 fradrag af en eventuel anskaffelsessum, der ikke fuldt ud er fradraget i den  

 skattepligtige indkomst, medregnes i den skattepligtige indkomst for det  

 indkomstår, hvori leveringen finder sted, jf. dog § 9.
 § 7. Udgift til reparation af et skadelidt driftsmiddel eller skib  

 fradrages i den skattepligtige indkomst for det indkomstår, hvori  

 reparationen foretages.
Stk. 2. Er der udbetalt en forsikring eller erstatning i anledning  

 af skaden, udgør fradraget dog kun det beløb, hvormed reparationsudgiften  

 overstiger forsikrings- eller erstatningssummen.
Hvis forsikrings- eller  

 erstatningssummen er større end reparationsudgiften, skal det overskydende  

 beløb fradrages i saldoværdien efter § 5.
 Stk. 3. Som reparationsudgifter betragtes udgifter, der medgår til  

 at sætte aktivet i den stand, det var i ved skadens indtræden.
 § 8. I det omfang en negativ saldo, der er fremkommet som følge  

 af, at salgssummer m.v. skal fradrages i afskrivningsgrundlaget, jf. § 5,  

 stk. 2, ikke medregnes ved opgørelsen af den skattepligtige indkomst for det  

 indkomstår, hvori den er opstået, skal den udlignes ved anskaffelser eller  

 medregnes ved opgørelsen af den skattepligtige indkomst for det følgende  

 indkomstår.
 Stk. 2. Skatteministeren kan, når ganske særlige omstændigheder  

 taler herfor, forlænge fristen for udligning af et negativt saldobeløb.  

 Tilladelsen kan gøres betinget af, at der stilles sikkerhed for  

 skattebetalingen.
§ 9. I det indkomstår, hvori en virksomhed sælges eller i øvrigt  

 ophører (ophørsåret), kan der ikke afskrives eller straksafskrives på  

 driftsmidler eller skibe omfattet af dette kapitel.
Fortjeneste eller tab  

 medregnes ved opgørelsen af den skattepligtige indkomst for ophørsåret og  

 opgøres som forskellen mellem på den ene side salgssummen for de i ophørsåret  

 solgte driftsmidler og skibe, herunder salgssummen for straksafskrevne  

 driftsmidler og skibe, og på den anden side saldoværdien ved ophørsårets  

 begyndelse med tillæg af beløb, der i ophørsåret er anvendt til  

 nyanskaffelser.
Såfremt saldoværdien ved ophørsårets begyndelse er negativ,  

 opgøres fortjeneste eller tab som forskellen mellem på den ene side  

 salgssummerne med tillæg af et positivt beløb lig den negative saldo og på  

 den anden side udgifterne til nyanskaffelser i ophørsåret.
Stk. 2. Såfremt saldoværdien ved ophørsårets udgang er positiv, og  

 der fortsat er driftsmidler eller skibe, der ikke er solgt, videreføres den  

 positive saldo for efterfølgende indkomstår.
Salgssummen for driftsmidler og  

 skibe, der sælges efter ophørsåret, fradrages i saldoværdien.
Tab kan først  

 medregnes i den skattepligtige indkomst for det indkomstår, hvori det sidste  

 driftsmiddel eller skib er solgt eller lignende.
 Stk. 3. I de i stk. 1 nævnte salgssummer fradrages eventuelle  

 anskaffelsessummer, der som følge af reglerne i § 5, stk. 4, og § 6, stk. 3,  

 ikke fuldt ud er fradraget i den skattepligtige indkomst, og som ikke i  

 forvejen er medregnet i saldoen.
 Stk. 4. For personer medregnes fortjeneste eller tab opgjort efter  

 stk. 1 og 2 med 90 pct. ved opgørelsen af den skattepligtige indkomst for  

 ophørsåret.
Stk. 5. Sælges et driftsmiddel eller skib efter ophørsåret ud over  

 de i stk. 2 nævnte tilfælde, medregnes salgssummen fuldt ud i den  

 skattepligtige indkomst for det indkomstår, hvori salget finder sted.
For  

 personer finder stk. 4 tilsvarende anvendelse på salgssummen.
§ 10. Afskrivningsreglerne i §§ 5 - 9 kan anvendes på dok- og  

 beddingsanlæg, der er beregnet til bygning og reparation af skibe, samt på de  

 bygninger, installationer og lignende, der hører til selve dokken eller  

 beddingen.
Anvendelsen af reglerne er betinget af, at der i et indkomstår  

 anskaffes aktiver som nævnt i 1. pkt. til en samlet anskaffelsessum af et  

 grundbeløb (i 1987-niveau) på mindst 385.000 kr. og af, at fortjeneste m.v.  

 på de pågældende aktiver også behandles efter de nævnte regler.
Delvis erhvervsmæssigt benyttede driftsmidler og skibe § 11. Driftsmidler eller skibe, som en skattepligtig benytter både  

 til erhvervsmæssige og til private formål, skal afskrives særskilt for hvert  

 enkelt driftsmiddel eller skib.
Stk. 2. Afskrivning kan i anskaffelsesåret beregnes med indtil 30  

 pct. af anskaffelsessummen.
For hvert af de følgende indkomstår kan  

 afskrivning beregnes med indtil 30 pct. af det beløb, der henstår uafskrevet  

 ved indkomstårets begyndelse.
Af den således beregnede afskrivning kan  

 fradrages et beløb, som svarer til den erhvervsmæssige benyttelse i det  

 pågældende indkomstår.
 Stk. 3. Udgør anskaffelsessummen, eller er den inden afskrivning  

 nedbragt til, et grundbeløb (i 1987-niveau) på 6.700 kr. eller derunder, kan  

 det beløb, der svarer til den erhvervsmæssige benyttelse, fradrages fuldt ud  

 i den skattepligtige indkomst.
 Stk. 4. Forbedringsudgifter vedrørende driftsmidler eller skibe  

 som nævnt i stk. 1 behandles som anskaffelsessummer og afskrives på samme  

 måde og sammen med det driftsmiddel eller skib, som udgiften vedrører.
§ 12. Sælges et driftsmiddel eller skib som nævnt i § 11, kan der  

 ikke for salgsåret beregnes afskrivning på det solgte driftsmiddel eller  

 skib.
Fortjeneste eller tab opgøres som forskellen mellem salgssummen og det  

 uafskrevne beløb ved salgsårets begyndelse forhøjet med eventuelle  

 forbedringsudgifter afholdt i salgsåret.
Ved beregningen af det uafskrevne  

 beløb ved salgsårets begyndelse fragår de afskrivninger, der er beregnet for  

 de enkelte indkomstår.
Fortjeneste eller tab medregnes ved opgørelsen af den  

 skattepligtige indkomst for salgsåret med en så stor del, som svarer til  

 forholdet mellem de ved indkomstopgørelsen i alt fratrukne afskrivninger og  

 de samlede beregnede afskrivninger.
§ 13. Udgår et driftsmiddel eller skib som nævnt i § 11 af driften  

 på grund af en skade, kan der ikke afskrives på driftsmidlet eller skibet i  

 det indkomstår, hvori skaden er indtruffet.
For dette indkomstår behandles  

 driftsmidlet eller skibet, som om det er solgt.
Fortjeneste eller tab, jf. §  

 46, opgøres efter § 12.
 Stk. 2. Såfremt der til reparation af et skadelidt driftsmiddel eller skib  

 afholdes udgifter, der overstiger en i anledning af skaden udbetalt  

 forsikrings- eller erstatningssum, kan den del af det overskydende beløb, der  

 svarer til den erhvervsmæssige andel i driftsmidlets eller skibets benyttelse  

 i det pågældende indkomstår, fradrages i den skattepligtige indkomst.  

 Overstiger forsikrings- eller erstatningssummen reparationsudgifterne, skal  

 en så stor del af det overskydende beløb, som svarer til forholdet mellem de  

 for tidligere indkomstår foretagne afskrivninger og de samlede beregnede  

 afskrivninger på driftsmidlet eller skibet for disse indkomstår, medregnes i  

 den skattepligtige indkomst.
Kapitel III Bygninger, installationer og dræningsanlæg på jordbrugsbedrifter Bygninger og installationer § 14. Erhvervsmæssigt benyttede bygninger afskrives særskilt for  

 hver enkelt bygning efter reglerne i dette kapitel.
Stk. 2. Uanset bestemmelsen i stk. 1 kan afskrivning ikke  

 foretages på bygninger, der anvendes til 1) kontor, 2) virksomhed som pengeinstitut, realkreditinstitut, kreditinstitut,  

 garantifond, forsikringsselskab, værdipapircentral, fondsbørs,  

 fondsmæglerselskab, samt lignende virksomhed inden for den finansielle  

 sektor, herunder betalingsformidling, 3) drift af postvirksomhed, bortset fra bygninger, hvori der sker  

 postsortering med industrielt præg, 4) beboelse eller hertil knyttede formål, bortset fra hoteller og  

 campinghytter samt plejehjem og døgninstitutioner, der omfattes af  

 bistandslovens kap. 16, jf. dog nr. 5, 5) hoteller og plejehjem, der er opdelt i ejerlejligheder, eller 6) hospitaler, fødeklinikker, lægeklinikker og -huse, tandlægeklinikker,  

 klinikker for fysioterapi samt anden virksomhed med sygdomsbehandling.
 Stk. 3. Uanset bestemmelsen i stk. 2, nr. 1, kan afskrivning dog  

 foretages på kontorbygninger eller kontorlokaler, der er beliggende i  

 tilknytning til erhvervsmæssigt benyttede bygninger, hvorpå der kan afskrives  

 efter stk. 1, når de pågældende kontorbygninger eller -lokaler tjener driften  

 af den virksomhed, hvortil de afskrivningsberettigede bygninger anvendes.  

 Under samme betingelser omfatter bestemmelsen i 1. pkt. også udgravninger,  

 veje, gårdspladser, parkeringspladser, hegn og lignende, dog ikke udgift til  

 erhvervelse af grund.
 § 15. Installationer, der udelukkende tjener bygninger, hvorpå der  

 kan afskrives efter § 14, behandles og afskrives som de nævnte bygninger.
Stk. 2. Installationer, der udelukkende benyttes erhvervsmæssigt,  

 og som ikke er omfattet af stk. 1, afskrives særskilt for hver enkelt  

 installation efter reglerne i dette kapitel.
Såfremt flere installationer  

 vedrørende en bygning er anskaffet i samme indkomstår, kan de pågældende  

 installationer dog afskrives under et.
 Stk. 3. Installationer, der benyttes til både erhvervsmæssige og  

 private formål, afskrives særskilt og i forhold til den erhvervsmæssige  

 benyttelse.
 Stk. 4. Der kan ikke afskrives på installationer i  

 beboelsesejendomme med en eller to selvstændige lejligheder (en- eller  

 tofamilieshuse). Ejere af ejerlejligheder, der benyttes til beboelse, kan  

 ikke afskrive på installationer i den bygning, hvori ejerlejligheden findes.
§ 16. En bygning eller en installation anses for anskaffet i det  

 indkomstår, hvori bygningen eller installationen erhverves eller opføres og  

 benyttes erhvervsmæssigt.
Udgift til ombygning og forbedring er  

 afskrivningsberettiget fra og med det indkomstår, hvori udgiften er afholdt  

 og ombygningen eller forbedringen benyttes erhvervsmæssigt.
 § 17. Afskrivning på bygninger og installationer efter §§ 14 og 15  

 kan fra og med anskaffelsesåret foretages med indtil 5 pct. årligt af  

 anskaffelsessummen.
Stk. 2. Den i stk. 1 nævnte afskrivningssats forhøjes, når det må  

 antages, at bygningen eller installationen er udsat for en sådan fysisk  

 forringelse, at den trods normal vedligeholdelse vil have mistet sin værdi  

 senest 25 år efter opførelsen.
Afskrivningssatsen forhøjes til en sats lig  

 med summen af 3 pct. og en sats, der svarer til, at bygningen eller  

 installationen afskrives med lige store årlige beløb over den antagelige  

 levetid.
 Stk. 3. Såfremt en bygning, hvorpå der kan afskrives efter § 14,  

 stk. 3, knytter sig til en bygning, for hvilken afskrivningssatsen forhøjes  

 efter stk. 2, gælder den forhøjede sats også for den tilknyttede bygning.
 § 18. Udgifter til ombygning eller forbedring afskrives særskilt,  

 jf. § 17. Såfremt udgifterne er afholdt i samme indkomstår, kan afskrivning  

 dog foretages under et.
Stk. 2. Udgifter til ombygning eller forbedring af  

 afskrivningsberettigede bygninger kan i stedet fradrages straks i det omfang,  

 indkomstårets udgift til vedligeholdelse, ombygning og forbedring ikke  

 overstiger 5 pct. af afskrivningsgrundlaget for året før det indkomstår,  

 hvori udgiften kan fradrages.
Udgifter til tilbygning behandles kun som  

 ombygnings- eller forbedringsudgifter, når tilbygningen udgør en naturlig del  

 af den eksisterende bygning.
Stk. 3. Fradrag efter stk. 2 foretages i det indkomstår, hvori  

 udgiften afholdes, uanset om ombygningen eller forbedringen endnu ikke  

 benyttes erhvervsmæssigt efter § 16, 2. pkt.
Fradraget kan dog ikke foretages  

 i indkomstår, hvori der ikke kan afskrives på bygningen, jf. § 20, eller i  

 det indkomstår, hvori bygningen anskaffes, jf. § 16, 1. pkt.
 Stk. 4. Udgifter, der er fratrukket efter stk. 2, anses ikke som  

 afskrivninger og medregnes ikke til anskaffelsessummen ved opgørelsen af  

 skattepligtig fortjeneste eller tab efter § 21.
 Stk. 5. I det omfang udgift til ombygning eller forbedring  

 modsvares af en forsikrings- eller erstatningssum, kan udgiften ikke  

 fradrages efter reglen i stk. 2.
 § 19. Anvendes kun en del af en bygning til formål, der berettiger  

 til afskrivning efter § 14, kan der kun afskrives på den del af  

 anskaffelsessummen, der forholdsmæssigt svarer til den nævnte bygningsdels  

 etageareal.
 Stk. 2. Udgifter til ombygning og forbedring kan afskrives efter §  

 18, når udgiften direkte vedrører den afskrivningsberettigede del af  

 bygningen.
 Stk. 3. Udgifter til ombygning og forbedring, som ikke direkte kan  

 henføres til den afskrivningsberettigede og den ikke-afskrivningsberettigede  

 del af bygningen, kan afskrives efter § 18 efter forholdet mellem den  

 afskrivningsberettigede bygningsdels etageareal og bygningens samlede  

 etageareal.
 Stk. 4. Anvendes under 25 pct. af bygningens etageareal til  

 afskrivningsberettiget formål, herunder afskrivning efter § 14, stk. 3, kan  

 der dog kun afskrives på bygningen, såfremt det nævnte etageareal udgør  

 mindst 300 kvadratmeter.
Stk. 5. Såfremt der er foretaget ejerboligfordeling på en ejendom,  

 indgår den del af en bygnings anskaffelsessum, der kan henføres til  

 ejerboligen, ikke i afskrivningsgrundlaget.
Tilsvarende medregnes  

 etagearealet af denne bygningsdel ikke.
§ 20. Afskrivning kan ikke foretages i det indkomstår, hvori  

 bygningen sælges eller nedrives.
Det samme gælder, når en installation  

 omfattet af § 15, stk. 2 eller 3, sælges, udskiftes eller nedtages endeligt.
 Stk. 2. Ophører den skattepligtige med at anvende bygningen eller  

 installationen erhvervsmæssigt, kan bygningen eller installationen ikke  

 afskrives i de indkomstår, hvori sådan anvendelse ikke har fundet sted.
 § 21. Genvundne afskrivninger eller tab ved salg af bygninger  

 eller installationer, hvorpå der er afskrevet efter § 14 eller § 15,  

 medregnes i den skattepligtige indkomst for salgsåret efter reglerne i stk. 2  

 - 5, medmindre § 24 finder anvendelse.
Stk. 2. Fortjenesten opgøres for hver bygning eller installation  

 som forskellen mellem salgssummen og den nedskrevne værdi.
Sidstnævnte værdi  

 opgøres som de afskrivningsberettigede udgifter til anskaffelse, forbedringer  

 m.v. med fradrag af samtlige foretagne afskrivninger, herunder forlods  

 afskrivninger og forskudsafskrivninger.
Som genvundne afskrivninger medregnes  

 højst de foretagne afskrivninger, herunder forlods afskrivninger og  

 forskudsafskrivninger på det solgte aktiv.
Stk. 3. Tab opgøres for hver bygning eller installation som  

 forskellen mellem den nedskrevne værdi og salgssummen.
Tabet fradrages ved  

 opgørelsen af den skattepligtige indkomst.
 Stk. 4. For personer medregnes genvundne afskrivninger og tab med  

 90 pct. ved opgørelsen af den skattepligtige indkomst.
Stk. 5. Ved salg af en bygning, hvorpå den skattepligtige før  

 erhvervelsen af bygningen har afskrevet efter reglerne i § 39, medregnes til  

 anskaffelsessummen ved opgørelsen af fortjeneste eller tab tillige den del af  

 de afholdte udgifter til ombygning af lejede lokaler, der svarer til de i  

 lejeperioden foretagne afskrivninger.
Ved opgørelsen af samtlige de foretagne  

 afskrivninger medregnes de efter § 39, stk. 1 og 2, foretagne afskrivninger.
§ 22. Når en afskrivningsberettiget bygning nedrives, kan der  

 foretages et fradrag i den skattepligtige indkomst for det indkomstår, hvori  

 nedrivningen sker.
Fradraget opgøres som bygningens nedskrevne værdi nedsat  

 med den eventuelle salgssum for bygninger eller materialer m.v.
Det samme  

 gælder, når en afskrivningsberettiget installation i en ikke  

 afskrivningsberettiget bygning udskiftes eller nedtages endeligt.
Fradrag  

 efter 1. pkt. kan dog kun foretages, når den skattepligtige i mindst 5 år før  

 nedrivningen har ejet bygningen og i en periode af mindst samme længde, mens  

 den skattepligtige har ejet bygningen, har anvendt den til et  

 afskrivningsberettiget formål. § 21, stk. 4, gælder tilsvarende for fradrag  

 efter 1. og 3. pkt.
Stk. 2. Hvis betingelsen i stk. 1, 4. pkt., ikke er opfyldt, kan  

 tabet fradrages i det indkomstår, hvori ejendommen eller den del af  

 ejendommen, hvor bygningen var beliggende, sælges.
Tabet opgøres som  

 bygningens nedskrevne værdi på tidspunktet for nedrivningen nedsat med den  

 eventuelle salgssum for bygninger eller materialer m.v. § 21, stk. 4, gælder  

 tilsvarende for fradrag efter 1. pkt.
§ 23. Hvis der på en bygning eller installation sker en skade, der  

 ikke kan udbedres ved normal vedligeholdelse, kan afskrivning fra og med det  

 indkomstår, hvori skaden indtræffer, kun beregnes af den del af  

 anskaffelsessummen, som svarer til forholdet mellem bygningens eller  

 installationens værdi efter skadens indtræden og værdien umiddelbart  

 forinden.
Den værdiforringelse, der er sket som følge af en skade, kan  

 fradrages i det indkomstår, hvori skaden er sket. § 21, stk. 4, gælder  

 tilsvarende for fradrag efter 2. pkt.
Med hensyn til udgifter, der anvendes  

 til udbedring af en sådan skade, finder § 18, stk. 1, anvendelse.
§ 24. Såfremt en skattepligtig ved en skade på sin ejendom har  

 modtaget en erstatnings- eller forsikringssum og foretager genopførelse eller  

 ombygning af den skadelidte bygning, anvendes reglerne i stk. 2 - 8, når 1) de genopførte bygninger m.v. findes på den samme ejendom som de  

 skaderamte bygninger, jf. dog stk. 6, og 2) genopførelsen m.v. sker enten i det indkomstår, hvori skaden  

 indtræffer, eller i det nærmest følgende indkomstår, idet fristen for  

 genopførelse dog tidligst udløber med det førstkommende indkomstår efter det  

 indkomstår, hvori erstatningssummen er fastsat endeligt.
 Stk. 2. Når særlige omstændigheder taler derfor, kan fristerne i  

 stk. 1 forlænges efter ansøgning fra den skattepligtige.
 Stk. 3. Afskrivningerne og afskrivningsgrundlaget videreføres  

 uanset den skete skade og påvirkes ikke af de udgifter, der afholdes til  

 genopførelsen m.v., eller af erstatnings- eller forsikringssummen.
Stk. 4. Er det beløb, der anvendes til genopførelse m.v., større  

 end forsikrings- eller erstatningssummen, kan den skattepligtige udover de i  

 stk. 3 nævnte afskrivninger foretage afskrivninger på den del af det  

 overskydende beløb, der kan anses for anvendt på afskrivningsberettigede  

 bygninger eller installationer.
Afskrivningerne på det overskydende beløb  

 foretages efter reglerne i § 18, stk. 1, om afskrivning på ombygnings- og  

 forbedringsudgifter.
 Stk. 5. Er det beløb, der anvendes til genopførelse m.v., mindre  

 end forsikrings- eller erstatningssummen, fragår forskelsbeløbet i  

 afskrivningsgrundlaget efter stk. 3. Ved senere salg af bygningen anses  

 beløbet som en foretagen afskrivning ved opgørelse af genvundne afskrivninger  

 eller tab efter § 21. Overstiger forskelsbeløbet den nedskrevne værdi på  

 tidspunktet for skadens indtræden, medregnes den overskydende del af  

 forskelsbeløbet i den skattepligtige indkomst for det indkomstår, hvori  

 genopførelsen senest skal være sket, jf. stk. 1, nr. 2, og stk. 2. For  

 personer medregnes dog kun 90 pct. af den overskydende del af  

 forskelsbeløbet.
Stk. 6. Ligningsrådet kan dispensere fra bestemmelsen i stk. 1,  

 nr. 1, såfremt en lov eller en offentlig myndigheds bestemmelse hindrer, at  

 genopførelse m.v. sker på den ejendom, hvor de skaderamte aktiver fandtes.  

 Ligningsrådet kan endvidere dispensere fra bestemmelsen i stk. 1, nr. 1,  

 såfremt skaden har ramt en af flere erhvervsejendomme, der tilhører samme  

 ejer og udgør en driftsenhed, og ejeren ønsker at foretage genopførelse på en  

 anden af disse ejendomme end den skaderamte.
Dispensation efter 1. og 2.  

 pkt., er betinget af, at den skattepligtige inden for de i stk. 1, nr. 2, og  

 stk. 2 fastsatte frister foretager genopførelse på en anden ejendom for et  

 beløb, der mindst svarer til erstatnings- eller forsikringssummen.
I  

 forbindelse med dispensationen træffer Ligningsrådet bestemmelse om det  

 fremtidige afskrivningsgrundlag af den ejendom, hvorpå genopførelse er sket.
 Stk. 7. Ved anvendelse af reglerne i stk. 2 - 6, skal reglerne i  

 ejendomsavancebeskatningslovens § 10 samtidig anvendes.
 Stk. 8. Finder genopførelse eller genanskaffelse ikke sted inden  

 for de i stk. 1 og 2 nævnte frister, skal de genvundne afskrivninger, jf. §  

 21, med tillæg af 5 pct. for hvert år fra udløbet af det indkomstår, hvori de  

 genvundne afskrivninger konstateres, og indtil udløbet af det indkomstår,  

 hvori genopførelsen senest skulle være sket, medregnes i den skattepligtige  

 indkomst for sidstnævnte indkomstår.
§ 25. Udgifter til anskaffelse og forbedring af bygninger, som  

 ikke opfylder betingelserne for afskrivning i § 14, kan afskrives, såfremt  

 bygningen er opført på lejet grund, bortset fra bygninger, der anvendes til  

 beboelse eller ikke erhvervsmæssige formål.
Afskrivningen kan fra og med  

 anskaffelsesåret eller året for forbedringen foretages med indtil 5 pct.  

 årligt af anskaffelsessummen eller forbedringsudgiften.
Den årlige  

 afskrivning kan dog ikke overstige et beløb svarende til, at afskrivning sker  

 med lige store årlige beløb over lejeperioden, hvis lejemålet er indgået for  

 et bestemt tidsrum, eller over en periode, hvori lejeren er sikret  

 uopsigelighed.
Såfremt der ved lejemålets ophør ydes erstatning for  

 bygningerne med et på forhånd fastsat beløb, reduceres afskrivningsgrundlaget  

 med dette beløb.
 Stk. 2. For fast ejendom, hvorpå der hviler en nedlæggelses- eller  

 nedrivningsklausul, og som ikke opfylder betingelserne for afskrivning i §  

 14, finder reglerne i stk. 1 tilsvarende anvendelse.
Stk. 3. Anskaffelsessummen for fast ejendom, hvorpå der hviler en  

 hjemfaldsforpligtelse eller anden forpligtelse af lignende art, jf. dog stk.  

 2, kan fra og med anskaffelsesåret afskrives over antallet af år indtil det  

 tidspunkt, hvor hjemfaldsretten kan gøres gældende, bortset fra fast ejendom,  

 der anvendes til beboelse og ikke erhvervsmæssige formål.
Såfremt ejendommens  

 bygninger opfylder betingelserne for afskrivning i § 14, skal  

 anskaffelsessummen for bygningerne afskrives efter den nævnte bestemmelse.  

 Afskrivningen efter 1. pkt. sker efter en progressivt stigende skala, der  

 fastsættes af Ligningsrådet.
Hvis der ved hjemfaldet skal ske tilbagebetaling  

 eller ydes erstatning med et på forhånd fastsat beløb, reduceres  

 afskrivningsgrundlaget med beløbet.
 Stk. 4. Anvendes en væsentlig del af en ejendom, der omfattes af  

 stk. 1, 2 eller 3, erhvervsmæssigt til andre formål end beboelse, kan der  

 imidlertid foretages afskrivning på så stor en del af anskaffelsessummen, som  

 forholdsmæssigt svarer til denne del af ejendommen.
 Stk. 5. Installationer, der udelukkende tjener bygninger, hvorpå  

 der kan afskrives efter stk. 1, 2 eller 3, behandles og afskrives som de  

 nævnte bygninger.
Stk. 6. Der kan ikke afskrives efter stk. 1 eller 2 i det  

 indkomstår, hvori lejemålet er ophørt, eller nedlæggelsen eller nedrivningen  

 er sket.
Ligeledes kan der ikke afskrives i det indkomstår, hvori en bygning  

 eller ejendom omfattet af stk. 1, 2 eller 3 sælges.
Stk. 7. Der kan ikke afskrives efter stk. 1 eller 2, hvis der som  

 følge af, at den ene part har bestemmende indflydelse på den anden parts  

 handlemåde, ikke består en reel risiko for opsigelse af lejemålet.  

 Tilsvarende kan der ikke afskrives, hvis der ikke består en reel risiko for,  

 at en nedlæggelses- eller nedrivningsklausul vil blive gjort gældende.
Der  

 kan ikke afskrives, hvis der ydes erstatning efter vurdering for bygninger  

 eller ejendom omfattet af stk. 1, 2 eller 3, eller hvis lejeren er tillagt en  

 køberet til den lejede grund ved lejeperiodens udløb på vilkår, der afviger  

 fra markedsvilkår.
§ 26. Ved ophør af lejemålet eller nedlæggelse af en lejlighed  

 m.v. inden der er foretaget fuld afskrivning af anskaffelsessummen for  

 bygningerne m.v. efter § 25, stk. 1 eller 2, kan det uafskrevne beløb  

 fratrækkes i den skattepligtige indkomst i det indkomstår, hvori lejemålet  

 ophører eller nedlæggelsen sker.
Dette gælder dog ikke, hvis lejemålet  

 ophører som følge af, at lejeren køber grunden.
Stk. 2. Bestemmelserne i § 21 finder tilsvarende anvendelse ved  

 salg af de i § 25, stk. 1 - 3, nævnte bygninger og ejendomme.
Tab kan dog  

 ikke fratrækkes.
Stk. 3. Nedrives en bygning, der er afskrevet som følge af, at den  

 er opført på lejet grund, eller der påhviler ejendommen en  

 hjemfaldsforpligtelse eller anden forpligtelse af lignende art, kan der i den  

 skattepligtige indkomst for det indkomstår, hvori nedrivning sker, foretages  

 et nedrivningsfradrag.
Fradraget udgør så stor en del af det uafskrevne beløb  

 nedsat med den eventuelle salgssum for materialer m.v., som svarer til  

 forholdet mellem de i alt foretagne afskrivninger og fuld afskrivning for den  

 forløbne del af afskrivningsperioden.
Dræningsanlæg på jordbrugsbedrifter § 27. Udgifter afholdt til udførelse af dræningsanlæg på  

 jordbrugsbedrifter afskrives med indtil 20 pct. årligt i den skattepligtige  

 indkomst fra og med det indkomstår, hvori dræningsanlægget er færdiggjort og  

 benyttes erhvervsmæssigt.
Det er en betingelse, at anlægget og den bedrift,  

 som anlægget skal tjene, har samme ejer, jf. dog stk. 2.
 Stk. 2. Afholdes udgiften til udførelse af et dræningsanlæg af  

 forpagteren af den bedrift, som anlægget skal tjene, kan forpagteren afskrive  

 udgiften efter reglerne i stk. 1, 1. pkt.
 Stk. 3. Ved salg af den ejendom, hvor dræningsanlægget findes,  

 inden udgiften er afskrevet fuldt ud, indtræder erhververen i overdragerens  

 skattemæssige stilling vedrørende afskrivningen.
Stk. 4. Ved ophør af forpagtningsaftalen inden forpagteren har  

 afskrevet udgiften fuldt ud, indtræder ejeren i forpagterens skattemæssige  

 stilling vedrørende afskrivningen.
I tilfælde, hvor der er sket  

 videreforpagtning fra en forpagter til en anden forpagter, indtræder den  

 anden forpagter i den første forpagters skattemæssige stilling vedrørende  

 afskrivningen.
Kapitel IV Forskudsafskrivning § 28. Forskudsafskrivning kan foretages på driftsmidler og skibe,  

 der udelukkende skal benyttes erhvervsmæssigt, og hvorpå der kan afskrives  

 efter kapitel II, samt nybygninger og anlæg, hvorpå der kan afskrives efter  

 kapitel III, bortset fra nybygninger omfattet af § 25 samt dræningsanlæg  

 omfattet af § 27.
§ 29. Forskudsafskrivning kan foretages, når 1) den skattepligtige enten har truffet bindende aftale om levering af  

 driftsmidlerne, bygning af skibet eller opførelse af bygningerne og anlæggene  

 eller har planlagt at fremstille dem i egen virksomhed, 2) levering eller færdiggørelse af driftsmidlerne eller skibene og  

 fuldførelse af bygningerne eller anlæggene ifølge aftalen eller planerne  

 tidligst skal ske i det første og senest i det fjerde indkomstår efter  

 bestillings- eller planlægningsåret, og 3) den samlede aftalte anskaffelsessum eller, hvis aktiverne skal  

 fremstilles i egen virksomhed, den beregnede anskaffelsessum for aktiver med  

 samme bestillings- eller planlægningsår overstiger et grundbeløb (i  

 1987-niveau) på 770.000 kr.
 Stk. 2. Tilkommer retten til afskrivning på aktiverne flere  

 skattepligtige, kan den enkelte skattepligtige kun forskudsafskrive, hvis den  

 enkeltes andel i den aftalte eller beregnede anskaffelsessum for aktiver med  

 samme bestillings- eller planlægningsår overstiger grundbeløbet efter stk. 1,  

 nr. 3. Skal aktiverne benyttes i forskellige virksomheder, kan den  

 skattepligtige kun forskudsafskrive, når anskaffelsessummen for aktiverne for  

 hver enkelt virksomhed overstiger grundbeløbet.
§ 30. Forskudsafskrivning kan første gang foretages ved opgørelsen  

 af den skattepligtige indkomst for bestillings- eller planlægningsåret og  

 sidste gang ved indkomstopgørelsen for det tredje indkomstår efter  

 bestillings- eller planlægningsåret.
Selskaber og foreninger omfattet af  

 selskabsskattelovens § 1, stk. 1, nr. 1, 2 eller 4, kan dog tidligst  

 forskudsafskrive på driftsmidler og skibe, der erhverves med henblik på  

 udlejning, eller som ved indgåelse af bindende aftale om levering er udlejet,  

 i året efter det indkomstår, hvori bestilling eller planlægning er sket.  

 Ligningsrådet kan efter reglerne i § 5, stk. 6, tillade, at 2. pkt. ikke skal  

 finde anvendelse.
 Stk. 2. Forskudsafskrivning kan kun foretages på aktiver, der ved  

 indkomstårets udløb endnu ikke opfylder betingelserne i henholdsvis § 3 om  

 driftsmidler og skibe og § 16 om bygninger m.v. for at kunne afskrives.
§ 31. Forskudsafskrivning foretages på grundlag af den del af den  

 samlede aftalte eller beregnede anskaffelsessum, der overstiger grundbeløbet  

 efter § 29, stk. 1, nr. 3 (forskudsafskrivningsgrundlaget), dog kun i det  

 omfang anskaffelsessummen kan afskrives efter denne lov.
Eventuelle senere  

 prisstigninger indgår ikke i forskudsafskrivningsgrundlaget.
Stk. 2. Forskudsafskrivningen kan foretages med indtil 15 pct.  

 årligt af forskudsafskrivningsgrundlaget.
Forskudsafskrivningen kan dog i alt  

 højst udgøre 30 pct. af det nævnte grundlag.
 § 32. Når driftsmidler, skibe, bygninger eller anlæg, hvorpå der  

 er forskudsafskrevet, bliver afskrivningsberettigede efter § 5 henholdsvis §  

 17, fragår aktivernes faktiske anskaffelsessum i den samlede aftalte eller  

 beregnede anskaffelsessum, efterhånden som aktiverne anskaffes.  

 Anskaffelsessummen fragår først i grundbeløbet, jf. § 29, stk. 1, nr. 3.  

 Herefter fragår den overskydende del af anskaffelsessummen i  

 forskudsafskrivningsgrundlaget, jf. § 31, stk. 1. Der kan i det enkelte  

 indkomstår alene forskudsafskrives på den del af  

 forskudsafskrivningsgrundlaget, der resterer ved indkomstårets udløb.
§ 33. I det omfang et aktivs anskaffelsessum efter bestemmelsen i  

 § 32 fragår i forskudsafskrivningsgrundlaget, opgøres de  

 forskudsafskrivninger, der er foretaget på aktivet.
Forskudsafskrivningerne  

 for det enkelte aktiv beregnes ved at gange den samlede  

 forskudsafskrivningsprocent med den del af den faktiske anskaffelsessum, der  

 fragår i forskudsafskrivningsgrundlaget.
Såfremt flere aktiver bliver  

 afskrivningsberettigede i samme indkomstår efter reglerne i henholdsvis § 5  

 og § 17, fordeles den del af den faktiske anskaffelsessum, der fragår i  

 forskudsafskrivningsgrundlaget, forholdsmæssigt på aktiverne.
Stk. 2. De forskudsafskrivninger, der efter stk. 1 er foretaget på  

 det enkelte aktiv, fratrækkes i aktivets afskrivningsberettigede  

 anskaffelsessum.
Den resterende anskaffelsessum behandles efter reglerne i §  

 5, stk. 1 - 3, for driftsmidler og skibe samt reglerne i § 17 for bygninger.
§ 34. Opfyldes forudsætningerne for forskudsafskrivning ikke,  

 forhøjes den skattepligtige indkomst for det indkomstår, hvori dette viser  

 sig, dog senest ved udløbet af det fjerde indkomstår efter bestillings- eller  

 planlægningsåret.
Forhøjelsen foretages med tillæg efter reglerne i stk. 2.
Stk. 2. Såfremt der ved udløbet af den i stk. 1, 1. pkt., nævnte  

 frist, resterer en del af eller hele forskudsafskrivningsgrundlaget efter §  

 32, jf. § 31, stk. 1, ganges for hvert enkelt forskudsafskrivningsår det  

 resterende forskudsafskrivningsgrundlag med den forskudsafskrivningssats, der  

 er anvendt i vedkommende forskudsafskrivningsår.
Hvert af de fremkomne beløb  

 tillægges 5 pct. for hvert år fra udløbet af vedkommende  

 forskudsafskrivningsår og indtil udløbet af den i stk. 1, 1. pkt., nævnte  

 frist.
Forhøjelsen med tillæg udgør summen af de nævnte beløb.
 Stk. 3. Reglerne i stk. 1 og 2 anvendes tilsvarende ved ophør af  

 skattepligt efter kildeskattelovens § 1 samt § 2, stk. 1, litra a og d,  

 selskabsskattelovens § 1 samt § 2, stk. 1, litra a og b, eller  

 fondsbeskatningslovens § 1. Tilsvarende gælder, hvis en person, et selskab  

 m.v. eller en fond efter bestemmelserne i en dobbeltbeskatningsoverenskomst  

 bliver hjemmehørende i en fremmed stat, Færøerne eller Grønland.
Stk. 4. Reglerne i stk. 3 finder ikke anvendelse, hvis personen,  

 fonden eller selskabet m.v. fortsat er skattepligtig efter en anden af de  

 nævnte bestemmelser eller efter kildeskattelovens § 2, stk. 1, litra e, eller  

 selskabsskattelovens § 2, stk. 1, litra b.
Følger den fortsatte skattepligt  

 af kildeskattelovens § 2, stk. 1, litra d eller e, eller af  

 selskabsskattelovens § 2, stk. 1, litra a eller b, er det dog en betingelse,  

 at de aktiver, hvorpå der er forskudsafskrevet, er en fast ejendom eller  

 udgør en del af et fast driftssted her i landet.
§ 35. Såfremt den skattepligtige dør eller går konkurs, og der  

 resterer en del af eller hele forskudsafskrivningsgrundlaget efter § 32, jf.  

 § 31, stk. 1, forhøjes den skattepligtige indkomst for de indkomstår, hvori  

 der er forskudsafskrevet, uanset den i skattestyrelseslovens § 35, stk. 1,  

 nævnte frist.
Forhøjelsen beregnes for hvert enkelt forskudsafskrivningsår  

 som den resterende del af forskudsafskrivningsgrundlaget ganget med den  

 forskudsafskrivningssats, der er anvendt i vedkommende forskudsafskrivningsår  

 med tillæg af 5 pct. for hvert år fra forskudsafskrivningsårets udløb til  

 udløbet af døds- eller konkursåret.
 Stk. 2. Reglerne i stk. 1 anvendes tilsvarende for en virksomhed,  

 der ophører eller sælges.
 Stk. 3. Stk. 1 finder ikke anvendelse i det omfang  

 forskudsafskrivningerne overtages efter dødsboskattelovens § 39, stk. 1, nr.  

 1, eller § 45, stk. 1, nr. 1, eller en efterlevende ægtefælle indtræder i  

 afdødes skattemæssige stilling efter dødsboskattelovens § 59, stk. 1, jf. dog  

 § 59 stk. 2, nr. 1.
 § 36. Ligningsrådet kan forlænge fristen for forhøjelse af den  

 skattepligtige indkomst efter § 34 med indtil 3 år, når aktiverne ikke er  

 blevet afskrivningsberettigede inden udløbet af det fjerde indkomstår efter  

 bestillings- eller planlægningsåret, og rådet skønner, at den skattepligtige  

 ikke har kunnet forudse eller afværge forsinkelsen.
 § 37. Skatteministeren kan fastsætte nærmere regler om opgørelse  

 af de aktiver, der omfattes af forskudsafskrivningen, om regnskab over  

 forskudsafskrivningerne og om attestation af opgørelsen og regnskab med  

 specifikationer.
Kapitel V Andre afskrivninger § 38. På ejendomme med forekomster af grus, ler, kalk m.v. kan  

 ejeren afskrive den værdiforringelse af ejendommen, der sker som følge af  

 udnyttelsen af disse forekomster.
Værdiforringelsen udgør den del af  

 anskaffelsessummen, der kan henføres til forekomsterne.
Afskrivningen sker i  

 takt med værdiforringelsen.
§ 39. Udgifter til ombygning, forbedring eller indretning af  

 lejede lokaler, der anvendes erhvervsmæssigt til andet formål end beboelse,  

 afskrives med indtil 20 pct. årligt.
Hvis lejemålet er indgået for et bestemt  

 tidsrum, kan den årlige afskrivning dog ikke overstige et beløb svarende til,  

 at afskrivning sker med lige store årlige beløb over lejeperioden.
Stk. 2. Ved lejemål, hvor der som følge af, at den ene part har en  

 bestemmende indflydelse på den anden parts handlemåde, ikke er en reel risiko  

 for opsigelse, kan der ikke afskrives.
Der kan ligeledes ikke afskrives, hvis  

 lejeren er tillagt en køberet til de lejede lokaler ved lejeperiodens udløb  

 på vilkår, der afviger fra markedsvilkår.
Er lokalerne efter deres anvendelse  

 omfattet af § 14, kan lejeren dog afskrive med de i § 17 nævnte satser.
 Stk. 3. Der kan ikke afskrives i det indkomstår, hvori lejemålet  

 er ophørt.
Stk. 4. I tilfælde af nedrivning inden udgifterne er afskrevet  

 fuldt ud, kan restbeløbet fratrækkes i nedrivningsåret.
Dette gælder dog ikke  

 for lejemål omfattet af stk. 2.
 Stk. 5. Hvis lejer erhverver den bygning, hvori de lejede lokaler  

 befinder sig, kan et uafskrevet restbeløb på udgifter til ombygning af lejede  

 lokaler, der ikke indgår i købesummen for bygningen, tillægges  

 anskaffelsessummen for bygningen og afskrives sammen med denne med de i § 17  

 nævnte satser.
Stk. 6. Ved afståelse af lejede lokaler medregnes fortjeneste  

 eller tab på ombygnings- og forbedringsudgifter, indretninger m.v. ved  

 opgørelsen af den skattepligtige indkomst.
Fortjenesten eller tabet opgøres  

 som forskellen mellem på den ene side afståelsessummen og på den anden side  

 de afskrivningsberettigede udgifter til anskaffelse, forbedring m.v. med  

 fradrag af samtlige foretagne afskrivninger.
 § 40. Ved erhvervelse af goodwill kan erhververen fra og med det  

 indkomstår, hvori der er indgået endelig aftale om overdragelsen, afskrive  

 anskaffelsessummen i sin skattepligtige indkomst med indtil 10 pct. årligt.
Stk. 2. Ved erhvervelse af andre immaterielle aktiver såsom særlig  

 fremstillingsmetode eller lignende (knowhow), patentret, forfatter- og  

 kunstnerret og ret til mønster eller varemærke eller ved erhvervelse af  

 retten ifølge en udbytte-, forpagtnings- eller lejekontrakt kan erhververen  

 fra og med det indkomstår, hvori der er indgået endelig aftale om  

 overdragelsen, afskrive anskaffelsessummen i sin skattepligtige indkomst med  

 indtil 10 pct. årligt.
Ved erhvervelse af rettigheder, der er beskyttet efter  

 anden lovgivning, og hvor den resterende beskyttelsesperiode på  

 aftaletidspunktet er mindre end 10 år, erstattes den i 1. pkt. nævnte sats  

 med en sats, der svarer til, at anskaffelsessummen afskrives med lige store  

 årlige beløb over den resterende beskyttelsesperiode.
Stk. 3. Godtgørelse i anledning af opgivelse af agentur eller  

 lignende, vederlag for påtagelse af indskrænkninger i adgangen til fri  

 erhvervsudøvelse (konkurrenceklausuler), når vederlaget ydes en gang for  

 alle, samt vederlag for afløsning af pensionstilsagn, der ikke er afdækket i  

 et pensionsinstitut, afskrives i yderens skattepligtige indkomst med indtil  

 10 pct. årligt.
Udgør ydelser af denne art tilsammen mindre end 5 pct. af den  

 samlede lønudgift i yderens virksomhed i det pågældende indkomstår, fradrages  

 de dog fuldt ud ved opgørelsen af den skattepligtige indkomst for dette  

 indkomstår.
 Stk. 4. Der kan ikke foretages afskrivning i det indkomstår, hvori  

 et aktiv som nævnt i stk. 1 og 2 sælges eller opgives.
 Stk. 5. Ved overdragelser mellem en person og et selskab m.v. som  

 nævnt i selskabsskattelovens §§ 1 eller 2 eller fondsbeskatningslovens § 1  

 eller mellem sådanne selskaber indbyrdes, hvor den ene af parterne i  

 overdragelsen på grund af aktiebesiddelse, vedtægtsbestemmelse, aftale eller  

 fælles ledelse har bestemmende indflydelse på den anden parts handlemåde,  

 nedsættes erhververens afskrivningsgrundlag efter stk. 1 med et beløb  

 svarende til den ikke-afskrivningsberettigede del af overdragerens  

 anskaffelsessum.
Stk. 6. Ved salg eller opgivelse af aktiver omfattet af stk. 1 og  

 2 medregnes fortjeneste eller tab ved opgørelsen af den skattepligtige  

 indkomst.
Fortjeneste eller tab opgøres som forskellen mellem  

 afståelsessummen og anskaffelsessummen med fradrag for samtlige foretagne  

 afskrivninger, herunder forlodsafskrivninger.
 Stk. 7. Reglerne i § 26 A, stk. 2, og § 26 B i kildeskatteloven  

 gælder ikke for overdragelse af aktiver omfattet af stk. 1 og 2 mellem  

 ægtefæller, der efter reglerne i kildeskattelovens § 4 anses for samlevende,  

 hvis en af ægtefællerne skattemæssigt er hjemmehørende i en fremmed stat,  

 Færøerne eller Grønland.
 Stk. 8. Godtgørelser og vederlag omfattet af stk. 3 medregnes ved  

 opgørelsen af den skattepligtige indkomst.
 § 41. Ved opgørelsen af den skattepligtige indkomst kan udgifter  

 til erhvervelse af knowhow eller patentrettigheder i tilknytning til den  

 skattepligtiges erhverv i stedet for at afskrives efter § 40, stk. 2,  

 fradrages fuldt ud i det indkomstår, hvori udgifterne er afholdt.
 Stk. 2. Sælges knowhow eller patentrettigheder, hvis  

 anskaffelsesudgift efter stk. 1 er fradraget fuldt ud i den skattepligtige  

 indkomst, skal salgssummen fuldt ud medregnes i den skattepligtige indkomst  

 for det indkomstår, hvori salget finder sted.
 § 42. Reglerne i denne bestemmelse gælder for anskaffelse af  

 afskrivningsberettigede aktiver, når udgiften helt eller delvist er betalt  

 ved et eller flere af følgende tilskud m.v.:
 1) Finansieringstilskud, der er ydet til danske dagblade af Dagspressens  

 Finansieringsinstitut.
 2) Tilskud, der er ydet af Den Europæiske Udviklings- og Garantifond for  

 Landbruget i henhold til følgende forordninger fra Det Europæiske Økonomiske  

 Fællesskab:
 a) Forordning nr. 355/77 om en fælles foranstaltning til forbedring af  

 vilkårene for forarbejdning og afsætning af landbrugsvarer.
 b) Forordning nr. 866/90 om forbedring af vilkårene for forarbejdning og  

 afsætning af landbrugsprodukter.
 c) Forordning nr. 867/90 om forbedring af vilkårene for forarbejdning og  

 afsætning af skovbrugsprodukter.
 3) Tilskud, der er ydet efter lov nr. 590 af 12. december 1984 og lov nr.  

 89 af 23. februar 1991 om tilskud til strukturprojekter inden for jordbruget.
 4) Tilskud, der er ydet af Den Europæiske Udviklings- og Garantifond for  

 Landbruget i henhold til følgende forordninger fra Det Europæiske Økonomiske  

 Fællesskab:
 a) Forordning nr. 4028/86 om Fællesskabsforanstaltninger til forbedring og  

 tilpasning af fiskeri- og akvakulturstrukturerne, som ændret ved forordning  

 nr. 3944/90. Det gælder dog ikke tilskud til endeligt ophør af visse  

 fiskerfartøjers aktivitet efter artikel 24.
 b) Forordning nr. 4042/89 om forbedring af vilkårene for forarbejdning og  

 afsætning af fiskerivarer og akvakulturprodukter.
 5) Tilskud, der er ydet efter lov nr. 124 af 29. marts 1978 om tilskud til  

 strukturforanstaltninger inden for konsumfiskeindustrien.
 6) Tilskud, der er ydet efter lov nr. 154 af 11. april 1984 om  

 midlertidige statstilskud til visse strukturforbedringer m.v. inden for  

 fiskeriet, samt tilskud, der er ydet efter §§ 4 - 7 i lov nr. 222 af 22.  

 april 1987 om støtte til visse strukturforanstaltninger inden for fiskeriet  

 m.v.
 7) Tilskud, der er ydet efter § 13 i lov om arbejdsmiljø til etablering af  

 bedriftssundhedstjenester.
 8) Mål 5 b-tilskud, der ydes af EF's strukturfonde efter rådsforordning  

 nr. 2052/88 af 24. juni 1988 og forordninger, der træder i stedet for denne,  

 til tilbagestående landbrugssamfund for at skabe industriel udvikling samt  

 tilhørende nationale tilskud.
 9) Mål 2-tilskud, der ydes af EF's strukturfonde efter rådsforordning nr.  

 2052/88 af 24. juni 1988, og Reneval-tilskud efter rådsforordning nr. 2506/88  

 af 26. juli 1988 og forordninger, der træder i stedet for disse, til områder  

 i industriel tilbagegang samt tilhørende nationale tilskud.
 10) Interreg-tilskud, der ydes af EF's strukturfonde efter rådsforordning  

 nr. 4253/88 af 19. december 1988, artikel 11, og forordninger, der træder i  

 stedet for denne, til samarbejdsprojekter, der rækker over landegrænser, samt  

 tilhørende nationale tilskud.
 11) Leader-tilskud, der ydes af EF's strukturfonde efter rådsforordning  

 nr. 4253/88 af 19. december 1988, artikel 11, og forordninger, der træder i  

 stedet for denne, til tilbagestående landbrugssamfund for at skabe industriel  

 udvikling samt tilhørende nationale tilskud.
 12) Tilskud, der ydes efter lov nr. 2 af 3. januar 1992 om statstilskud  

 til energibesparelser i erhvervsvirksomheder.
 Stk. 2. Udgifter til anskaffelse af afskrivningsberettigede  

 aktiver kan uanset reglerne i denne lov straksafskrives i den skattepligtige  

 indkomst for anskaffelsesåret i det omfang, udgiften er betalt ved tilskud  

 som nævnt i stk. 1.
 Stk. 3. De straksafskrivninger, der er foretaget efter stk. 2,  

 behandles som afskrivninger.
 Stk. 4. Når der er foretaget straksafskrivning på  

 anskaffelsessummen for et aktiv efter stk. 2, kan afskrivning på dette aktiv  

 kun foretages på anskaffelsessummen med fradrag af det straksafskrevne beløb.
Kapitel VI Almindelige bestemmelser § 43. Anskaffelses- og salgssummer samt godtgørelser og vederlag  

 for aktiver omfattet af denne lov omregnes til kontantværdi efter regler, der  

 fastsættes af skatteministeren.
Afskrivninger foretages på grundlag af den  

 således omregnede anskaffelsessum m.v.
 § 44. Grundbeløbene i § 5, stk. 3, § 6, stk. 1, nr. 2, § 10, § 11,  

 stk. 3, og § 29, stk. 1, nr. 3, reguleres efter personskattelovens § 20.
 § 45. Med salg sidestilles i denne lov andre former for afhændelse  

 og afståelse.
 § 46. Hvor andet ikke er særskilt fastsat, behandles forsikrings-  

 og erstatningssummer, herunder ekspropriationserstatninger, som salgssummer.
§ 47. Erhvervelse og afståelse af aktiver ved gave, arv eller  

 arveforskud sidestilles i denne lov med køb, henholdsvis salg.
Som  

 anskaffelsessum eller salgssum betragtes i disse tilfælde det beløb, der er  

 lagt til grund ved beregningen af gaveafgift, boafgift eller indkomstskat af  

 den pågældende erhvervelse.
Har denne ikke været afgifts- eller  

 indkomstskattepligtig, betragtes som anskaffelsessum eller salgssum det  

 pågældende aktivs handelsværdi på overdragelsestidspunktet.
Reglerne i 1. -  

 3. pkt. gælder ikke i det omfang, erhververen efter skattelovgivningens  

 regler herom indtræder i overdragerens skattemæssige stilling.
§ 48. Ved salg af aktiver omfattet af denne lov medregnes  

 fortjeneste eller tab fuldt ud i den skattepligtige indkomst i salgsåret i  

 tilfælde, hvor aktiverne hører til den skattepligtiges næringsvej eller  

 spekulation.
Beskatningen sker efter statsskattelovens § 5a.
Stk. 2. I de tilfælde, der er nævnt i stk. 1, formindskes  

 saldoværdien for udelukkende erhvervsmæssigt benyttede driftsmidler eller  

 skibe med den del af den afskrivningsberettigede saldoværdi, som vedrører det  

 solgte aktiv.
Denne del af saldoen beregnes ved, at anskaffelsessummen  

 afskrives med de afskrivningsprocenter, der er anvendt i de enkelte  

 indkomstår.
 § 49. Anskaffes aktiver, der er afskrivningsberettigede efter  

 denne lov, til brug for forsøgs- eller forskningsvirksomhed, kan  

 Ligningsrådet tillade, at afskrivning påbegyndes før igangsættelsen af den  

 erhvervsvirksomhed, hvorpå forsøgene eller forskningen tager sigte.
 § 50. En skattepligtig, der har afskrevet efter denne lov, kan  

 efter udløbet af fristen for indgivelse af selvangivelse kun ændre disse  

 afskrivninger med Ligningsrådets tilladelse.
§ 51. Skatteministeren kan bemyndige de statslige eller kommunale  

 skattemyndigheder til at træffe afgørelser efter denne lov.
Ministeren kan  

 fastsætte regler om adgang til at klage over afgørelserne, herunder om, at  

 afgørelserne ikke kan indbringes for højere administrativ myndighed.
Kapitel VII Ikrafttrædelses- og overgangsbestemmelser § 52. Loven træder i kraft dagen efter bekendtgørelsen i Lovtidende og har  

 virkning fra og med indkomståret 1998.
 Stk. 2. Lov om skattemæssige afskrivninger m.v., jf.  

 lovbekendtgørelse nr. 932 af 24. oktober 1996 med senere ændring, ophæves med  

 virkning fra og med indkomståret 1998.
 § 53. Samtlige afskrivninger, herunder forskudsafskrivninger og  

 forlods afskrivninger, der er foretaget for indkomståret 1997 eller tidligere  

 indkomstår, medtages i beregningen af afskrivninger efter denne lov.  

 Tilsvarende medregnes disse afskrivninger ved opgørelsen af fortjeneste og  

 tab.
 § 54. Uanset § 43 skal der ikke ske kontantomregning af  

 anskaffelsessummen m.v. for aktiver, der er anskaffet i indkomståret 1997  

 eller tidligere indkomstår, når anskaffelsessummen efter de regler, der var  

 gældende på anskaffelsestidspunktet, ikke skulle kontantomregnes.
 § 55. Den afskrivningsberettigede saldoværdi for skibe ved  

 udgangen af indkomståret 1997 overføres til den i § 5 nævnte samlede saldo  

 for driftsmidler og skibe ved begyndelsen af indkomståret 1998. Tilsvarende  

 gælder for den særskilte afskrivningssaldo for dok- og beddingsanlæg ved  

 udgangen af indkomståret 1997.
§ 56. På bygninger, der i indkomståret 1997 er omfattet af lov om  

 skattemæssige afskrivninger m.v., § 18, stk. 1, litra a, jf.  

 lovbekendtgørelse nr. 932 af 24. oktober 1996 med senere ændring, og hvor  

 summen af anvendte afskrivningsprocenter i indkomståret 1998 overskrider  

 eller er over 60, kan afskrivning for indkomståret 1998 kun foretages med  

 indtil 4 pct. af anskaffelsessummen.
Hvis summen af anvendte  

 afskrivningsprocenter i indkomtsåret 1999 overskrider eller er over 60, kan  

 afskrivning for indkomståret 1999 ligeledes kun foretages med indtil 4 pct.  

 af afskaffelsessummen.
Tilsvarende gælder for bygninger omfattet af lov om  

 skattemæssige afskrivninger m.v., § 18, stk. 1, litra b, jf.  

 lovbekendtgørelse nr. 932 af 24. oktober 1996 med senere ændring, hvor summen  

 af anvendte afskrivningsprocenter i indkomståret 1998 eller 1999 overskrider  

 eller er over 40.
 § 57. Bestemmelserne i § 25, stk. 1 - 3, afskærer ikke adgangen  

 til at afskrive på bygning eller fast ejendom anskaffet i indkomståret 1997  

 eller tidligere indkomstår, herunder bygning og fast ejendom, der anvendes  

 til sommer- eller fritidsbolig for ejeren, når der har kunnet afskrives herpå  

 efter de hidtil gældende regler, jf. § 29 C, stk. 1 - 3, i lov om  

 skattemæssige afskrivninger m.v., jf. lovbekendtgørelse nr. 932 af 24.  

 oktober 1996 med senere ændring, samt statsskattelovens § 6, stk. 1, litra a.
Stk. 2. Medfører salg af en ejendom eller bygning, hvorpå der  

 hidtil har kunnet afskrives, jf. stk. 1, at der ikke længere kan afskrives på  

 ejendommen eller bygningen, fordi denne anvendes til beboelse eller ikke  

 erhvervsmæssige formål, jf. § 25, stk. 1 - 3, kan et eventuelt tab ved salget  

 uanset bestemmelsen i § 26, stk. 2, fradrages i den skattepligtige indkomst  

 for afståelsesåret.
Tabet opgøres som forskellen mellem det uafskrevne beløb  

 og salgssummen.
 § 58. Bestemmelsen i § 27 afskærer ikke adgangen til at afskrive  

 på dræningsanlæg anskaffet i indkomståret 1997 eller tidligere, og hvorpå der  

 har kunnet afskrives efter den tidligere afskrivningslovs § 29 S, jf.  

 lovbekendtgørelse nr. 932 af 24. oktober 1996 med senere ændring.
 § 59. Salgssummer vedrørende miljøforbedrende driftsmidler i  

 landbrug m.v., hvorpå der er straksafskrevet efter den tidligere  

 afskrivningslovs § 3 A, jf. lovbekendtgørelse nr. 932 af 24. oktober 1996 med  

 senere ændring, behandles efter reglerne i denne lovs § 6, stk. 2.
 Stk. 2. Udgifter til miljøforbedrende anlæg i landbrug m.v.,  

 hvorpå der er straksafskrevet efter den tidligere afskrivningslovs § 21 A,  

 jf. lovbekendtgørelse nr. 932 af 24. oktober 1996 med senere ændring,  

 medregnes i den sum af afskrivninger, der i forbindelse med salg opgøres  

 efter reglerne i denne lovs § 21. Udgifterne indgår ikke i  

 afskrivningsgrundlaget.
 § 60. Driver en skattepligtig inden udgangen af kalenderåret 1994  

 erhvervsvirksomhed i et område, der er udpeget til erhvervszone efter § 3 i  

 lov om planlægning, finder bestemmelserne i stk. 2 - 8 anvendelse.
 Stk. 2. Samtlige de til virksomheden hørende driftsmidler, der  

 udelukkende benyttes erhvervsmæssigt i erhvervszonen, og som er anskaffet,  

 efter at erhvervszonen blev udpeget, afskrives på en særskilt saldo for det  

 indkomstår, hvori virksomhed i erhvervszonen påbegyndes, og for senere  

 indkomstår, dog senest for indkomståret 1999, jf. dog stk. 3 - 5. Afskrivning  

 på særskilt saldo giver adgang til anvendelse af forhøjet afskrivningssats  

 efter stk. 6. Det er dog et vilkår for afskrivning på særskilt saldo, at  

 virksomheden har været i uafbrudt drift i erhvervszonen i hele vedkommende  

 indkomstår.
 Stk. 3. Bestemmelsen i stk. 2 finder ikke anvendelse på  

 driftsmidler inden for landbrug og fiskeri, herunder forædlingsindustrien  

 vedrørende landbrugsvarer og fiskeforædlingsindustrien, såfremt der ydes  

 eller er ydet offentlig støtte til anskaffelsen af de pågældende driftsmidler  

 og der opstår tilbagebetalingskrav herfor, der ikke er endeligt indfriet.
Stk. 4. Bestemmelsen i stk. 2 finder ikke anvendelse på  

 driftsmidler i landbruget og forædlingsindustrien vedrørende landbrugsvarer,  

 hvor betingelserne for støtte i forordning nr. 2328/91 om forbedring af  

 landbrugsstrukturernes effektivitet og forordning nr. 866/90 om forbedring af  

 vilkårene for forarbejdning og afsætning af landbrugsprodukter ikke er  

 opfyldt.
Såfremt der ikke søges støtte efter forordning nr. 866/90, skal  

 alene de materielle betingelser i forordningen være opfyldt.
Skatteministeren  

 bemyndiges til at fastsætte en fortegnelse over EF-retsakter med tilhørende  

 gennemførelsesregler, som måtte udfylde, ændre, afløse eller supplere de i 1.  

 pkt. nævnte forordninger.
Bestemmelsen i stk. 2 finder ikke anvendelse på  

 driftsmidler, hvor betingelserne for støtte i medfør af de i fortegnelsen  

 nævnte forskrifter ikke er opfyldt.
Stk. 5. Bestemmelsen i stk. 2 finder ikke anvendelse på  

 driftsmidler i 1) skibsbygningsindustrien, 2) kunstfiberindustrien, 3) motorkøretøjsindustrien for så vidt angår projekter over 90 mio. kr.  

 eller 4) kul- og stålindustrien.
 Stk. 6. Afskrivning på særskilt saldo efter stk. 2 kan udgøre  

 indtil 60 pct. af den afskrivningsberettigede saldoværdi.
 Stk. 7. Foretager en virksomhed afskrivning på såvel en særskilt  

 saldo som på ordinær saldo, jf. § 5, kan et fremkommet negativt saldobeløb  

 efter den skattepligtiges valg udlignes ved, at det fradrages i den anden  

 saldo.
 Stk. 8. Det på særskilt saldo nedskrevne beløb, som er opgjort ved  

 slutningen af indkomståret 1999, tillægges saldoværdien på ordinær saldo, jf.  

 § 5 ved begyndelsen af indkomståret 2000.
§ 61. Såfremt et driftsmiddel, der udelukkende benyttes  

 erhvervsmæssigt i en erhvervszone og afskrives på særskilt saldo som nævnt i  

 § 60, flyttes uden for erhvervszonen til fortsat udelukkende erhvervsmæssig  

 benyttelse, nedsættes den afskrivningsberettigede saldoværdi på den særskilte  

 driftsmiddelsaldo med driftsmidlets handelsværdi.
Handelsværdien tillægges  

 samtidig virksomhedens ordinære driftsmiddelsaldo.
Stk. 2. Såfremt et driftsmiddel, der udelukkende benyttes  

 erhvervsmæssigt uden for en erhvervszone, flyttes til en erhvervszone og  

 betingelserne for afskrivning på særskilt saldo som nævnt i § 60 er opfyldt,  

 nedsættes den afskrivningsberettigede saldoværdi på den ordinære  

 driftsmiddelsaldo med driftsmidlets handelsværdi.
Handelsværdien tillægges  

 samtidig den særskilte driftsmiddelsaldo.
 § 62. For bygninger og installationer som nævnt i § 14 og § 15,  

 der er beliggende i en erhvervszone, og som er anskaffet, efter at  

 erhvervszonen blev udpeget, og som benyttes erhvervsmæssigt af en virksomhed  

 etableret i erhvervszonen inden udgangen af kalenderåret 1994, fordobles de i  

 § 17 nævnte afskrivningssatser gældende for det indkomstår, hvori  

 erhvervsmæssig benyttelse i erhvervszonen påbegyndes, og for senere  

 indkomstår, dog senest for indkomståret 1999. Summen af de anvendte  

 afskrivningsprocenter for en bygning henholdsvis en installation kan ikke  

 overstige 100.
 Stk. 2. Bestemmelsen i stk. 1 finder ikke anvendelse på bygninger  

 og installationer m.v. inden for landbrug og fiskeri, herunder  

 forædlingsindustrien vedrørende landbrugsvarer og fiskeforædlingsindustrien,  

 såfremt der ydes eller er ydet offentlig støtte til anskaffelsen af de  

 pågældende bygninger og installationer m.v. og der opstår  

 tilbagebetalingskrav herfor, der ikke er endeligt indfriet.
Stk. 3. Bestemmelsen i stk. 1 finder ikke anvendelse på bygninger  

 og installationer m.v. i landbruget og forædlingsindustrien for  

 landbrugsvarer, hvor betingelserne for støtte i forordning nr. 2328/91 om  

 forbedring af landbrugsstrukturernes effektivitet og forordning nr. 866/90 om  

 forbedring af vilkårene for forarbejdning og afsætning af landbrugsprodukter  

 ikke er opfyldt.
Såfremt der ikke søges støtte efter forordning nr. 866/90,  

 skal alene de materielle betingelser i forordningen være opfyldt.  

 Skatteministeren bemyndiges til at fastsætte en fortegnelse over de  

 EF-retsakter med tilhørende gennemførelsesregler, som måtte udfylde, ændre,  

 afløse eller supplere de i 1. pkt. nævnte forordninger.
Bestemmelsen i stk. 1  

 finder herefter ikke anvendelse på bygninger og installationer m.v., hvor  

 betingelserne for støtte i medfør af de i fortegnelsen nævnte forskrifter  

 ikke er opfyldt.
Stk. 4. Bestemmelsen i stk. 1 finder ikke anvendelse på bygninger  

 og installationer m.v. i 1) skibsbygningsindustrien, 2) kunstfiberindustrien, 3) motorkøretøjsindustrien for så vidt angår projekter over 90 mio. kr.  

 eller 4) kul- og stålindustrien.
 § 63. I øvrigt finder reglerne i kapitel II og III tilsvarende  

 anvendelse for aktiver, der afskrives efter reglerne i §§ 60 - 62.
 § 64. Benytter et selskab eller en forening omfattet af  

 selskabsskattelovens § 1, stk. 1, nr. 1, 2 og 4, henlæggelser til  

 investeringsfonds til forlods afskrivning på aktiver nævnt i § 6, stk. 1, nr.  

 1, 2 eller 4, og som erhverves med henblik på udlejning, eller som allerede  

 ved erhvervelsen er udlejet, kan selskabet ikke tillige fradrage udgiften til  

 anskaffelsen efter § 6, stk. 3.
 § 65. For aktiver, der er anskaffet før den 12. maj 1989 til  

 erhvervsmæssig udlejning, og som hidtil har været omfattet af reglerne i  

 afsnit V A i lovbekendtgørelse nr. 758 af 12. december 1988, finder  

 bestemmelserne i det nævnte afsnit fortsat anvendelse i stedet for reglerne i  

 kapitel II - IV.
 Stk. 2. Overfører en skattepligtig driftsmidler eller skibe, der  

 er anskaffet før den 12. maj 1989, fra afskrivningsberettiget benyttelse  

 efter kapitel II eller fra udelukkende privat benyttelse til benyttelse, der  

 er omfattet af afsnit V A i den i stk. 1 nævnte lovbekendtgørelse,  

 sidestilles sådan overførsel med salg og køb af driftsmidlerne eller skibene.
 Stk. 3. Overfører en skattepligtig driftsmidler eller skibe, der  

 er omfattet af afsnit V A i den i stk. 1 nævnte lovbekendtgørelse, til  

 afskrivningsberettiget benyttelse efter kapitel II eller til udelukkende  

 privat benyttelse, sidestilles sådan overførsel med salg og køb af  

 driftsmidlerne eller skibene.
 Stk. 4. Som salgssum og købesum anvendes handelsværdien på  

 overførselstidspunktet.
 § 66. Loven gælder ikke for Færøerne og Grønland.
Bemærkninger til lovforslaget Almindelige bemærkninger 1. Indledning Der foreslås en generel revision af afskrivningsloven.
Den gældende  

 afskrivningslov er gennemført i 1957. Loven er siden ændret mange gange, men  

 selvom nogle af disse ændringer er væsentlige, har afskrivningsloven dog  

 grundlæggende den samme opbygning som i 1957. Siden 1957 har der løbende  

 været behov for at ændre afskrivningsreglerne på forskellige områder.  

 Endvidere har ændringer i andre skattelove gennem årene betinget en lang  

 række ændringer af afskrivningsloven.
Alle disse mange ad hoc ændringer  

 gennem årene har på flere punkter gjort reglerne usammenhængende og mere  

 komplicerede og dermed ført til, at loven er blevet uoverskuelig.
 En række særligt sagkyndige, herunder også skattechefer, skatterevisorer  

 samt advokater og revisorer har deltaget i en arbejdsgruppe under  

 Skatteministeriet med henblik på at give råd og vejledning til brug for  

 Skatteministeriets lovrevision.
Arbejdsgruppen har efter sit kommissorium haft til opgave at overveje en  

 generel teknisk revision af afskrivningsloven.
Arbejdsgruppen har i den  

 forbindelse skullet overveje hensigtsmæssigheden af reglerne i den gældende  

 afskrivningslov og herunder undersøge fordele og ulemper ved i en ny  

 afskrivningslov at optage de afskrivningsregler, som i dag findes i  

 statsskatteloven og i ligningsloven.
Gruppen har tillige skullet overveje, om  

 gældende bestemmelser kan anses for forældede og derfor enten kan udgå eller  

 erstattes af ændrede regler.
Arbejdsgruppens forslag har samlet set måttet  

 holdes inden for en ramme angivet af, at det i det store og hele skulle være  

 provenumæssigt neutralt.
Arbejdsgruppen har alene forestået det tekniske arbejde med  

 lovrevisionen.
Efter arbejdsgruppens arbejde er afsluttet, har lovforslaget  

 været på høring i en lang række organisationer m.v., hvis høringssvar også er  

 indgået ved den endelige udformning af lovforslaget.
For det første indeholder lovforslaget en forenkling m.v. af  

 afskrivningsreglerne.
En række særregler i afskrivningsloven for bestemte  

 aktiver ophæves, således at reglerne for skattemæssige afskrivninger bliver  

 mere enkle.
Ophævelsen af en lang række overgangsregler bidrager yderligere  

 til et mere enkelt regelsæt.
Hertil kommer, at sproglige moderniseringer  

 ligeledes bidrager til at gøre reglerne mere forståelige.
Desuden overflyttes  

 en række regler for afskrivninger, der findes andre steder i  

 skattelovgivningen, til afskrivningsloven, således at afskrivningsreglerne  

 samles i en lov.
Endelig ændres afskrivningslovens opbygning således, at  

 afskrivningsreglerne bliver mere overskuelige.
 Forenklingen m.v. af afskrivningsreglerne er til fordel for såvel de  

 skattepligtige som skattemyndighederne.
For det andet har lovforslaget til formål at fjerne en række  

 uhensigtsmæssigheder i de gældende afskrivningsregler.
Der sigtes hermed til,  

 at der i dag forekommer tilfælde, hvor der gives fradrag for den samme udgift  

 2 gange efter forskellige bestemmelser i skattelovgivningen.
Der sigtes  

 endvidere til, at der i dag ikke altid er symmetrisk behandling af  

 fortjeneste og tab på aktiver ved afhændelse.
Der sigtes endelig til, at der  

 findes enkelte restriktive afskrivningsregler, der har vist sig at være for  

 bredt udformede, hvorved de utilsigtet rammer almindelige  

 erhvervsvirksomheders afskrivninger.
Yderligere er der visse aktiver, hvorpå  

 der efter gældende regler ikke kan afskrives, hvilket i dag ikke findes  

 hensigtsmæssigt.
2. Forslaget til ny afskrivningslov i hovedtræk Forslaget indebærer en række ændringer i forhold til den gældende  

 afskrivningslov.
 Med henblik på at give et samlet overblik over lovforslagets systematik og  

 de gennemførte ændringer gennemgås lovforslaget og dets enkelte kapitler i  

 korthed nedenfor:
 Kapitel I indeholder som § 1 en kort indledningsbestemmelse, der  

 angiver lovens anvendelsesområde.
Efter bestemmelsen kan skattemæssig afskrivning efter reglerne i denne lov  

 foretages på udgifter til anskaffelse og forbedring af aktiver, der benyttes  

 erhvervsmæssigt af den skattepligtige, samt på visse andre nærmere bestemte  

 udgifter.
Formuleringen af bestemmelsen tager herved højde for, at  

 afskrivningslovens område efter forslaget udvides væsentligt, således at der  

 i loven bliver hjemmel til afskrivning på udgifter til en række aktiver m.v.,  

 der tidligere er blevet afskrevet med hjemmel uden for afskrivningsloven,  

 f.eks. immaterielle aktiver.
 Med den foreslåede bestemmelse lovfæstes samtidig en grundlæggende  

 betingelse for adgangen til at foretage skattemæssig afskrivning, nemlig  

 kravet om erhvervsmæssig benyttelse.
Kapitel II indeholder regler om afskrivning på driftsmidler og  

 skibe.
Kapitlet indeholder som indledning - i §§ 2 - 4 - visse fælles regler  

 med en række generelle betingelser for at påbegynde og foretage afskrivning  

 på driftsmidler og skibe.
De øvrige bestemmelser i kapitel II er opdelt ved  

 to underoverskrifter om henholdsvis udelukkende erhvervsmæssigt benyttede  

 driftsmidler og skibe (§§ 4 - 10) og delvis erhvervsmæssigt benyttede  

 driftsmidler og skibe (§§ 11 - 13). Denne struktur har til formål at gøre  

 reglerne mere overskuelige.
 Kapitlet indeholder - med en række ændringer - regler, der svarer til den  

 gældende lovs afsnit I om udelukkende erhvervsmæssigt benyttede driftsmidler,  

 de dele af samme lovs afsnit III om skibe til erhvervsmæssig brug, der alene  

 omhandler ordinær afskrivning på skibe, samt den gældende lovs afsnit II om  

 driftsmidler, der benyttes både til erhvervsmæssige og til private formål.
Kapitel III indeholder reglerne om afskrivning på bygninger,  

 installationer, hjemfaldspligtige ejendomme m.v. og dræningsanlæg på  

 jordbrugsbedrifter.
Området svarer til den gældende lovs afsnit IV og afsnit  

 IV B.
Den gældende lov indeholder en udtømmende fortegnelse - positivliste -  

 over alle de typer bygninger, der efter deres anvendelse er  

 afskrivningsberettigede.
I lovforslaget foretages derimod en negativ  

 afgrænsning af de bygninger, hvorpå der kan afskrives.
Der er dog ikke  

 tilsigtet nogen væsentlig udvidelse af kredsen af bygninger, hvorpå der kan  

 afskrives.
Samtidig ophæves med forslaget den gældende sondring mellem  

 »litra a- og litra b-bygninger«.
Alle bygninger afskrives efter  

 forslaget med samme afskrivningssats.
Endvidere sidestiller forslaget  

 installationer, der udelukkende tjener erhvervsmæssigt benyttede bygninger,  

 hvorpå der efter forslaget kan afskrives, med de nævnte bygninger.
Det  

 betyder, at de nævnte installationer behandles som en bestanddel af de nævnte  

 bygninger og afskrives som disse.
 Efter den gældende afskrivningslov kan bygninger, der er omfattet af denne  

 lovs § 18, stk. 1, litra a, - driftsbygninger inden for industri og landbrug  

 m.v. - afskrives med indtil 6 pct. årligt, indtil 60 pct. er afskrevet,  

 hvorefter de kan afskrives med indtil 2 pct. årligt af anskaffelsessummen.
Bygninger, der er omfattet af den gældende lovs § 18, stk. 1, litra b, kan  

 efter de gældende regler afskrives med indtil 4 pct. årligt, indtil 40 pct.  

 er afskrevet, hvorefter de kan afskrives med 1 pct. årligt af  

 anskaffelsessummen.
Dette gælder bl.a. for biografer, teatre, hoteller,  

 restauranter, skoler m.v.
 Installationer i afskrivningsberettigede bygninger kan efter den gældende  

 afskrivningslov afskrives med indtil 8 pct. årligt, indtil 80 pct. er  

 afskrevet, hvorefter de kan afskrives med indtil 4 pct. årligt af  

 anskaffelsessummen.
 Installationer i ikke-afskrivningsberettigede bygninger afskrives efter  

 den gældende afskrivningslov med 4 pct. af anskaffelsessummen årligt.
 Efter forslaget kan alle afskrivningsberettigede bygninger og  

 installationer afskrives med indtil 5 pct. årligt, således at hele  

 anskaffelsessummen kan være afskrevet i løbet af 20 år.
 Efter den gældende lov er afskrivning på særlige installationer i ikke  

 afskrivningsberettigede bygninger bundne afskrivninger, hvilket indebærer, at  

 afskrivningerne ikke kan udstrækkes over en længere periode end den, der  

 svarer til, at installationen bliver afskrevet ved årlig anvendelse af den  

 maksimale sats.
 Ved forslaget gøres afskrivning på særlige installationer i ikke  

 afskrivningsberettigede bygninger nu ubundne, således at den skattepligtige  

 efter forslaget selv vælger afskrivningsperioden.
 Ved kapitel III foreslås endvidere nogle justeringer af reglerne om det  

 såkaldte »straksfradrag« for årlige udgifter til ombygning eller  

 forbedring inden for 5 pct. af et beregningsgrundlag samt justeringer af  

 reglerne om afskrivning på bygninger, hvoraf kun en del anvendes til formål,  

 der berettiger til afskrivning - de såkaldt »blandet benyttede«  

 bygninger.
Ved kapitel III foreslås endvidere reglerne om beskatning af genvundne  

 afskrivninger på bygninger og installationer ændret, således at der - i  

 overensstemmelse med personskatteudvalgets anbefaling - gives fradrag for tab  

 ved salg af afskrivningsberettigede bygninger og installationer, når tabet er  

 udtryk for en uafskreven anskaffelsessum.
Samtidig udvides disse regler efter  

 forslaget til også at omfatte genvundne afskrivninger og tab på  

 afskrivningsberettigede installationer i ikke-afskrivningsberettigede  

 bygninger.
 Ved kapitel III foreslås også reglerne om de skattemæssige følger af en  

 skade, der indtræder på en afskrivningsberettiget bygning eller installation,  

 ændret og forenklet.
Efter de gældende regler kan afskrivning, såfremt der på en bygning eller  

 installation sker en skade, der ikke kan udbedres ved normal vedligeholdelse,  

 fra og med det indkomstår, hvori skaden indtræffer, kun beregnes af den del  

 af anskaffelsessummen, som svarer til forholdet mellem bygningens eller  

 installationens værdi efter skadens indtræden og værdien umiddelbart  

 forinden.
Det foreslås, at den værdiforringelse, der er sket som følge af en  

 skade, kan fradrages i det indkomstår, hvori skaden er sket.
Denne foreslåede  

 regel skal dog ikke gælde i de tilfælde, hvor der er modtaget en forsikrings-  

 eller erstatningssum og valgt udskydelse af beskatningen af de genvundne  

 afskrivninger.
Med forslaget og det samtidig hermed fremsatte lovforslag om ændring af  

 forskellige skattelove (Konsekvensændringer m.v. som følge af  

 afskrivningsloven) gøres reglerne om beskatning af avance indvundet i  

 anledning af modtagelsen af en forsikrings- eller erstatningssum parallelle i  

 afskrivningsloven og ejendomsavancebeskatningsloven.
Efter de gældende regler  

 har den skattepligtige en række muligheder for under visse vilkår at vælge  

 udskydelse af avancebeskatningen i forbindelse med genopførelse m.v. af de  

 skaderamte bygninger.
Med forslaget er udgangspunktet derimod automatisk  

 succession i forbindelse med genopførelse af de skaderamte bygninger ved  

 modtagelse af en forsikrings- eller erstatningssum.
Successionen indebærer,  

 at afskrivninger og afskrivningsgrundlag uanset den skete skade videreføres  

 og ikke påvirkes af de til genopførelsen anvendte beløb.
Successionen gælder  

 tillige efter ejendomsavancebeskatningsloven.
Hvis vilkårene for genopførelse  

 eller genanskaffelse ikke opfyldes, skal der i stedet ske avancebeskatning af  

 de modtagne beløb.
Den foreslåede parallelitet mellem  

 avancebeskatningsreglerne i afskrivningsloven og ejendomsavanceloven  

 indebærer en forenkling af systemet.
Samtidig er denne parallelitet begrundet  

 i den foreslåede adgang til fradrag for tab ved salg af  

 afskrivningsberettigede bygninger og installationer.
Efter en bestemmelse i den gældende afskrivningslov - § 29 C, stk. 1, -  

 kan den skattepligtige ved afskrivning af en bygning, der er opført på lejet  

 grund, samt fast ejendom, hvorpå der hviler en hjemfaldsforpligtelse eller  

 anden forpligtelse af lignende art, fravige de almindelige regler om  

 bygningsafskrivning i den gældende lovs afsnit IV.
Afskrivningen foretages i  

 så fald med hjemmel i statsskattelovens § 6 a.
Denne valgfrihed bortfalder efter forslaget, idet skattepligtige, der kan  

 afskrive på bygninger efter lovforslagets almindelige regler, skal benytte  

 disse regler.
Skattepligtige, der ikke kan afskrive efter de almindelige  

 regler, kan efter forslaget i stedet benytte de foreslåede særlige regler,  

 der lovfæster den hidtidige praksis med hjemmel i statsskattelovens § 6 a.  

 Dog foreslås det, at adgangen til afskrivning på bygninger og ejendomme, der  

 benyttes til beboelse og ikke erhvervsmæssige formål, bortfalder, når  

 hjemfaldspligt er påtaget eller lejemålet indgået i indkomståret 1998 eller  

 senere.
Der foreslås desuden nogle mindre justeringer.
 Reglerne om den skattemæssige behandling af dræningsanlæg på  

 jordbrugsbedrifter foreslås væsentligt ændret.
Efter de gældende regler kan afskrivning på dræningsanlæg på  

 jordbrugsbedrifter foretages med indtil 10 pct. årligt fra og med  

 anskaffelsesåret.
Fortjenesten ved salg af dræningsanlæg beskattes efter de  

 gældende regler.
Det foreslås i stedet, at udgift afholdt til udførelse af dræningsanlæg  

 afskrives med indtil 20 pct. årligt.
Til »udførelse« henregnes dels  

 nyopførelse af dræningsanlæg, dels renovering og forbedring af et bestående  

 dræningsanlæg.
Afskrivningen påbegyndes efter forslaget i det indkomstår,  

 hvor dræningsanlægget er færdiggjort og benyttes erhvervsmæssigt.
Det foreslås samtidig, at erhververen af en ejendom, hvorpå der findes et  

 dræningsanlæg, der ikke er afskrevet fuldt ud, indtræder i sælgerens  

 skattemæssige stilling vedrørende afskrivningerne.
Dette indebærer, at  

 erhververen kan fortsætte afskrivningerne for den del af udgiften, der endnu  

 ikke er afskrevet af sælgeren.
Erhververen skal herved anvende den af  

 sælgeren afholdte udgift som afskrivningsgrundlag.
 Som en følge af, at erhververen efter forslaget således succederer i  

 overdragerens skattemæssige stilling vedrørende afskrivningerne, foreslås  

 det, at genvundne afskrivninger ved salg af dræningsanlæg ikke længere  

 beskattes.
Forslagets kapitel IV indeholder bestemmelser om  

 forskudsafskrivning på driftsmidler, bygninger m.v. og på skibe.
Kapitlet  

 indeholder således bestemmelser, der stammer fra den gældende lovs afsnit IV  

 A om forskudsafskrivning på visse anskaffelser af maskiner m.v. og bygninger  

 og bestemmelser fra den gældende lovs §§ 14 - 17 om forskudsafskrivning på  

 skibe.
Det foreslås som led i forenklingsbestræbelserne, at bestemmelserne om  

 forskudsafskrivning harmoniseres, således at der vil gælde samme regler, hvad  

 enten det er driftsmidler, bygninger m.v. eller skibe, der skal  

 forskudsafskrives.
Efter de gældende regler, er der særlige regler for  

 forskudsafskrivning på skibe.
Harmoniseringen foreslås generelt foretaget  

 således, at hovedprincipperne i den gældende lovs afsnit IV A om  

 forskudsafskrivning på driftsmidler og bygninger m.v. videreføres og foreslås  

 at gælde tilsvarende for skibe.
Der er derfor med forslaget ikke videreført  

 et særligt kapitel om forskudsafskrivning på skibe.
 Selve forskudsafskrivningsmetoden samt genbeskatningsmetoden i tilfælde,  

 hvor der er forskudsafskrevet for meget, forenkles væsentligt med forslaget.  

 Der foreslås samtidig visse øvrige materielle ændringer samt sproglige  

 forenklinger af reglerne.
 Den foreslåede væsentlige forenkling af selve forskudsafskrivningsmetoden  

 og genbeskatningsmetoden har sin baggrund i følgende:
 Forskudsafskrivningerne kan efter såvel de gældende regler, for så vidt  

 angår visse anskaffelser af maskiner m.v. og bygninger, som forslaget kun  

 foretages på den del af en samlet beregnet eller aftalt anskaffelsessum, som  

 overstiger et grundbeløb.
 Såfremt den faktiske anskaffelsessum samlet bliver mindre end den samlede  

 beregnede eller aftalte anskaffelsessum, skal der foretages reguleringer,  

 således at der kun indrømmes faktiske forskudsafskrivninger på den del af  

 anskaffelsessummen, der overstiger grundbeløbet.
Når man derefter foretager faktiske reguleringer af  

 forskudsafskrivningerne m.v., anvendes efter de gældende regler en række  

 forholdsmæssige fordelinger.
Disse forholdsmæssige fordelinger skaber  

 problemer i det gældende forskudsafskrivningssystem og er årsagen til de  

 særdeles komplicerede efterbeskatningsregler i den gældende afskrivningslov.
 Forslaget forenkler forskudsafskrivningsmetoden og  

 efterbeskatningsreglerne væsentligt.
Det foreslåede system indebærer administrative fordele, hvis  

 forskudsafskrivningen senere skal tilbagereguleres.
Reguleringen af  

 afskrivningsgrundlaget på anskaffede aktiver foretages nemlig først, når der  

 i alt er anskaffet aktiver for mere end grundbeløbet og kun i den  

 udstrækning, grundbeløbet overskrides.
 Systemet indebærer, at der altid anvendes samme  

 forskudsafskrivningsprocent på alle aktivgrupper.
Det foreslåede system indebærer samtidig en slags saldosystem.
Dermed kan  

 eksempelvis en overskydende anskaffelsessum i forhold til den beregnede eller  

 aftalte anskaffelsessum på et aktiv altid umiddelbart modregnes i en for lav  

 anskaffelsessum på et andet aktiv.
 Den faktiske virkning af det foreslåede system skønnes ikke at afvige  

 væsentligt fra de hidtil gældende regler.
 Forslagets kapitel V om »andre afskrivninger« samler en  

 række bestemmelser, der hidtil har haft hjemmel i praksis eller regler  

 udenfor afskrivningsloven.
 Det drejer sig om følgende:
 - Afskrivning af den værdiforringelse, der sker på en ejendom som følge af  

 udnyttelse af forekomster af grus, ler, kalk m.v. (substansforbrug). Den  

 gældende praksis herom har hjemmel i statsskatteloven.
 - Afskrivning på udgifter til ombygning, forbedring eller indretning af  

 lejede lokaler, der efter gældende ret har hjemmel i statsskattelovens § 6 a.
- Afskrivning på goodwill og andre immaterielle aktiver.
Reglerne herom er  

 i dag indeholdt i ligningslovens § 16 E og § 16 F.
- Straksafskrivning på udgifter til erhvervelse af knowhow eller  

 patentrettigheder.
Reglerne herom er i dag indeholdt i ligningslovens § 8 L.
- Straksafskrivning på formuegoder, der er anskaffet ved hjælp af visse  

 nærmere opregnede tilskud.
Reglerne herom er i dag indeholdt i ligningslovens  

 § 27 B.
 Forslagets kapitel VI samler en række almindelige bestemmelser,  

 der skal gælde generelt for alle aktiver omfattet af loven.
 Det drejer sig om følgende:
- Anskaffelses- og salgssummer samt godtgørelser og vederlag omfattet af  

 lovforslaget omregnes til kontantværdi efter regler, der fastsættes af  

 skatteministeren.
Afskrivninger foretages på grundlag af den således  

 omregnede anskaffelsessum m.v.
Reglerne herom er i dag indeholdt forskellige  

 steder i afskrivningsloven og ligningsloven.
 - Grundbeløbene i en række af bestemmelserne i lovforslaget reguleres  

 efter personskattelovens § 20. De fleste af de tilsvarende (grund)beløb i den  

 gældende afskrivningslov reguleres på samme måde.
- Med salg sidestilles i lovforslaget andre former for afhændelse og  

 afståelse.
Regler herom indeholdes i den gældende afskrivningslov, men det er  

 en nyskabelse, at dette princip samles i en bestemmelse i lovforslaget.
 - Hvor andet ikke er særskilt fastsat, behandles forsikrings- og  

 erstatningssummer, herunder ekspropriationserstatninger, som salgssummer.
 - Erhvervelse og afståelse af aktiver ved gave, arv eller arveforskud  

 sidestilles i lovforslaget med køb, henholdsvis salg.
 - Ved salg af aktiver omfattet af lovforslaget medregnes fortjeneste eller  

 tab fuldt ud i den skattepligtige indkomst i salgsåret i tilfælde, hvor  

 aktiverne hører til den skattepligtiges næringsvej eller spekulation.  

 Beskatningen sker efter statsskattelovens § 5a.
 - Anskaffes aktiver, der er afskrivningsberettigede efter reglerne i  

 lovforslaget, til brug for forsøgs- eller forskningsvirksomhed, kan  

 Ligningsrådet tillade, at afskrivning påbegyndes før igangsættelsen af den  

 erhvervsvirksomhed, hvorpå forsøgene eller forskningen tager sigte.
 - En skattepligtig, der har afskrevet efter reglerne i lovforslaget, kan  

 efter udløbet af fristen for indgivelse af selvangivelse kun ændre disse  

 afskrivninger med Ligningsrådets tilladelse.
 Hvor andet ikke er særskilt anført, findes tilsvarende regler i den  

 gældende afskrivningslov.
Forslagets kapitel VII fastsætter, at lovforslaget som  

 udgangspunkt skal have virkning fra og med indkomståret 1998. De nye  

 afskrivningsregler skal efter forslaget fra og med indkomståret 1998 dermed  

 finde anvendelse for såvel aktiver, der anskaffes i 1998 eller senere  

 indkomstår, som for aktiver, der er anskaffet før 1998. For aktiver anskaffet  

 før indkomståret 1998 vil de nye regler således finde anvendelse, selvom  

 aktivet ved udgangen af indkomståret 1997 endnu ikke er færdigafskrevet.
Det  

 gælder også for aktiver på hvilke der foretages forskudsafskrivninger.  

 Aktiver, der efter de hidtil gældende regler ville kunne forskudsafskrives i  

 1998, kan således kun forskudsafskrives i 1998, såfremt betingelserne herfor  

 efter de foreslåede regler er opfyldt.
Der foreslås dog en kort - 2 årig - indfasning.
Indfasningen omfatter  

 litra a-bygninger afskrevet med mere end 60 pct. og litra b-bygninger  

 afskrevet med mere end 40 pct.
I den 2-årige indfasningsperiode afskrives  

 disse bygninger med max. 4 pct. årligt og med max. 5 pct. herefter.
Ikrafttrædelsesreglerne indebærer, at i de tilfælde, hvor de gældende  

 regler ville stille den skattepligtige ringere end de foreslåede regler,  

 bliver den skattepligtige efter lovforslaget stillet bedre.
Og omvendt vil  

 den skattepligtiges stilling ved lovforslaget blive påvirket, såfremt  

 opretholdelsen af de gældende regler ville føre til en bedre skattemæssig  

 behandling af den skattepligtige.
Når reglerne som udgangspunkt får virkning fra og med indkomståret 1998  

 for allerede anskaffede aktiver opnås den fordel, at dele af den hidtil  

 gældende lovgivning ikke skal finde anvendelse i en eventuel længere periode  

 fremover.
Overgangsperioden ville kunne strække sig over adskillige år.
Ved  

 at lade reglerne få virkning straks fra og med indkomståret 1998 tilgodeses  

 væsentlige forenklingsmæssige hensyn, der er til fordel for såvel de  

 skattepligtige i anvendelsen af reglerne som skattemyndighederne i  

 administrationen af reglerne.
Som en konsekvens af, at de nye regler foreslås at få virkning fra og med  

 1998, skal en række af de nuværende overgangsregler, der knytter sig til  

 tidligere ændringer af afskrivningsloven, udgå.
De nuværende overgangsregler,  

 hvoraf nogle vedrører anskaffelse af aktiver, der er foretaget for op imod 30  

 år siden, kan allerede i dag give anledning til administrative vanskeligheder  

 for den skattepligtige og skattemyndighederne.
Ophævelsen af disse  

 overgangsregler bidrager således til en væsentlig forenkling af regelsættet  

 for afskrivninger til fordel for såvel de skattepligtige som  

 skattemyndighederne.
 Desuden indeholder kapitlet en række midlertidige bestemmelser:
- Regler om afskrivning med dobbelte satser i erhvervszoner.
Reglerne i  

 lovforslaget om afskrivning med dobbelte satser i erhvervszoner er en  

 videreførsel af tilsvarende regler i den gældende afskrivningslov.
- En regel om selskaber, der benytter investeringsfondshenlæggelser til  

 forlods afskrivning på driftsmidler, hvis fysiske levealder må antages ikke  

 at overstige 3 år, på driftsmidler med en anskaffelsessum på et grundbeløb (i  

 1987-niveau) på 6.700 kr. (1997: 8.700 kr.) eller derunder og på  

 edb-software, og som erhverves med henblik på udlejning, eller som allerede  

 ved erhvervelsen er udlejet.
Bestemmelsen er placeret i dette kapitel på  

 grund af aftrapningen af investeringsfondsordningen.
3. Provenumæssige konsekvenser Det er overordentlig vanskeligt og forbundet med stor usikkerhed at  

 vurdere de provenumæssige konsekvenser af såvel de enkelte elementer i  

 lovforslaget som den samlede balance i forslaget.
Det hænger sammen med, at  

 de oplysninger, der foreligger i de centrale skatteregistre, ikke er af en  

 sådan beskaffenhed, at de kan danne grundlag for provenuberegning af  

 forslagets virkning.
Der er ikke centralt registreret oplysninger, der giver  

 en samlet belysning af virksomhedernes årlige skattemæssige afskrivninger,  

 afskrivningssaldi, anskaffelsessummer, anskaffelsestidspunktet for de enkelte  

 bygninger m.v.
Der findes heller ikke tilgængelig statistik, der kan danne  

 udgangspunkt for et underbygget skøn over, hvor langt de forskellige dele af  

 den nuværende afskrivningsberettigede bestand af bygninger og installationer  

 er i afskrivningsforløbet.
 En oversigt over forslagets elementer med provenuvirkning er vist i bilag  

 1.
Lovforslaget indeholder en række tekniske justeringer og lovfæstelser af  

 gældende praksis m.v.
Disse elementer skønnes kun at have yderst beskeden og  

 som hovedregel ingen provenuvirkning.
Andre dele af forslaget vurderes at  

 have begrænset provenumæssig virkning, og den samlede vurdering af disse  

 elementer er, at de set under et skønnes at være nogenlunde provenumæssig  

 neutrale.
 Ændringer med større provenumæssig rækkevidde er omtalt i det følgende.
For det første vil den foreslåede stramning af reglerne vedrørende 5 pct.  

 straksfradraget for bygninger medføre, at udgifter afholdt til opførelse af  

 egentlige nybygninger, der tidligere kunne straksfradrages, nu henvises til  

 det ordinære afskrivningsforløb.
Hermed udskydes fradragstidspunktet for  

 sådanne udgifter væsentligt, ligesom disse udgifter ved evt. senere  

 afhændelse, vil blive inddraget i genbeskatningsgrundlaget.
Endvidere skal  

 årets vedligeholdelsesudgifter fremover indgå i fradraget.
Selv om der med  

 forslaget også indføres udgiftsperiodisering, hvilket er en lempelse,  

 vurderes den samlede virkning af de foreslåede ændringer vedrørende  

 straksfradrag at indebære en stramning.
Merprovenuet herved vil gradvis  

 aftage i takt med, at de ordinære afskrivninger øges.
Merprovenuets størrelse de første år vil dog blive mindre, i det omfang  

 virksomhederne vælger at anvende investeringsfondshenlæggelser, der  

 alternativt ville være anvendt til driftsmidler, som substitut for 5 pct.  

 straksfradrag.
Herved vil straksfradraget i et vist omfang blive erstattet af  

 30 pct.s saldoafskrivninger på driftsmidler i stedet for af det betydelig  

 langsommere afskrivningsforløb på bygninger.
For det andet medfører det foreslåede fælles afskrivningsforløb for  

 bygninger og installationer med en afskrivningssats på 5 pct. uden knæk  

 omplaceringer af fradragstidspunktet for betydelige beløb.
For de nuværende  

 litra b-bygninger (hoteller, restauranter, biografer m.v.) og installationer  

 i ikke afskrivningsberettigede bygninger er der tale om en væsentlig  

 afkortning af afskrivningsforløbet uden stramninger i noget år.
For litra  

 a-bygninger (driftsbygninger indenfor landbrug, industri, håndværk,  

 butikshandel m.v.) og installationer i afskrivningsberettigede bygninger er  

 der tale om et afkortet afskrivningsforløb med en vis reduktion af  

 afskrivningerne i de første 10 år, men til gengæld en betydelig lempelse i de  

 følgende år.
Efter gældende regler afskrives litra a-bygninger med op til 6 pct.  

 årligt, indtil 60 pct. er afskrevet og herefter med op til 2 pct. årligt.  

 Bygninger, der skønnes at være udsat for et mindre slid (litra b-bygninger),  

 afskrives med op til 4 pct. årligt, indtil 40 pct. er afskrevet og herefter  

 med 1 pct. årligt.
Installationer i afskrivningsberettigede bygninger  

 afskrives med op til 8 pct. årligt, indtil 80 pct. er afskrevet og herefter  

 med op til 4 pct. årligt.
Endvidere afskrives installationer i  

 ikke-afskrivningsberettigede bygninger med en bunden 4 pct. sats.
Reglerne for blandet benyttede installationer ændres efter forslaget, så  

 der kun kan afskrives i forhold til den erhvervsmæssige benyttelse.
Efter  

 gældende regler er der fuld afskrivning uanset den private anvendelse.
Efter  

 forslaget tillades adgang til at afskrive på campinghytter.
Den foreslåede overgangsordning omfatter litra a-bygninger afskrevet med  

 mere end 60 pct. og litra b-bygninger afskrevet med mere end 40 pct.
I  

 overgangsperioden på de to år afskrives disse bygninger med max. 4 pct.  

 årligt.
Efter overgangsordningens udløb løftes disse bygninger op på  

 fællessatsen på 5 pct.
 Det meget mangelfulde datagrundlag bevirker, at skønnene over forslagets  

 provenuvirkning bliver overordentlig usikre, og det lange tidsperspektiv for  

 afskrivningsforløbene forstærker usikkerheden.
 Af de benyttede forudsætninger kan nævnes:
 - Den samlede afskrivningsberettigede anskaffelsessum primo 1998 for  

 bygninger inkl. installationer antages at udgøre ca. 260 mia. kr., heraf ca.  

 240 mia. kr. for litra a-bygninger, ca. 15 mia. kr. for litra b-bygninger og  

 ca. 5 mia. kr. for installationer i ikke afskrivningsberettigede bygninger.
 - 2/3 af litra a-bygningerne afskrives med 6 pct. og 1/3 med 2 pct.
 - 60 pct. af litra b-bygningerne afskrives med 4 pct. og 40 pct. med 1  

 pct.
 - De samlede afskrivningsberettigede installationer udgør knap 25 mia.  

 kr., heraf knap 20 mia. kr. i litra a-bygninger.
 - Det årlige investeringsniveau for afskrivningsberettigede bygninger  

 (inkl. installationer) ligger på ca. 15 mia. kr, der er antaget fordelt med  

 90% på bygninger og 10% på installationer.
- Det antages, at 15% af de årlige investeringer fragår som straksfradrag  

 under 5%-reglen - Den gennemsnitlige årlige omsætningshastighed for bygningsbestanden er  

 ca. 3 pct.
 - Levetiden for litra a-bygninger er 50 år, for litra b-bygninger 70 år og  

 for installationer 25 år.
 Med disse forudsætninger er der i tabel 1 nedenfor vist skøn over  

 lovforslagets provenumæssige virkninger, inkl. overgangsordningen, i årene  

 1998-2002, hvor der er forudsat fuld udnyttelse af afskrivningsmulighederne.
 Den ændrede tidsprofil ændrer næppe på langt sigt udnyttelsesgraden af  

 afskrivningerne.
På kort sigt vil underskud i virksomheder dog kunne reducere provenutabet  

 ved lettelser, mens stramninger kan blive modregnet i underskud, hvilket vil  

 udskyde provenugevinsten.
Da ændringerne som hovedregel indebærer såvel  

 lettelser som stramninger for den enkelte virksomhed, skønnes nettoresultatet  

 at være beskedne ændringer, således at de nævnte effekter også må forventes  

 at være små og provenuforskydningerne derfor beskedne, da de har modsat  

 fortegn.
Størst afvigelse fra den beregnede provenueffekt ved fuld udnyttelse  

 findes nok for litra b - bygninger, da der her er tale om nettolettelser til  

 brancher, hvor den betydelige lettelse næppe umiddelbart vil give sig fuldt  

 udslag i reduceret skattebetaling f.eks. pga. underskud i skattepligtig  

 indkomst.
 Samlet er der formentlig tale om marginalt større provenugevinster de  

 første år og modsvaren de større provenutab de senere år end det fremgår af  

 nedenstående tabel 1.
Tabel 1. Anslået provenuvirkning af lovforslaget i forhold til  

 gældende regler.* * Fuld udnyttelse af afskrivningsmulighederne.
Set under et frem til 2002  

 skønnes lovforslaget at udløse et gennemsnitligt årligt provenutab på ca. 35  

 mill. kr. fordelt med et merprovenu på 75 - 100 mill. kr. de to første år og  

 et provenutab på 175 mill. kr. i 2000 aftagende til 50 mill. kr. i 2002 i  

 takt med, at flere ejendomme, hvor afskrivningssatsen efter forslaget  

 forhøjes til 5 pct., bliver færdigafskrevet, og at flere årgange bliver  

 omfattet af de lavere begyndelsesafskrivninger.
Stramningen af 5 pct.-straksfradraget giver et merprovenu i hele perioden.  

 For litra a-bygninger og installationer i afskrivningsberettigede bygninger,  

 der befinder sig i de første 10 år af afskrivningsforløbet, vil der fremkomme  

 et merprovenu som følge af de reducerede afskrivningssatser ved overgangen  

 til det fælles afskrivningsforløb.
For litra a-bygninger, der befinder sig  

 senere i afskrivningsforløbet, vil der fremkomme et provenutab, der med  

 baggrund i overgangsordningen vil ligge på et niveau på 575-600 mill. kr. i  

 1998 og 1999 og derpå forøges med 250 mill. kr. i 2000, hvorefter det  

 aftager.
 De foreslåede lempelser for litra b-bygninger vil gennem hele forløbet  

 medføre forøgede afskrivningsmuligheder, der ved fuld udnyttelse svarer til  

 et provenutab i et niveau på 100-125 mill. kr.
Med baggrund i oplysninger fra en undersøgelse af afskrivninger mv. i 1995  

 fra tre lokale landboforeninger skønnes virkningen for landbrugserhvervet med  

 mindre usikkerhed end på de øvrige skøn at være et (netto)merprovenu på  

 gennemsnitligt ca. 10 mill. kr. om året de første 5 år.
De ændrede regler for  

 blandede installationer (halmfyr) og straksfradraget belaster erhvervet med  

 omkring 60-70 mill. kr. årligt, medens de foreslåede regler for  

 bygningsafskrivninger og dræningsanlæg letter erhvervet med omkring 50-60  

 mill. kr. årligt.
 Den enkelte virksomhed med en bygningsbestand på forskellige trin i  

 afskrivningsforløbet vil kunne opleve lettelse på visse dele af bestanden og  

 stramninger på andre dele.
I skønnene er der ikke taget hensyn til de modgående provenuvirkninger -  

 alt andet lige - skønnes at fremkomme fra genvundne afskrivninger ved salg.
I  

 de første år skønnes denne virkning dog at være begrænset.
Det bemærkes, at  

 skønnene er ret følsomme overfor, hvor stor en andel installationer udgør af  

 de afskrivningsberettigede bygninger.
 Finansårsvirkningen af lovforslaget i 1998 skønnes med stor usikkerhed til  

 et merprovenu på omkring 50 mill. kr.
Eksempler på forslagets virkning for nutidsværdien af afskrivningerne Bygninger I det følgende er vist nogle eksempler på, hvorledes de foreslåede  

 afskrivningsregler virker for en industriejendom (litra a-bygning) og et  

 hotel (litra b-bygning) sammenlignet med de gældende afskrivningsregler, når  

 forslagets regler får virkning på forskellige tidspunkter i den enkelte  

 bygnings afskrivningsforløb.
Virkningen er beregnet som nutidsværdien af de  

 afskrivninger, der resterer efter hhv. 0, 5, 10, 15 og 25 års ejertid, og det  

 er forudsat, at afskrivningsgrundlaget såvel efter gældende regler som  

 lovforslaget er 10 mill. kr. i de respektive år.
Endvidere er det forudsat,  

 at afskrivningsmulighederne udnyttes fuldt ud både efter gældende regler og  

 efter forslaget og at overgangsperioden er udløbet.
Efter gældende regler er der benyttet afskrivningssatser på 6 pct. de  

 første 10 år for industriejendommen og derefter 2 pct.
For litra b-ejendommen  

 er regnet med 4 pct./1 pct.
Efter lovforslaget er afskrivningssatsen 5 pct.  

 for begge ejendomme uanset ejertid.
Eksemplerne viser, at for litra a-bygninger er nutidsværdien af  

 lovforslagets afskrivninger på anskaffelsestidspunktet, dvs. set over hele  

 afskrivningsperioden, stort set neutrale i forhold til gældende regler.
Den  

 økonomiske værdi af afskrivningerne er således uændret, men forenklingen  

 indebærer en ændret tidsprofil af afskrivningsforløbet.
Tabel 2. Eksempler på virkning af lovforslagets regler for  

 afskrivninger på bygninger.* Afskrivningsgrundlag 10 mill. kr.
* Efter udløb af overgangsordning.
For en litra a-ejendom, der har været  

 ejet i 5 år ved de nye reglers indførelse, indebærer forslaget, at  

 nutidsværdien af de resterende afskrivninger stiger med ca. 10 pct.
Det  

 skyldes den højere afskrivningssats efter år 10.
Ved overgang til de nye regler efter 10 års ejertid af ejendommen stiger  

 afskrivningernes nutidsværdi med ca. 40 pct., da den maksimale fordel af de  

 nye regler opnås på dette tidspunkt.
Den resterende afskrivningsperiode  

 bliver i denne situation på 8 år imod 20 år ved uændret lovgivning.
Efter 15  

 og 25 års ejertid bliver fordelen ved de nye regler mindre, da afkortningen  

 af afskrivningsperioden her bliver mindre, nemlig 8 og 3 år.
For litra b-bygninger indebærer forslaget en forøgelse af nutidsværdien af  

 afskrivningerne med ca. 50 pct. på anskaffelsestidspunktet.
Forøgelsen topper  

 for ejendomme, der har været ejet i 10 år, da forslaget bevirker en stigning  

 i afskrivningssatsen fra 1 pct. til 5 pct.
Nutidsværdien af de resterende  

 afskrivninger forøges i eksemplet fra ca. 1,5 mill. kr. til ca. 4,1 mill. kr.  

 eller med ca. 175 pct.
Også når bygningen har været ejet i 15 og 25 år, sker der betydelige  

 forøgelser af nutidsværdien af de resterende afskrivninger.
Det skyldes  

 afkortningen af de resterende afskrivningsperioder med hhv. 44 og 36 år.
 I bilag 2 er vist de akkumulerede afskrivningsprocenter efter gældende  

 regler og lovforslaget for litra a-bygninger og litra b-bygninger i hele  

 afskrivningsperioden på hhv. 30 og 70 år.
Installationer Det er forudsat, at afskrivningsgrundlaget såvel efter gældende regler som  

 lovforslaget er 1 mill. kr. i de respektive år.
Efter gældende regler er der  

 regnet med afskrivningssatser på 8 pct. de første 10 år for installationen i  

 den afskrivningsberettigede ejendom og derefter 4 pct.
For installationen i  

 den ikke-afskrivningsberettigede bygning er regnet med en sats på 4 pct. over  

 hele forløbet.
Efter lovforslaget er afskrivningssatsen 5 pct. for  

 installationer i begge ejendomme uanset ejertid.
 Tabel 3. Eksempler på virkning af lovforslagets regler for afskrivning  

 på installation.
 Afskrivningsgrundlag 1 mill. kr.
1) Diskonteringsfaktor = 6,6 pct. efter skat.
Eksemplerne viser, at for  

 installationer i afskrivningsberettigede bygninger falder nutidsværdien af  

 lovforslagets afskrivninger på anskaffelsestidspunktet med 15 - 20 pct. i  

 forhold til gældende regler, mens der for en ejendom, der har været ejet i 5  

 år ved de nye reglers indførelse, sker en nedgang på ca. 10 pct.
Det skyldes  

 den lavere afskrivningssats de første 10 år.
Ved overgang til de nye regler  

 efter 10 års ejertid stiger afskrivningernes nutidsværdi marginalt.
 For installationer i ikke-afskrivningsberettigede bygninger indebærer  

 forslaget en forøgelse af nutidsværdien af afskrivningerne med ca. 15 pct. på  

 anskaffelsestidspunktet med faldende tendens, jo længere fremme i  

 afskrivningsforløbet overgangen til forslagets regler sker.
 I bilag 3 er vist de akkumulerede afskrivningsprocenter efter gældende  

 regler og lovforslaget for installationer i afskrivningsberettigede og  

 ikke-afskrivningsberettigede bygninger.
Eksempler på forslagets virkning for de årlige afskrivninger Nedenfor er vist eksempler på, hvorledes lovforslaget isoleret set ændrer  

 de årlige afskrivninger for en industriejendom, landbrugsejendom og et hotel.
Det er i eksempel 1, 3 og 5 forudsat, at ejendommene er anskaffet i 1993  

 og dermed er i et afskrivningsforløb, hvor satsen efter gældende regler er 6  

 pct. for industri- og landbrugsejendommene, 4 pct. for hotellet og 8 pct. for  

 installationerne.
Forslaget ændrer satserne til en fællessats på 5 pct.
I eksempel 2, 4 og 6 er det forudsat, at ejendommene er anskaffet i 1987,  

 og at der i 1993 er opført en tilbygning.
Disse eksempler belyser situationen  

 med en bygningsbestand på forskellige trin i afskrivningsforløbet, hvor  

 afskrivningssatsen for bygningerne fra 1987 forøges fra 2 pct./1 pct. til 5  

 pct., dog kun til 4 pct. i overgangsårene 1998 og 1999, medens satserne for  

 1993-tilbygningen ændres som ovenfor nævnt.
Satsen for afskrivningerne på  

 installationerne hæves fra 4 pct. til 5 pct.
 For landbrugsejendommen er det specifikt forudsat, at der også afskrives  

 på et halmfyr, der omfattes af reglerne for blandet benyttede installationer  

 (50 pct. erhvervsmæssig og 50 pct. privat benyttelse). Efter gældende regler  

 er der fuld afskrivningsret uanset den private benyttelse, medens der efter  

 lovforslaget alene kan afskrives i forhold til den erhvervsmæssige  

 benyttelse.
 Endelig er der i eksempel 7 og 8 tale om en industriejendom og  

 landbrugsejendom anskaffet i 1975. Disse eksempler belyser virkningen af  

 forslaget for ejendomme, der er over 20 år henne i afskrivningsforløbet.  

 Efter forslaget bliver ejendommene færdigafskrevet i år 2001, mens de efter  

 gældende regler først vil være færdigafskrevet i 2004.
Eksempel 1. Industriejendom anskaffet i 1993 Anskaffet i 1993 med et afskrivningsgrundlag på 5 mill. kr. og med  

 afskrivningsberettigede installationer på 0,5 mill. kr.
Eksempel 2. Industriejendom anskaffet i 1987 Anskaffet i 1987 med et afskrivningsgrundlag på 5 mill. kr. og med  

 afskrivningsberettigede installationer på 0,5 mill. kr.  

 Afskrivningsgrundlagene er inkl. pristalsregulering for årene 1988 - 1990. I  

 1993 er der opført en tilbygning med en anskaffelsessum på 2 mill. kr., hvor  

 de afskrivningsberettigede installationer er på 0,2 mill. kr.
Eksempel 3. Landbrugsejendom anskaffet i 1993 Anskaffet i 1993 med et afskrivningsgrundlag på 0,6 mill. kr. og med  

 afskrivningsberettigede installationer på 75.000 kr.
Eksempel 4. Landbrugsejendom anskaffet i 1987 Anskaffet i 1987 med et afskrivningsgrundlag på 0,6 mill. kr. inkl.  

 pristalsregulering for årene 1988 - 1990. I 1993 er der opført en tilbygning  

 med en anskaffelsessum på 2 mill. kr.
 Eksempel 5. Hotel anskaffet i 1993.
 Anskaffet i 1993 med et afskrivningsgrundlag på 20 mill. kr. og med  

 afskrivningsberettigede installationer på 2,5 mill. kr.
Eksempel 6. Hotel anskaffet i 1987 Anskaffet i 1987 med et afskrivningsgrundlag på 20 mill. kr. og med  

 afskrivningsberettigede installationer på 2,5 mill. kr.  

 Afskrivningsgrundlagene er inkl. pristalsregulering for årene 1988 - 1990. I  

 1993 er der opført en tilbygning med en anskaffelsessum på 8 mill. kr., hvor  

 de afskrivningsberettigede installationer er på 1 mill. kr.
 Eksempel 7. Industriejendom anskaffet i 1975.
 Anskaffet i 1975 med et afskrivningsgrundlag på 5 mill. kr.
Eksempel 8. Landbrugsejendom anskaffet i 1975 Anskaffet i 1975 med et afskrivningsgrundlag på 1 mill. kr.
4. Administrative konsekvenser Lovforslaget skønnes lignings- og kontrolmæssigt at resultere i en  

 administrativ lettelse på sigt.
Af forenklende elementer i lovforslaget skal  

 særligt nævnes, at - forslaget generelt skaber større overskuelighed over  

 afskrivningsreglerne, herunder som følge af overflytning af  

 afskrivningsregler i andre love til afskrivningsloven, - forslaget medfører forenkling m.v. af reglerne for skattemæssige  

 afskrivninger, herunder navnlig ensretning af afskrivningssatser for  

 bygninger, ændring af forskudsafskrivningssystemet samt afskaffelse af en  

 række særregler, og - forslaget som udgangspunkt indeholder en samlet ikrafttræden i 1998  

 uanset, hvornår aktivet er anskaffet, og afskaffelse af stort set alle  

 nugældende overgangsregler.
Herved sikres en væsentlig administrativ lettelse  

 som følge af, at der ikke i en meget lang overgangsperiode skal anvendes  

 flere forskellige regelsæt.
5. Erhvervsøkonomiske konsekvenser For erhvervslivet vil lovforslaget indebære administrative lettelser som  

 følge af forenklingen af regelsættene, og overgangen til  

 enhedsafskrivningssatser vil medføre en vis omfordeling af skattebetalingen  

 mellem de forskellige brancher.
Det foreslåede fælles afskrivningsforløb er søgt fastlagt således, at der  

 set over det lange tidsperspektiv ikke foretages væsentlige stramninger eller  

 lempelser i de ordinære afskrivningsregler, når bygninger og installationer  

 ses under et.
For langt den største del af den afskrivningsberettigede del af  

 bygningsbestanden (ca. 90 pct.), nemlig driftsbygninger indenfor landbrug,  

 industri, håndværk, butikshandel m.v., gælder således, at det foreslåede  

 afskrivningsforløb set over hele afskrivningsperioden i det store og hele er  

 neutralt i forhold til gældende regler, når der anlægges en  

 nutidsværdibetragtning.
Incitamentet til at erhverve ejendomme er således  

 uændret.
For ejendomme i hotel- og restaurationsbranchen og biografer m.v. (litra  

 b-bygninger) vil forslaget have en gunstig virkning, uanset hvor i  

 afskrivningsforløbet den enkelte virksomhed befinder sig.
De forøgede  

 afskrivningsmuligheder svarer ved fuld udnyttelse til mindreskat i  

 størrelsesordenen 100 mill. kr.
6. Miljømæssige konsekvenser Forslaget skønnes ikke at have nævneværdige miljømæssige konsekvenser.
7. Forholdet til EU-retten Lovforslaget skønnes ikke at indeholde EU-retlige aspekter.
Skriftlig fremsættelse Skatteministeren (Carsten Koch):
 Jeg skal hermed tillade mig for det høje Ting at fremsætte:
 Forslag til lov om skattemæssige afskrivninger  

 (afskrivningsloven).
(Lovforslag nr.
L 244).
Som led i et ønske om at forenkle reglerne på skatteområdet, er der  

 udarbejdet forslag til ny afskrivningslov samt følgeforslag med  

 konsekvensændringer i anden skattelovgivning.
Forslagene er udarbejdet med  

 udgangspunkt i et udkast fra en arbejdsgruppe nedsat under Skatteministeriet  

 med deltagelse af særligt sagkyndige m.v.
Et udkast til de ny regler har  

 desuden været sendt på en bred ekstern høring.
 Forslagene fremsættes med henblik på genfremsættelse.
 Ændringerne i forhold til den gældende afskrivningslov består af en  

 generel sproglig modernisering, forenklinger af de enkelte bestemmelser og  

 sammenhængen mellem disse, herunder indførelse af en række generelle  

 principper, fjernelse af en række uhensigtsmæssigheder, lovfæstelse af  

 gældende praksis samt samling i afskrivningsloven af de afskrivningsregler,  

 der findes i den øvrige skattelovgivning.
 Forslagene indeholder både lempelser og stramninger i forhold til de  

 gældende regler.
Forslagene indeholder regler om samlet ikrafttræden for at undgå en lang  

 (70 år) overgangsperiode samt for at undgå en situation som den nuværende,  

 hvor flere forskellige og komplicerede regelsæt helt tilbage fra 1957 er  

 gældende på samme tid.
Herved kan der opnås en væsentlig forenkling.
Af  

 provenumæssige grunde foreslås der dog en to-årig indfasning for enkelte af  

 de foreslåede regler.
 Af væsentligere ændringer i forhold til gældende ret kan nævnes:
Efter gældende regler afskrives driftsbygninger indenfor industri,  

 håndværk, landbrug og butikshandel m.v. (litra a-bygninger) med op til 6 pct.  

 årligt, indtil 60 pct. er afskrevet, og herefter med op til 2 pct. årligt.  

 Hoteller, restauranter, skolerm.v. (litra b-bygninger) afskrives efter  

 gældende regler med satserne 4/1 pct., installationer i  

 afskrivningsberettigede bygninger med 8/4 pct. og installationer i  

 ikke-afskrivningsberettigede bygninger med 4 pct. årligt.
Der foreslås en  

 fælles afskrivningssats på 5 pct. for alle bygninger og installationer.
For litra a-bygninger, der udgør langt den største del af den  

 afskrivningsberettigede del af bygningsbestanden, er det foreslåede fælles  

 afskrivningsforløb set over hele afskrivningsperioden i det store og hele  

 neutralt i forhold til gældende regler.
Incitamentet til at erhverve  

 ejendomme er således uændret.
Forlitra b-bygninger indebærer overgangen til  

 enhedssats på 5 pct. forøgede afskrivningsmuligheder for hele kredsen af  

 bygninger.
 Det foreslås at indføre tabsfradrag ved afståelse af bygninger og  

 installationer som modstykke til beskatningen af genvundne afskrivninger.  

 Herved skabes symmetri i reglerne.
 Der foreslås en stramning af 5 pct.s straksfradragsreglen vedrørende  

 udgifter til ombygning og forbedring af afskrivningsberettigede bygninger.  

 Med forslaget holdes egentlige nybygninger ude fra reglen, og årets udgifter  

 til vedligeholdelse skal indgå i beregningen af det maksimale straksfradrag.
I overensstemmelse med de principper, der i øvrigt gælder for blandet  

 benyttede aktiver, foreslås reglerne for blandet benyttede installationer  

 ændret, så der fremover kun kan afskrives i forhold til den erhvervsmæssige  

 benyttelse.
Efter gældende regler er der fuld afskrivning uanset  

 privatforbruget.
Der foreslås en harmonisering og forenkling af reglerne for  

 forskudsafskrivning, både for så vidt angår selve afskrivningsmetoden og  

 genbeskatningsmetoden.
Systemet indebærer en lempelse i den skattepligtiges  

 adgang til at fordele sine forskudsafskrivninger hensigtsmæssigt.
Der  

 indføres desuden en fælles beløbsgrænse, der hæves fra nuværende 200.000 kr.  

 (skibe) og fra 700.000 kr. (driftsmidler og bygninger m.v.) til et reguleret  

 beløb på 1.000.000 kr. (1998-niveau).
 Endelig foreslås det at fjerne en række dobbeltfradrag samt muligheder for  

 »systemshopping«, der er en konsekvens af samspillet mellem den  

 gældende afskrivningslov og de øvrige skattelove.
 Lovforslagene skønnes at medføre et gennemsnitligt årligt provenutab på  

 ca. 35 mill. kr. frem til 2002. I overgangsårene 1998 og 1999 skønnes et  

 merprovenu på 75 - 100 mill. kr. årligt, der i 2000 vendes til et provenutab  

 på 175 mill. kr. aftagende til 50 mill. kr. i 2002. Alle beløb er for de  

 respektive indkomstår og ved fuld udnyttelse af afskrivningsmulighederne.  

 Finansårsvirkningen i 1998 skønnes til et merprovenu på omkring 50 mill. kr.
 Idet jeg iøvrigt henviser til bemærkningerne til lovforslagene, skal jeg  

 anbefale forslagene til velvillig behandling i det høje Ting.
Bilag 1 Bilag 2 Akkumulerede afskrivningsprocenter for bygninger efter gældende regler og  

 efter lovforslaget Bemærkninger til lovforslagets enkelte bestemmelser Kapitel I Til § 1 Bestemmelsen er en kort indledningsbestemmelse, der i et vist omfang  

 erstatter den gældende lovs § 1, stk. 1.
I den gældende lovs § 1, stk. 1 nævnes de aktiver, loven omfatter, nemlig  

 driftsmidler og skibe, der benyttes erhvervsmæssigt, bygninger og  

 dræningsanlæg.
Med de foreslåede regler udvides afskrivningslovens område  

 væsentligt, således at der i loven vil blive hjemmel til afskrivning på en  

 række aktiver, der tidligere er blevet afskrevet med hjemmel uden for  

 afskrivningsloven, f.eks. immaterielle aktiver.
Det er derfor ikke fundet  

 hensigtsmæssigt i lovforslagets § 1 at opregne alle de  

 afskrivningsberettigede aktiver, som det er tilfældet i den gældende lovs §  

 1.
Med den foreslåede bestemmelse lovfæstes samtidig en fortsat grundlæggende  

 betingelse for adgangen til at foretage skattemæssig afskrivning, nemlig  

 kravet om erhvervsmæssig benyttelse.
Der kan således alene afskrives på et  

 aktiv, når dette benyttes erhvervsmæssigt.
Dette fremgår allerede af den  

 gældende lovs § 1, dog kun for så vidt angår driftsmidler og skibe.
Med den  

 foreslåede bestemmelse understreges det, at den erhvervsmæssige benyttelse er  

 et krav, der stilles til alle typer aktiver.
Dette indebærer dog ikke, at der  

 ændres ved adgangen til at afskrive på delvis erhvervsmæssigt benyttede  

 driftsmidler og bygninger m.v.
Betingelsen om erhvervsmæssig benyttelse  

 gælder, medmindre andet særskilt er fastsat.
For så vidt angår afskrivning på  

 immaterielle aktiver omfattet af forslagets § 40 og § 41, fraviges  

 betingelsen om aktuel erhvervsmæssig benyttelse, idet bestemmelserne i lighed  

 med de gældende regler i ligningslovens §§ 8 L, 16 E og 16 F, giver adgang  

 til afskrivning allerede i aftaleåret.
Uanset at det ikke fremgår udtrykkeligt af den gældende afskrivningslov,  

 har det været forudsat, at retten til at afskrive tilkommer ejeren af  

 aktivet, dog bortset fra edb-software.
Dette gælder fortsat.
For visse typer aktiver bliver der med forslaget imidlertid ikke tale om,  

 at afskrivningsretten tilkommer ejeren af selve aktivet, men derimod  

 indehaveren af en begrænset rettighed over aktivet.
Dette gælder særligt  

 afskrivning på visse af de immaterielle aktiver m.v., der er hjemlet i det  

 foreslåede kapitel V om andre afskrivninger.
For så vidt angår adgangen til  

 afskrivning på edb-software, er det med forslaget tydeliggjort, at  

 indehaveren af en tidsubegrænset brugsret til edb-software kan afskrive, jf.  

 omtalen nedenfor i bemærkningerne til den foreslåede bestemmelse i § 2, stk.  

 2.
Den gældende lovs § 1, stk. 1, 2. pkt., bestemmer, at lovens regler  

 desuden gælder, hvor aktiverne benyttes til forsøgs- eller  

 forskningsvirksomhed, som er knyttet til den skattepligtiges erhverv.
Det er  

 med forslaget ikke fundet nødvendigt med en særskilt bestemmelse herfor, idet  

 betingelsen om erhvervsmæssig benyttelse må anses for opfyldt, når der  

 foreligger forsøgs- eller forskningsvirksomhed, der er knyttet til den  

 skattepligtiges erhverv.
 Bestemmelsen i den gældende lovs § 1, stk. 2, om aktiver, der benyttes til  

 erhvervsmæssig udlejning, og som er anskaffet før den 12. maj 1989, er med  

 forslaget flyttet til kapitlet om ikrafttrædelses- og overgangsbestemmelser  

 som § 65.
Kapitel II Driftsmidler og skibe Kapitlet indeholder regler om afskrivning på driftsmidler og skibe og  

 svarer i et vist omfang til den gældende lovs afsnit I - III.
 Ved lovforslaget er reglen i den gældende lovs § 2 A om afskrivning på  

 særskilt saldo for udelukkende erhvervsmæssigt anvendte driftsmidler  

 anskaffet af virksomheder beliggende i erhvervszone flyttet til kapitlet om  

 ikrafttrædelses- og overgangsregler som § 60. Den gældende lovs § 3 A om  

 fuldt fradrag for udgifter til miljøforbedrende driftsmidler i landbrug m.v.  

 er udgået, da reglen alene gælder anskaffelse i tidsrummet fra den 1.  

 december 1985 til den 30. september 1995. Reglen i den gældende lovs § 7 om  

 anskaffelsesbegrebet er med forslaget erstattet af den generelle bestemmelse  

 i den foreslåede § 3.
De særlige regler om forskudsafskrivning på skibe, der findes i den  

 gældende lovs afsnit III i §§ 14 - 17, er ved lovforslaget harmoniseret med  

 reglerne for forskudsafskrivning på driftsmidler, bygninger m.v., der findes  

 i den gældende lovs afsnit IV A.
Bestemmelser om forskudsafskrivning på både  

 driftsmidler, bygninger m.v. og skibe findes herefter i det foreslåede  

 kapitel IV.
Lovforslaget indeholder i øvrigt ikke som den gældende lov et særskilt  

 kapitel om afskrivning på skibe.
Skibe er således medtaget i forslagets  

 kapitel II sammen med driftsmidler.
 Det foreslåede kapitel II er, efter underafsnittet med de generelle fælles  

 bestemmelser om afskrivning i de foreslåede §§ 2 - 4, inddelt i to yderligere  

 underafsnit.
Et underafsnit vedrører driftsmidler og skibe, der udelukkende benyttes  

 erhvervsmæssigt, og svarer således til den gældende lovs afsnit I, dog med  

 den tilføjelse, at underafsnittet efter forslaget også omfatter  

 erhvervsmæssigt benyttede skibe.
Yderligere er i underafsnittet som § 10  

 medtaget en bestemmelse om afskrivning på dok- og beddingsanlæg.
En lignende  

 bestemmelse findes i den gældende lovs § 29 D.
 Det sidste underafsnit indeholder bestemmelser om delvis erhvervsmæssigt  

 benyttede driftsmidler og skibe og svarer til den gældende lovs afsnit II.
Fælles bestemmelser Til § 2 Af bestemmelsens stk. 1 fremgår, at maskiner, inventar og andre  

 driftsmidler samt skibe afskrives efter reglerne i kapitel II, såfremt de  

 benyttes udelukkende eller delvis erhvervsmæssigt.
Den foreslåede bestemmelses stk. 2 fastsætter, at udgift til anskaffelse  

 af edb-software ligeledes afskrives efter reglerne i kapitel II, uanset om  

 der alene er tale om erhvervelse af en tidsubegrænset brugsrettighed i medfør  

 af en softwarelicensaftale eller lignende.
Den foreslåede bestemmelse i § 40,  

 stk. 2, om afskrivning på udgifter til anskaffelse af immaterielle aktiver  

 finder således ikke anvendelse i forhold til anskaffelse af retten til  

 edb-programmer.
Den foreslåede bestemmelse i stk. 2 skal sammenholdes med den foreslåede  

 bestemmelse i § 6, stk. 1, nr. 4, hvorefter hele anskaffelsessummen for  

 edb-software kan vælges fradraget (straksafskrevet) i den skattepligtige  

 indkomst for anskaffelsesåret.
Sidstnævnte foreslåede bestemmelse svarer  

 således til, at der efter den gældende afskrivningslovs § 3, stk. 1, er  

 adgang til at straksafskrive bl.a. anskaffelsessummen for edb-software.
 Software er den overordnede betegnelse for den information, der indgår i  

 og styrer et edb-system, herunder programmer og data, der anvendes af det  

 pågældende system, og som ikke er en del af edb-systemets maskinel.
Efter bestemmelsen behandles edb-software efter reglerne i kapitel II,  

 uanset om den skattepligtige alene får licens eller lignende tidsubegrænset  

 rettighed til anvendelse af softwaren.
Det almindelige krav om ejerskab  

 fraviges således i de tilfælde, hvor erhververens adkomst til softwaren er  

 begrænset til en egentlig tidsubegrænset brugsret eller lignende.
Dette er  

 tilfældet, hvor erhververen på grund af de særlige ophavsretlige forhold ikke  

 opnår den råderet over softwaren, der svarer til almindelige ejerbeføjelser,  

 f.eks. retten til at overdrage, udleje eller mangfoldiggøre softwaren.
At edb-software efter den foreslåede bestemmelse behandles efter reglerne  

 i kapitel II, indebærer, at hele driftsmiddelkapitlets regler finder  

 anvendelse på edb-software.
Dette betyder bl.a., at de foreslåede  

 bestemmelser i §§ 11 - 13 om delvis erhvervsmæssigt benyttede driftsmidler og  

 skibe også kan finde anvendelse på anskaffet edb-software.
Den foreslåede bestemmelses stk. 3 indeholder en - negativ - afgrænsning  

 af visse aktiver, såsom antikviteter, kunstværker m.v., hvorpå der ikke kan  

 afskrives.
Bestemmelsen afskærer afskrivning på et aktiv, såfremt det efter  

 sin art og anvendelse normalt ikke udsættes for værdiforringelse.
Dette er en  

 lovfæstelse af gældende praksis, og der er således ikke tilsigtet ændringer.
Til § 3 Bestemmelsen lovfæster en række efter praksis gældende betingelser for  

 afskrivning på driftsmidler og skibe.
Bestemmelsen indeholder en generel  

 definition af begrebet »anskaffet« og erstatter herved den gældende  

 lovs §§ 7 og 11, hvorefter et driftsmiddel anses som anskaffet, når levering  

 har fundet sted.
Bestemmelsen vedrører alle driftsmidler og skibe, både de  

 udelukkende og de delvis erhvervsmæssigt benyttede.
Der er ikke ved  

 bestemmelsen tilsigtet nogen ændring af gældende praksis.
Betingelsen i bestemmelsens nr. 1, om, at driftsmidlet eller skibet er  

 leveret til en igangværende virksomhed, indebærer to kriterier, der begge  

 skal være opfyldt.
For det første, skal der være sket levering af aktivet.  

 Ved levering skal i denne henseende - som det er tilfældet efter gældende  

 praksis - forstås levering i købelovens forstand.
For det andet indebærer  

 bestemmelsen, at den skattepligtige skal have påbegyndt erhvervsmæssig  

 virksomhed i det år, hvori afskrivningen ønskes foretaget.
Den foreslåede  

 regel omfatter også lønmodtageres adgang til at afskrive på driftsmidler, der  

 benyttes erhvervsmæssigt.
En sådan aktivitet er også virksomhed i lovens  

 forstand.
For afskrivning på delvis erhvervsmæssigt benyttede driftsmidler og  

 skibe gælder som hidtil, at afskrivningen ikke kan påbegyndes inden det  

 indkomstår, hvori driftsmidlet eller skibet benyttes erhvervsmæssigt.
Hvis  

 driftsmidlet eller skibet i en periode fra erhvervelsestidspunktet alene  

 indgår i den private benyttelse, er der ikke adgang til afskrivning.
 Bestemmelsens nr. 2 indebærer, at driftsmidlet eller skibet skal være  

 anskaffet med henblik på at indgå i driften.
 Bestemmelsens nr. 3, indebærer, at driftsmidlet eller skibet skal være i  

 en sådan færdiggjort og færdigmonteret stand, at det vil kunne benyttes i  

 virksomhedens drift efter sit formål.
Når der er tale om fremstilling af driftsmidler m.v. i egen virksomhed og  

 til brug for denne, vil der som udgangspunkt gælde de samme betingelser for,  

 hvornår anskaffelse anses for at have fundet sted som nævnt ovenfor.
For så  

 vidt angår vurderingen af, om selve leverings betingelsen, jf.  

 forslagets § 3, nr. 1, er opfyldt, må denne vurdering dog afpasses efter  

 omstændighederne.
Der kan således ikke lægges afgørende vægt på fysisk  

 faktisk levering eller risikoovergang, når et driftsmiddel m.v. f.eks. bygges  

 på det sted i virksomheden, hvor det skal anvendes.
Til § 4 Bestemmelsen fastsætter følgerne af, at den skattepligtige ændrer  

 benyttelsen af driftsmidler eller skibe fra udelukkende erhvervsmæssig  

 benyttelse til privat benyttelse eller omvendt.
Efter den foreslåede  

 bestemmelse behandles dette som salg og køb af de pågældende aktiver.
Det  

 samme gælder efter bestemmelsen ved ændring fra eller til delvis  

 erhvervsmæssig benyttelse.
Som salgssum eller købesum anvendes handelsværdien  

 på det tidspunkt, hvor benyttelsen ændres.
 Bestemmelsen svarer indholdsmæssigt til den gældende lovs § 32, men  

 affattelsen har undergået en sproglig forenkling og er herved gjort kortere.
Udelukkende erhvervsmæssigt benyttede driftsmidler og skibe Til § 5 Bestemmelsen fastsætter nærmere, hvorledes afskrivningsgrundlaget opgøres  

 efter saldometoden.
 Bortset fra, at bestemmelsen også omfatter skibe, svarer den  

 indholdsmæssigt til den gældende lovs § 2. Mere detaljeret svarer den  

 foreslåede bestemmelses stk. 1 - 3 til den gældende lovs § 2, stk. 1 - 6. Den  

 foreslåede bestemmelses stk. 4 og 5 om udskydelse af selskabers første års  

 afskrivning m.v. på udlejningsdriftsmidler svarer stort set til den gældende  

 lovs § 2, stk. 8 og 9.
Dog foreslås det at afskaffe kravet i den gældende lovs § 2, stk. 4, om,  

 at afskrivningen skal foretages med hele procenter.
Forslaget herom er i  

 overensstemmelse med en anbefaling i afskrivningsgruppens betænkning fra 1985  

 om forenkling af afskrivningsloven (Betænkning 1031/85, side 24).
Reglen om afskrivning med hele procenter på driftsmidler m.v. formodes med  

 afskrivningsloven i 1957 at være indført af praktiske hensyn.
Det kan være  

 lettere for den skattepligtige at regne med hele procenter.
Omvendt kan den  

 skattepligtige også foretrække, at saldoværdien slutter med et rundt tal,  

 hvilket kan være svært, såfremt kravet om hele procenter skal opfyldes.
I  

 praksis har skattemyndighederne administreret reglen meget liberalt, og mange  

 skattepligtige tænker formentlig slet ikke på reglens eksistens.
Når hertil  

 kommer, at der ikke stilles krav om hele procenter ved  

 bygningsafskrivningerne, forekommer det forenklende også at fjerne kravet fra  

 den øvrige del af afskrivningsloven.
Endvidere kan den skattepligtige i dag udligne skattemyndighedernes  

 ændring af skatteansættelsen med forøgede skattemæssige af- og  

 nedskrivninger.
Da der kun kan afskrives med hele procenter, giver dette  

 administrative vanskeligheder både for den skattepligtige og  

 skattemyndighederne.
Det er på grund af dette krav om hele procenter  

 vanskeligt at foretage en nøjagtig udligning, hvorfor der ofte kun skal ske  

 en mindre ændring i ansættelsen.
 Den foreslåede forenkling vil medføre en administrativ lettelse, idet  

 skattemyndighederne herefter kun skal kontrollere, at  

 maksimumafskrivningssatsen (30 pct.) ikke overskrides, jf. stk. 3 i den  

 foreslåede bestemmelse, mens de ikke skal undersøge, om der afskrives med  

 hele procenter.
 Reglerne i den gældende lov om afskrivning på udelukkende erhvervsmæssigt  

 benyttede skibe indeholdes i den gældende lovs afsnit III i §§ 12 og 13.  

 Efter § 12 foretages skattemæssig afskrivning under et for samtlige skibe,  

 der hører til en skattepligtigs virksomhed og udelukkende benyttes  

 erhvervsmæssigt. § 13 i den gældende lov er en henvisningsbestemmelse,  

 hvorefter reglerne i den gældende lovs afsnit I om afskrivning på udelukkende  

 erhvervsmæssigt benyttede driftsmidler finder anvendelse på erhvervsmæssigt  

 benyttede skibe.
Lovforslaget indeholder ikke som den gældende lov et særskilt kapitel om  

 afskrivning på skibe.
Skibe er således medtaget i forslagets kapitel II  

 sammen med driftsmidler og således også i den foreslåede bestemmelse i § 5.
 Dette indebærer, at en virksomheds udelukkende erhvervsmæssigt benyttede  

 driftsmidler og skibe efter forslaget skal føres på samme afskrivningssaldo.
 I konsekvens heraf er det i den foreslåede overgangsbestemmelse i § 55  

 fastsat, at den afskrivningsberettigede saldoværdi for skibe ved udgangen af  

 indkomståret 1997 overføres til den samlede saldo i lovforslagets § 5 for  

 driftsmidler og skibe ved begyndelsen af indkomståret 1998.
Efter bestemmelsens stk. 1 skal driftsmidler og skibe, som en  

 skattepligtig udelukkende benytter erhvervsmæssigt, afskrives på en samlet  

 saldo for virksomheden.
Har den skattepligtige flere virksomheder, opgøres en  

 saldo for hver virksomhed.
I en virksomhed, hvor der er flere personligt og  

 solidarisk hæftende ejere, eksempelvis et interessentskab eller lignende,  

 opgør hver ejer eller interessent en saldo for sig.
Efter stk. 2, 2. pkt., i den foreslåede bestemmelse tillægges saldoværdien  

anskaffelses summen for driftsmidler og skibe, der er anskaffet  

 i indkomståret.
Dette indebærer efter den foreslåede bestemmelse i § 3 bl.a.,  

 at driftsmidlet eller skibet skal være leveret til virksomheden inden  

 udgangen af indkomståret.
Stk. 2, 2. pkt., i den foreslåede bestemmelse  

 indeholder endvidere reglen om, at salgssummen for driftsmidler og skibe, der  

 er solgt i indkomstårets løb, fradrages saldoværdien.
Af bestemmelsen  

 fremgår, at salgssummen fradrages på det tidspunkt, hvor der er sket  

levering . Dette indebærer en ændring i forhold til gældende ret, hvor  

 der lægges vægt på det tidspunkt, hvor salget er aftalt.
Herved  

 fjernes det »hul« i afskrivningerne, der efter gældende ret kan  

 opstå, hvor hverken sælger eller køber kan afskrive på driftsmidlet, fordi  

 salgssummen for solgte driftsmidler og skibe fradrages saldoværdien allerede  

 i aftaleåret, uanset om driftsmidlet eller skibet først måtte blive leveret  

 til køberen i det følgende indkomstår.
Ved »levering« forstås  

 levering i købelovens forstand som omtalt ovenfor i bemærkningerne til den  

 foreslåede § 3. En negativ saldoværdi behandles i overensstemmelse med  

 bestemmelsen i forslagets § 8.
Den foreslåede bestemmelse har koncentreret indholdet af den gældende lovs  

 § 2 i en kortere form.
I den forbindelse er det ikke fundet nødvendigt at  

 videreføre den gældende lovs § 2, stk. 5, om opgørelse af den ultimosaldo,  

 der skal overføres til det følgende indkomstår, idet dette nu følger af den  

 foreslåede bestemmelses stk. 2, sidste pkt., hvorefter saldoværdien ved  

 indkomstårets begyndelse udgør det beløb, hvortil driftsmidler og skibe  

 anskaffet i tidligere indkomstår er nedbragt ved afskrivninger.
 Afskrivning kan - som hidtil - højst udgøre 30 pct. af den  

 afskrivningsberettigede saldoværdi, jf. bestemmelsens stk. 3.
 Bestemmelsens stk. 4 og 5 svarer til den gældende lovs § 2, stk. 8 og 9,  

 jf. omtalen ovenfor, idet bestemmelserne dog også gælder for foreninger  

 omfattet af selskabsskattelovens § 1, stk. 1, nr. 4.
Den foreslåede bestemmelse i stk. 4 om udskydelse af selskabers førsteårs  

 afskrivning er en forholdsvis bred bestemmelse, idet den omfatter enhver type  

 udlejningsvirksomhed.
Bestemmelsen omfatter også virksomhed med udlejning af  

 eksempelvis biler, hårde hvidevarer, forbrugerelektronik,  

 entreprenørmaskiner, stilladser, lifte m.v.
Bestemmelsen kan således også  

 omfatte udlejning af aktiver, hvor udlejningen er led i normal  

 forretningsmæssigt drevet virksomhed i selskabet, og hvor anskaffelsen af  

 udlejningsaktiverne ikke primært må tilskrives de tilhørende skattefordele.
Det foreslås på baggrund heraf i stk. 6, at Ligningsrådet skal kunne  

 dispensere fra reglerne om udskydelse af førsteårs afskrivning.
Formålet er  

 at friholde selskabers normale forretningsmæssige virksomhed med udlejning af  

 aktiver.
 Ligningsrådet skal herefter kunne give dispensation i tilfælde, hvor rådet  

 anser det som godtgjort, at anskaffelsen af aktiver, der enten anskaffes med  

 henblik på udlejning, eller som ved anskaffelsen allerede er udlejet, er  

 normal forretningsmæssigt drevet virksomhed i selskabet og i det væsentlige  

 ikke sker med henblik på udnyttelse af skatteregler.
I tilfælde, hvor anskaffelsen ikke primært sker med henblik på anvendelse  

 af aktiverne i selskabets egen normale virksomhed, men i stedet primært sker  

 med henblik på at reducere selskabets umiddelbare skattebetaling i kraft af  

 adgangen til at foretage skattemæssige afskrivninger på anskaffede  

 udlejningsaktiver, foreligger der som udgangspunkt ikke normal  

 forretningsmæssigt drevet virksomhed.
I sådanne tilfælde må det antages, at  

 selskabet ikke ville anskaffe de pågældende udlejningsaktiver, medmindre der  

 kan foretages skattemæssige afskrivninger på de pågældende aktiver.  

 Ligningsrådet kan lægge vægt på, om selskabet er likvidationsmodent, om  

 selskabet før anskaffelsen i det væsentlige var uden økonomisk risiko ved  

 erhvervsmæssig aktivitet, eller om selskabets ejerforhold i forbindelse med  

 anskaffelsen af aktiverne er ændret væsentligt.
 Har udlejning af aktiver derimod været selskabets normale virksomhed eller  

 en del heraf i flere år forud for anskaffelsen, eller har selskabets  

 ejerkreds i det væsentlige været uændret i en årrække forud for anskaffelsen,  

 taler dette som udgangspunkt for at indrømme selskabet dispensation.
Til § 6 Bestemmelsen svarer - med en væsentligt ændret systematik - til den  

 gældende lovs § 3, stk. 1 - 4, stk. 5, 1. pkt., stk. 7, 1. pkt., og stk. 8,  

 1. pkt., om adgang til straksafskrivning.
Af den foreslåede lovbestemmelses stk. 1 fremgår, at den skattepligtige i  

 stedet for at afskrive efter saldometoden efter den foreslåede § 5 kan vælge  

 at fradrage (straksafskrive) hele anskaffelsessummen for driftsmidler m.v.  

 som nævnt i nr. 1 - 4. Fradraget foretages i det indkomstår, hvori  

 anskaffelsen finder sted.
Det følger af bestemmelsen, at den skattepligtige  

 skal foretage et valg mellem enten fuld straksafskrivning eller afskrivning  

 efter saldometoden i den foreslåede § 5.
De aktiver, der efter bestemmelsens stk. 1 kan straksafskrives, er efter  

 bestemmelsens nr. 1 driftsmidler med en fysisk levetid på tre år eller  

 derunder, efter nr. 2 driftsmidler med en anskaffelsessum på 6.700 kr. i  

 1987-grundbeløb (svarende til 8.700 kr. i 1997) eller derunder, efter nr. 3  

 driftsmidler og skibe til forsøgs- og forskningsvirksomhed, bortset fra  

 driftsmidler og skibe, der anvendes til efterforskning efter råstoffer, og  

 efter nr. 4 edb-software.
Dette svarer til den gældende lovs § 3, stk. 1 og  

 2. I bestemmelsens nr. 1 er det understreget, at der lægges vægt på aktivets  

fysiske levealder.
Dette er i overensstemmelse med den forståelse af  

 begrebet levealder, der har været anlagt i praksis.
Bestemmelsen om  

 edb-software i nr. 4 skal sammenholdes med den foreslåede § 2, stk. 2,  

 hvorefter kravet om ejerskab fraviges for edb-software.
Bestemmelsens stk. 2 indebærer, at salgssummen ved salg af et  

 straksafskrevet driftsmiddel m.v. - uden for tilfælde af virksomhedsophør,  

 jf. den foreslåede § 9 - skal medregnes i den skattepligtige indkomst for  

 salgs- og leveringsåret, bortset fra, at der efter forslaget stilles krav om  

 levering, jf. i øvrigt bemærkningerne til lovforslagets § 5 herom.  

 Bestemmelsen svarer indholdsmæssigt til den gældende lovs § 3, stk. 5, 1.  

 pkt.
Reglen i den gældende lovs § 3, stk. 5, 2. pkt., hvorefter forsikrings-  

 og erstatningssummer behandles som salgssummer, indgår med lovforslaget i en  

 generel bestemmelse i § 46 i kapitel VI om almindelige bestemmelser.
Bestemmelsens stk. 3 vedrørende selskabers anskaffelser af  

 udlejningsaktiver svarer til den gældende lovs § 3, stk. 7, dog således, at  

 selskabsbeskattede andelsselskaber omfattet af § 1, stk. 1, nr. 4, i  

 selskabsskatteloven også er medtaget i bestemmelsen.
Reglen i den gældende  

 lovs § 3, stk. 7, 2. pkt., om selskabers anvendelse af  

 investeringsfondshenlæggelser til forlods afskrivning på udlejningsaktiver er  

 med lovforslaget flyttet til kapitel VII om ikrafttrædelses- og  

 overgangsbestemmelser som § 64, som følge af, at investeringsfondsloven er  

 under afvikling.
I stk. 3, 2. pkt., foreslås en bestemmelse, hvorefter  

 Ligningsrådet kan dispensere fra anvendelsen af stk. 3, 1. pkt.  

 Dispensationen gives efter reglerne i § 5, stk. 6, se nærmere herom i  

 bemærkningerne til § 5.
 Bestemmelsens stk. 4 om salg af udlejningsaktiver svarer - udover det  

 tilføjede krav om levering, jf. ovenfor - til den gældende lovs § 3, stk. 8,  

 dog således, at dettes 2. pkt. med forslaget indgår i den generelle  

 bestemmelse i § 46 omtalt ovenfor.
 Bestemmelsen i den gældende lovs § 3, stk. 6, om begrænsning af nystartede  

 virksomheders adgang til at straksafskrive anskaffede småaktiver er som et  

 led i forenklingen af afskrivningsreglerne ikke videreført ved lovforslaget.
Bestemmelsen om begrænsningen af nystartede virksomheders adgang til at  

 straksafskrive anskaffede småaktiver er oprindelig indført ved lov nr. 183 af  

 31. maj 1968 og må ses i lyset af en række øvrige begrænsninger i  

 afskrivningsreglerne, der blev gennemført i sidste halvdel af 1960'erne.  

 Begrænsningen af nystartede virksomheders adgang til straksafskrivning af  

 anskaffelsessummen for småaktiver har imidlertid levet videre.
Ved  

 lovforslaget foreslås denne skattemæssige begrænsning af de nystartede  

 virksomheders virke - som en forenkling - ophævet.
Til § 7 Efter bestemmelsen fradrages udgift til reparation af et skadelidt  

 driftsmiddel eller skib i den skattepligtige indkomst for det indkomstår,  

 hvori reparationen foretages.
Endvidere regulerer bestemmelsen den  

 skattemæssige behandling af en eventuel udbetalt forsikring eller erstatning  

 i anledning af skaden.
Bestemmelsen svarer til den gældende lovs § 4.
Til § 8 Bestemmelsen indeholder regler om udligning af en fremkommen negativ  

 saldo.
Bestemmelsen svarer indholdsmæssigt til den gældende lovs § 5, stk. 1,  

 3 og 4. Den foreslåede bestemmelse har dog koncentreret indholdet af den  

 gældende lovs § 5, stk. 1, 3 og 4, i en kortere form.
Den gældende lovs § 5,  

 stk. 2, om udligning af en negativ ordinær saldo ved fradrag i en  

 erhvervszonesaldo og omvendt er overført til lovforslagets kapitel VII om  

 ikrafttrædelses- og overgangsbestemmelser som § 60, stk. 7.
Til § 9 Bestemmelsens stk. 1 og 3 svarer indholdsmæssigt til den gældende lovs § 6  

 om den skattemæssige behandling af fortjeneste og tab på driftsmidler m.v. i  

 forbindelse med virksomhedsophør.
Med »salg« af en virksomhed  

 sidestilles også andre former for afhændelse og afståelse, jf. den foreslåede  

 bestemmelse i § 45. Som det er tilfældet efter de gældende regler, finder  

 leveringsbetingelsen, jf. den foreslåede § 5, stk. 2, 2. pkt., ikke  

 anvendelse i tilfælde af virksomhedsophør.
Den foreslåede bestemmelse har koncentreret indholdet af den gældende lovs  

 § 6 i en kortere form.
Samtidig er affattelsen tilpasset den ophævelse af lov  

 om særlig indkomstskat m.v., der skete ved lov nr. 313 af 17. maj 1995.
Efter den foreslåede bestemmelse i stk. 2 videreføres en eventuel positiv  

 saldo, hvis ikke alle driftsmidler og skibe, der har indgået i virksomheden,  

 endnu er blevet solgt eller destrueret eller lignende.
Dette indebærer, at et  

 tab tidligst kan fradrages, når samtlige driftsmidler m.v. er solgt, da tabet  

 først konstateres på dette tidspunkt.
Bestemmelsen er i overensstemmelse med  

 gældende praksis for successiv afhændelse.
Efter den foreslåede bestemmelses stk. 4 medregnes således fortjeneste  

 eller tab, når virksomhedens indehaver er en person, kun med 90 pct. ved  

 opgørelsen af den skattepligtige indkomst for ophørsåret.
En lignende  

 bestemmelse er indeholdt i lovforslagets § 21 om beskatningen af genvundne  

 bygningsafskrivninger m.v.
I konsekvens heraf foreslås de tilsvarende  

 bestemmelser i ligningslovens § 7 P ophævet ved det samtidigt hermed  

 fremsatte forslag til lov om ændring af forskellige skattelove  

 (Konsekvensændringer m.v. som følge af afskrivningsloven).
Efter den foreslåede bestemmelses stk. 5, 1. pkt., er det præciseret, at  

 salgssummen, når et driftsmiddel eller skib sælges efter ophørsåret,  

 medregnes fuldt ud i den skattepligtige indkomst for salgsåret.
Dette er i  

 overensstemmelse med hidtidig praksis.
Ved stk. 5, 2. pkt., foreslås det, at  

 stk. 4 finder tilsvarende anvendelse, når virksomhedens tidligere indehaver  

 er en person.
Det betyder, at salgssummen, når et driftsmiddel eller skib  

 sælges efter ophørsåret, kun medregnes med 90 pct. ved opgørelsen af den  

 skattepligtige indkomst for salgsåret, når virksomhedens tidligere indehaver  

 er en person.
Denne foreslåede nedsættelse af beskatningen ved personers  

 afhændelse af driftsmidler efter ophørsåret indebærer en lempelse i forhold  

 til de gældende regler, idet det er fundet rimeligt at behandle salg af  

 driftsmidler og skibe i forbindelse med ophør ens, hvad enten salget sker i  

 ophørsåret eller senere.
Til § 10 Bestemmelsen svarer til den gældende lovs § 29 D, dog er der foretaget  

 visse konsekvensændringer, som følge af lovforslagets ny struktur samt visse  

 mindre sproglige justeringer.
Efter den foreslåede bestemmelse kan  

 afskrivningsreglerne i §§ 5 - 9 anvendes på dok- og beddingsanlæg, der er  

 beregnet til bygning og reparation af skibe, samt på de bygninger,  

 installationer og lignende, der hører til selve dokken eller beddingen.  

 Anvendelsen af reglerne er betinget af, at der i et indkomstår anskaffes  

 aktiver som nævnt til en samlet anskaffelsessum af et grundbeløb (i  

 1987-niveau) på mindst 385.000 kr., og af, at fortjeneste m.v. på de  

 pågældende aktiver også behandles efter de nævnte regler.
Den foreslåede  

 beløbsgrænse svarer til knap 500.000 kr. i 1997. Beløbsgrænsen foreslås  

 således forhøjet fra de gældende 200.000 kr.
Forslaget indebærer, at dok- og  

 beddingsanlæg afskrives på samme saldo som virksomhedens driftsmidler og  

 skibe.
Delvis erhvervsmæssigt benyttede driftsmidler og skibe De foreslåede bestemmelser i §§ 11 - 13 om afskrivning på delvis  

 erhvervsmæssigt benyttede driftsmidler og skibe svarer indholdsmæssigt i det  

 væsentlige til den gældende lovs §§ 8 - 10. Det er i underoverskriften og  

 lovteksten i øvrigt - modsat den gældende lov - præciseret, at reglerne om  

 afskrivning på delvis erhvervsmæssigt benyttede driftsmidler også omfatter  

 delvis erhvervsmæssigt benyttede skibe.
Dette er i overensstemmelse med den  

 hidtil gældende praksis.
Til § 11 Efter bestemmelsens stk. 1 skal afskrivning på driftsmidler og skibe, der  

 benyttes til både erhvervsmæssige og private formål, foretages særskilt for  

 hvert enkelt driftsmiddel eller skib.
I bestemmelsens stk. 2 fastsættes nærmere, hvorledes  

 afskrivningsgrundlaget løbende opgøres, og hvorledes afskrivningerne beregnes  

 og foretages.
Afskrivning kan - som hidtil - højst beregnes med 30 pct. af  

 anskaffelsessummen, respektive det beløb, der henstår uafskrevet ved  

 indkomstårets begyndelse.
Af den beregnede afskrivning fradrages et beløb,  

 der svarer til den erhvervsmæssige benyttelse.
Bestemmelsens stk. 3 vedrører de tilfælde, hvor anskaffelsessummen inden  

 årets afskrivning er nedbragt til et »restbeløb« på 6.700  

 kr. i 1987-grundbeløb (svarende til 8.700 kr. i 1997) eller derunder.
Efter  

 bestemmelsen fradrages den del af restbeløbet, der svarer til den  

 erhvervsmæssige benyttelse, fuldt ud i den skattepligtige indkomst.
Når dette  

 restfradrag er foretaget, kan der ikke beregnes yderligere afskrivninger.  

 Derudover er der som noget nyt også adgang til at foretage dette fradrag, når  

 aktivets anskaffelsessum ikke overstiger et beløb af nævnte størrelse.
Hermed  

 foreslås det, at der for blandet benyttede aktiver indføres en parallel til  

 »småaktivreglen« i forslagets § 6, stk. 1, nr. 2.
Den foreslåede bestemmelse i § 11 svarer indholdsmæssigt til den gældende  

 lovs § 8. Der er dog ved affattelsen foretaget en række sproglige ændringer,  

 der tilsigter at gøre lovteksten mere tilgængelig.
Kravet i den gældende lovs  

 § 8, stk. 2, om, at afskrivningen skal foretages med hele procenter, er  

 imidlertid bortfaldet, jf. omtalen heraf i de foranstående bemærkninger til §  

 5.
Til § 12 Sælges et delvis erhvervsmæssigt benyttet driftsmiddel eller skib, kan der  

 efter bestemmelsen ikke beregnes afskrivning for salgsåret på det solgte  

 driftsmiddel eller skib.
Den foreslåede bestemmelse indeholder endvidere  

 regler om opgørelse af fortjeneste eller tab og den skattemæssige behandling  

 heraf.
Bestemmelsen svarer indholdsmæssigt til den gældende lovs § 9, men der  

 er foretaget en række sproglige ændringer, der giver bestemmelsen en enklere  

 affattelse.
Til § 13 Udgår et delvis erhvervsmæssigt benyttet driftsmiddel eller skib af  

 driften på grund af en skade, kan der efter den foreslåede bestemmelses stk.  

 1 ikke afskrives på driftsmidlet eller skibet i det indkomstår, hvori skaden  

 er indtruffet.
For dette indkomstår behandles driftsmidlet eller skibet, som  

 om det er solgt.
Fortjeneste eller tab opgøres efter forslagets § 12, jf. §  

 46. Bestemmelsens stk. 1 svarer indholdsmæssigt til den gældende lovs § 10,  

 stk. 1, men har dog koncentreret indholdet i en kortere og mere enkel form.
Hvis reparationsudgifterne på et blandet benyttet driftsmiddel eller skib  

 er større end en udbetalt forsikrings- eller erstatningssum, kan den del af  

 det overskydende beløb, der svarer til den erhvervsmæssige andel i  

 driftsmidlets eller skibets benyttelse i det pågældende indkomstår, efter  

 bestemmelsens stk. 2, 1. pkt., fradrages i den skattepligtige indkomst.
Det  

 foreslåede stk. 2 indebærer således en ændring i forhold til de gældende  

 regler i § 10, stk. 2, 1. og 2. pkt., hvorefter der alene kan ske fradrag når  

 skaden er sket under erhvervsmæssig benyttelse af driftsmidlet.
Fradraget  

 udgør efter de gældende regler det fulde overskydende beløb i den  

 skattepligtige indkomst.
Er skaden omvendt sket under anden benyttelse af  

 driftsmidlet, kan fradrag efter den gældende lov ikke finde sted.
Med den foreslåede ændring af stk. 2, 1. pkt. tilstræbes det at gøre  

 fradragsreglen mere rimelig og administrativt forenklende, idet der efter  

 forslaget altid vil kunne foretages et fradrag efter forholdet mellem den  

 erhvervsmæssige og private benyttelse.
Der vil herefter ikke længere blive  

 lagt vægt på, under hvilken benyttelse skaden er sket.
Overstiger forsikrings- eller erstatningssummen reparationsudgifterne,  

 skal en så stor del af det overskydende beløb, som svarer til forholdet  

 mellem de for tidligere indkomstår foretagne afskrivninger og de samlede  

 beregnede afskrivninger på driftsmidlet eller skibet for disse indkomstår,  

 efter den foreslåede bestemmelses stk. 2, 2. pkt., medregnes i den  

 skattepligtige indkomst.
Bestemmelsen svarer således til reglen i den  

 gældende lovs § 10, stk. 2, 3. pkt.
Kapitel III Bygninger, installationer og dræningsanlæg på jordbrugsbedrifter Kapitlet indeholder reglerne om afskrivning på bygninger og installationer  

 samt afskrivning på dræningsanlæg på jordbrugsbedrifter, og dækker således et  

 område svarende til den gældende lovs afsnit IV og afsnit IV B.
En  

 bestemmelse svarende til den gældende lovs § 23 A om afskrivning på bygninger  

 og installationer, der er beliggende i erhvervszone, er flyttet til kapitel  

 VII om ikrafttrædelses- og overgangsbestemmelser som § 62.
Bygninger og installationer Til § 14 Den foreslåede bestemmelse afgrænser i lighed med den gældende lovs § 18  

 de bygninger, der kan afskrives.
Der er dog foretaget væsentlige materielle  

 ændringer og tillige ændringer i bestemmelsens systematik.
Den gældende lovs  

 § 18 indeholder således en udtømmende fortegnelse - positivliste - over alle  

 de typer bygninger, der er afskrivningsberettigede.
Den foreslåede  

 bestemmelse foretager derimod en negativ afgrænsning af de bygninger, hvorpå  

 der kan afskrives.
Der er dog ikke tilsigtet nogen kendelig udvidelse af  

 kredsen af bygninger, hvorpå der kan afskrives.
Samtidig ophæver den  

 foreslåede bestemmelse den gældende sondring mellem »litra a- og litra  

 b-bygninger«.
Et fælles krav for adgang til afskrivning i den gældende lovs § 18 er  

 erhvervsmæssig benyttelse.
I den gældende lovs § 18, stk. 1, litra a, er  

 samtidig opregnet en række driftsbygninger inden for landbrug, industri og  

 håndværk m.v., der kan afskrives.
Til grund for denne bestemmelse ligger en  

 antagelse om, at disse driftsbygninger generelt er udsat for en væsentlig  

 fysisk forringelse, og at deres værdi ikke vil kunne opretholdes gennem  

 normal vedligeholdelse.
I den gældende lovs § 18, stk. 1, litra b, er nævnt  

 andre typer bygninger, der ligeledes kan afskrives, men med lavere satser end  

 de i litra a nævnte driftsbygninger.
Til grund for bestemmelsen i litra b  

 ligger en antagelse om, at litra b-driftsbygninger generelt nok er udsat for  

 fysisk forringelse, men dog mindre end litra a-bygningerne.
 Den gældende lovs § 18, stk. 1, litra c, indeholder en regel om  

 afskrivning på accessoriske bygninger og anlæg.
 Den gældende lovs § 18, stk. 1, litra d, indeholder en regel om  

 afskrivning på andre bygninger, der på grund af deres opførelsesmåde eller  

 andre ganske særlige omstændigheder må antages at være udsat for en sådan  

 fysisk forringelse, at deres værdi ikke vil blive opretholdt gennem normal  

 vedligeholdelse.
 Efter den gældende lovs § 18, stk. 2, kan Ligningsrådet tillade, at visse  

 bygninger - efter rådets skøn - sidestilles med de bygninger, der er nævnt i  

 stk. 1, litra a og b.
Kontorbygninger undtages efter den gældende lovs § 18, stk. 3, fra  

 afskrivning, medmindre de falder ind under reglen i stk. 1, litra c, om  

 accessoriske bygninger eller reglen i stk. 1, litra d, om bygninger, der er  

 udsat for fysisk forringelse på grund af deres opførelsesmåde eller andre  

 ganske særlige omstændigheder.
Bygninger, der anvendes til beboelse eller  

 hertil knyttede formål, undtages ligeledes efter den gældende lovs § 18, stk.  

 3, fra afskrivning, medmindre de falder ind under den nævnte regel i stk. 1,  

 litra d.
 Den gældende lovs § 18, stk. 3, indeholder endvidere en særregel om  

 afskrivning på erhvervsmæssigt benyttede beboelsesbygninger, der er  

 beliggende i udlandet, og som på grund af ganske særlige omstændigheder,  

 herunder navnlig klimatiske forhold, er udsat for en sådan fysisk  

 forringelse, at deres værdi ikke vil blive opretholdt gennem normal  

 vedligeholdelse.
I den gældende lovs § 18, stk. 4, er det fastsat, at afskrivning ikke kan  

 foretages på hoteller og plejehjem, der er opdelt i ejerlejligheder.
I det  

 gældende stk. 5 er det endvidere fastsat, at afskrivning ikke kan foretages  

 på hospitaler, fødeklinikker, læge- og tandlægeklinikker m.v.
I den foreslåede bestemmelse er foretaget en negativ afgrænsning af de  

 bygninger, hvorpå der kan afskrives.
Denne struktur indebærer som  

 udgangspunkt, at alle erhvervsmæssigt benyttede bygninger efter forslaget er  

 afskrivningsberettigede.
Dette fremgår af det foreslåede § 14, stk. 1. Samme  

 bestemmelse indebærer i sammenhæng med de foreslåede stk. 2 og 3, at den  

 hidtil gældende sondring mellem »litra a- og litra b-bygninger« i  

 den gældende lovs positivliste foreslås ophævet.
Ophævelsen af denne sondring  

 indebærer en væsentlig administrativ forenkling.
Der skal således ikke  

 længere sondres mellem bygninger, der er udsat for hurtig eller langsom  

 fysisk forringelse.
Den gældende lovs § 18, stk. 1, litra d, hvorefter  

 bygninger, der på grund af deres opførelsesmåde eller lignende, er særligt  

 udsat for fysisk forringelse, videreføres ikke med forslaget.
Dette er en  

 følge af den foreslåede ny struktur, hvorefter der som udgangspunkt kan  

 afskrives på alle bygninger, der benyttes erhvervsmæssigt.
Der foreslås samme afskrivningssatser for alle bygninger, jf. bestemmelsen  

 i § 17, hvilket er en konsekvens af den foreslåede ophævelse af sondringen  

 mellem »litra a-» og »litra b-bygninger«.
Samtidig  

 foreslås det, at bygninger afskrives særskilt for hver enkelt bygning.
En  

 regel, der i den gældende lov er indeholdt i § 25. Den foreslåede bestemmelse  

 i § 14, stk. 1, indeholder samtidig en henvisning til kapitel III i sin  

 helhed og dermed bl.a. til afskrivningssatsen, der ved forslaget er flyttet  

 fra den gældende lovs § 22 til den foreslåede § 17.
Efter den foreslåede bestemmelse i § 14, stk. 2, kan afskrivning - uanset  

 bestemmelsen i stk. 1 - ikke foretages på bygninger, der anvendes til 1) kontor, 2) virksomhed som pengeinstitut, realkreditinstitut, kreditinstitut,  

 garantifond, forsikringsselskab, værdipapircentral, fondsbørs,  

 fondsmæglerselskab, samt lignende virksomhed inden for den finansielle  

 sektor, herunder betalingsformidling, 3) drift af postvirksomhed, bortset fra bygninger, hvori der sker  

 postsortering med industrielt præg, 4) beboelse eller hertil knyttede formål, bortset fra hoteller og  

 campinghytter samt plejehjem og døgninstitutioner, der omfattes af  

 bistandsloven, jf. dog nr. 5, 5) hoteller og plejehjem, der er opdelt i ejerlejligheder, eller 6) hospitaler, fødeklinikker, lægeklinikker og -huse, tandlægeklinikker,  

 klinikker for fysioterapi samt anden virksomhed med sygdomsbehandling.
Reglen i den foreslåede § 14, stk. 2, nr. 1, er i overensstemmelse med det  

 gældende § 18, stk. 3, 1. pkt., hvorefter der bl.a. heller ikke kan afskrives  

 på kontorbygninger.
Begrebet kontorbygninger, eller bygninger, der anvendes  

 til kontor, forstås, således som sådanne bygninger er blevet afgrænset i  

 hidtidig praksis efter afskrivningsloven.
Efter det foreslåede § 14, stk. 2, nr. 2, kan afskrivning ikke foretages  

 på bygninger, der anvendes til virksomhed som pengeinstitut,  

 realkreditinstitut, kreditinstitut, garantifond, forsikringsselskab,  

 værdipapircentral, fondsbørs, fondsmæglerselskab (herunder  

 børsmæglerselskab), samt bygninger, der anvendes til lignende virksomhed  

 inden for den finansielle sektor, herunder betalingsformidling.
Udtrykket  

 »lignende virksomhed inden for den finansielle sektor« omfatter  

 tillige virksomhed som vekselerer og bankier.
 De nævnte bygninger er ej heller afskrivningsberettigede efter den  

 gældende lovs § 18, da de ikke er omfattet af dennes positivliste i stk. 1. I  

 den foreslåede bestemmelse er disse bygninger som følge af den ændrede  

 systematik særskilt nævnt i listen over bygninger, der ikke kan afskrives.  

 Der er hermed blot tale om en lovfæstelse af hidtidig praksis på området.
 Efter det foreslåede § 14, stk. 2, nr. 3, kan afskrivning ikke foretages  

 på bygninger, der anvendes til postvirksomhed, medmindre der i de pågældende  

 bygninger sker postsortering med industrielt præg.
Ligningsrådet har i medfør af den gældende lovs § 18, stk. 2, givet  

 tilladelse til afskrivning på postcentre og kredspostkontorer samt på de  

 områdepostkontorer og postekspeditioner, hvori der foregår postsortering, og  

 hvorfra der foregår postomdeling, samt hvori der anvendes postcontainere til  

 den interne transport.
De pågældende bygninger eller lokaler kan afskrives på  

 linie med driftsbygninger inden for industri.
Ved den foreslåede bestemmelse  

 tilsigtes det at videreføre den gældende retstilstand med hensyn til  

 afskrivning på postbygninger.
Reglen i det foreslåede § 14, stk. 2, nr. 4, svarer til de hidtil gældende  

 regler, hvorefter der heller ikke kan afskrives på bygninger, der anvendes  

 til beboelse eller hertil knyttede formål, bortset fra hoteller og plejehjem,  

 der omfattes af bistandslovens kap. 16, jf. den gældende lovs 18, stk. 1,  

 litra b, og stk. 3, l. pkt.
Dog kan der efter den foreslåede § 14, stk. 2,  

 nr. 4, tillige foretages afskrivning på døgninstitutioner omfattet af  

 bistandsloven.
Dette er i overensstemmelse med hidtidig praksis, hvorefter  

 Ligningsrådet i medfør af den gældende lovs § 18, stk. 2, har indrømmet  

 sidestilling med afskrivningsberettigede bygninger.
Afskrivning efter den  

 foreslåede bestemmelse om døgninstitutioner forudsætter, at de pågældende  

 bygningsfaciliteter har et klart institutionspræg.
Det vil eksempelvis  

 således ikke være tilstrækkeligt til at afskrive, at en familie i deres  

 sædvanlige ejerbolig har modtaget 2 - 3 døgnplejebørn.
Som noget nyt gives  

 der med den foreslåede bestemmelse adgang til at afskrive på campinghytter.  

 Dette er bl.a. begrundet i, at sådanne campinghytter er udsat for en ikke  

 uvæsentlig nedslidning som følge af udlejning i korte perioder til en  

 skiftende brugerkreds, samt at selve faciliteterne omkring udlejningen ofte  

 kan sidestilles med de faciliteter, der findes på hoteller.
Ved  

 »campinghytter« forstås de campinghytter, der er omfattet af  

 Campingreglementet, jf.
Miljøministeriets bekendtgørelse nr. 593 af 4.  

 september 1986 med senere ændringer.
Den gældende lovs § 18, stk. 3, 2. pkt., indeholder en regel, hvorefter  

 erhvervsmæssigt benyttede beboelsesbygninger er afskrivningsberettigede, når  

 vedkommende bygning er beliggende i udlandet, og når denne på grund af  

 særlige omstændigheder - navnlig de klimatiske forhold - er udsat for særligt  

 hurtig forringelse.
En tilsvarende regel videreføres ikke med forslaget.
Reglen i det foreslåede § 14, stk. 2, nr. 5, er i overensstemmelse med det  

 gældende § 18, stk. 4, hvorefter der heller ikke kan afskrives på hoteller og  

 plejehjem, der er opdelt i ejerlejligheder.
Den her foreslåede bestemmelse  

 svarer i det hele til den gældende lovs § 18, stk. 4.
Bestemmelsen i det foreslåede § 14, stk. 2, nr. 6, er i overensstemmelse  

 med det gældende § 18, stk. 5, hvorefter der heller ikke kan afskrives på  

 hospitaler, fødeklinikker, lægeklinikker og -huse, tandlægeklinikker og  

 klinikker for fysioterapi.
Det er dog i den foreslåede bestemmelse tilføjet,  

 at der ej heller kan afskrives på bygninger, der anvendes til anden  

 virksomhed med sygdomsbehandling.
Der vil eksempelvis således ikke kunne  

 afskrives på klinikker for kiropraktik.
Affattelsen af den foreslåede  

 bestemmelse tilsigter endvidere, at der heller ikke vil kunne afskrives på  

 bygninger, der anvendes til ikke lægeligt anerkendt virksomhed med  

 sygdomsbehandling.
Bestemmelsen omfatter alene »human«  

 sygdomsbehandling.
Derimod vil affattelsen indebære, at dyreklinikker m.v.  

 vil kunne afskrives, uanset størrelsen af de dyr, der er i behandling.
Efter  

 gældende praksis er det alene dyreklinikker m.v. for større dyr, f.eks.  

 landbrugsdyr, der er afskrivningsberettigede.
Efter bestemmelsen i det foreslåede § 14, stk. 3, kan der afskrives på  

 accessoriske kontorbygninger eller kontorlokaler, dvs. kontorbygninger m.v.,  

 der er beliggende i tilknytning til erhvervsmæssigt benyttede bygninger,  

 hvorpå der kan afskrives efter stk. 1, jf. stk. 2, når de pågældende  

 kontorbygninger og -lokaler tjener driften af den virksomhed, hvortil de  

 afskrivningsberettigede bygninger anvendes.
Under samme betingelser finder  

 accessoriereglen ifølge 2. pkt. i det foreslåede § 14, stk. 3, også  

 anvendelse på udgravninger, veje, gårdspladser, parkeringspladser, hegn og  

 lignende.
Den foreslåede bestemmelse svarer til den gældende lovs § 18, stk.  

 1, litra c, dog er der foretaget visse sproglige justeringer.
Det er  

 præciseret, at de bygninger og lokaler, der efter den foreslåede bestemmelse  

 kan afskrives som accessoriske, er kontorbygninger og kontorlokaler, jf. den  

 foreslåede bestemmelse i § 14, stk. 2, nr. 1.
 I lighed med bestemmelsen i den gældende lovs § 29 B, er det desuden  

 præciseret, at der ikke kan afskrives på udgift til erhvervelse af grund.
Til § 15 Den foreslåede bestemmelse indeholder regler om afskrivning på  

 installationer.
Bestemmelsen bygger på den gældende lovs §§ 19 og 23, men med  

 væsentlige ændringer bl.a. som følge af, at installationer, der udelukkende  

 tjener afskrivningsberettigede bygninger, efter den foreslåede bestemmelse i  

 § 15, stk. 1, skal behandles og afskrives som disse bygninger.
Det betyder,  

 at disse installationer afskrives som en bestanddel af de nævnte bygninger.  

 Det foreslåede stk. 2 vedrører afskrivning på installationer, der benyttes  

 udelukkende erhvervsmæssigt, og vedrører således både afskrivning på  

 installationer, der tjener erhvervsmæssige bygninger, der ikke kan afskrives,  

 samt erhvervsmæssige bygninger, der kun delvis er afskrivningsberettigede.  

 Det foreslåede stk. 3 vedrører blandet benyttede installationer.
Af det  

 foreslåede stk. 4, der svarer til den gældende lovs § 19, stk. 2, fremgår  

 det, at der ikke kan afskrives på installationer, der er installeret i en-  

 eller tofamilieshuse, samt at ejere af ejerlejligheder, der benyttes til  

 beboelse, ikke kan afskrive på installationer installeret i ejendommen.
Som betegnelse for installationsbegrebet benytter den gældende  

 afskrivningslov ordene »særlige installationer«.
For at tilstræbe  

 en sproglig forenkling anvender lovforslaget alene begrebet  

 »installationer«.
Ved særlige installationer - eller efter forslaget blot installationer -  

 forstås installationer, der har en fastere tilknytning til bygningen og  

 tjener denne som sådan.
Som eksempler herpå kan nævnes enhver indretning  

 eller lignende, der har til formål at opvarme ejendommen, samt elevatorer,  

 ventilationsanlæg og varmtvandsanlæg, hvorimod sådanne anlæg normalt anses  

 som inventar, hvis de er installeret af hensyn til selve  

 produktionsprocessen.
Den vurderingsmæssige behandling er som regel afgørende  

 for, om et aktiv skal anses for et driftsmiddel (inventar), eller om det skal  

 anses for en bygningsbestanddel eller installation.
Det foreslåede stk. 1 indeholder elementer af den gældende lovs § 19, stk.  

 1, og § 23, stk. 1, om afskrivning på særlige installationer i  

 afskrivningsberettigede bygninger.
Den foreslåede bestemmelse er formuleret  

 på en sådan måde, jf. »tjener«, at der ikke stilles krav om, at  

 installationen rent fysisk befinder sig i vedkommende bygning eller  

 bygninger.
 I den foreslåede bestemmelses stk. 1 om afskrivning på installationer er  

 det fastsat, at installationer, der udelukkende tjener  

 afskrivningsberettigede bygninger, behandles og afskrives som de nævnte  

 bygninger, hvorpå der kan afskrives efter den foreslåede bestemmelse i § 14.  

 Dette indebærer som udgangspunkt, at installationerne afskrives med samme  

 sats som den erhvervsmæssigt benyttede bygning, og at der gælder de samme  

 regler for disse installationer som for de afskrivningsberettigede bygninger.
 Sondringen mellem bygningsbestanddele og installationer har efter  

 forslaget således ikke betydning, når installationen udelukkende tjener  

 (fuldt) afskrivningsberettigede bygninger, jf. den foreslåede bestemmelse i §  

 14.
 At installationer, der udelukkende tjener afskrivningsberettigede  

 bygninger, efter den foreslåede bestemmelse i § 15, stk. 1, behandles og  

 afskrives som de nævnte bygninger, indebærer bl.a., at afskrivningssatsen for  

 installationer i disse bygninger nedsættes.
Til gengæld vil ændringen indebære en betydelig forenkling.
Dette gælder  

 navnlig for nybygningers vedkommende, da der med forslaget ikke længere vil  

 være behov for ved beregningen af afskrivningerne at udskille de  

 installationer, der indlægges sammen med opførelsen af bygningen.
Disse  

 installationer bliver således med forslaget en del af den  

 afskrivningsberettigede bygning.
 Som en konsekvens af, at de oprindelige installationer i bygningen med  

 forslaget ikke bliver udskilt fra selve bygningen, vil en udskiftning af  

 installationerne oftere have karakter af vedligeholdelse eller forbedring end  

 af nedrivning.
De gældende regler om, at udgifter til vedligeholdelse kan fradrages i  

 årets indkomst, ændres ikke ved forslaget.
Såfremt der er tale om forbedring,  

 vil udgiften hertil kunne afskrives efter reglerne om ombygning eller  

 forbedring af afskrivningsberettigede bygninger efter den foreslåede § 18.  

 Derimod vil der efter den foreslåede bestemmelse i § 22 ikke længere kunne  

 opnås særskilt nedrivningsfradrag for nedrivning af installationer i  

 afskrivningsberettigede bygninger.
Nedrivningsfradraget vil med forslaget  

 alene kunne opnås, hvis det er selve bygningen med eventuelle installationer,  

 der nedrives.
Forslaget ændrer ikke ved gældende praksis for, hvad der  

 omfattes af begrebet »nedrivning« af bygninger.
 Yderligere vil den foreslåede afskaffelse af den særskilte afskrivning på  

 installationer medføre, at straksfradragsreglen i lovforslagets § 18, stk. 2,  

 (den gældende lovs § 21, stk. 2,) i videre udstrækning vil kunne benyttes ved  

 udskiftninger.
Såfremt en installation efter bestemmelsen i § 15, stk. 1, i en periode  

 har været afskrevet sammen med en fuldt afskrivningsberettiget bygning som en  

 del af denne, vil der, når bygningen overgår til en anden benyttelse, være  

 behov for at udsondre installationens anskaffelsessum og nedskrevne værdi fra  

 bygningens.
Overgår bygningens benyttelse eksempelvis for halvdelens  

 vedkommende til kontorbrug, mens bygningen for den resterende halvdels  

 vedkommende fortsat benyttes til afskrivningsberettiget formål, vil den del  

 af den oprindelige anskaffelsessum, som vedrører installationen, fortsat  

 kunne afskrives med indtil 5 pct. årligt, indtil installationen er afskrevet  

 100 pct., mens den del af den oprindelige anskaffelsessum, som vedrører selve  

 bygningen, kun vil kunne afskrives for halvdelens vedkommende, jf. den  

 foreslåede bestemmelse i § 19, stk. 1.
Efter det foreslåede stk. 2 afskrives udelukkende erhvervsmæssigt  

 benyttede installationer, der ikke er omfattet af det foreslåede stk. 1,  

 særskilt for hver enkelt installation efter reglerne i kapitel III.
Reglen  

 afløser den gældende lovs § 23, stk. 2, og dele af dennes § 25. Den  

 foreslåede bestemmelse omfatter med denne udformning både installationer, der  

 tjener ikke-afskrivningsberettigede erhvervsbygninger efter den foreslåede  

 bestemmelse i § 14, og erhvervsbygninger, der kun delvis er  

 afskrivningsberettigede efter samme bestemmelse.
Af bestemmelsen fremgår  

 således, at installationer, der vedrører en blandet benyttet bygning, jf. den  

 foreslåede bestemmelse i § 19, kan afskrives fuldt ud, når den ikke  

 afskrivningsberettigede del af bygningen dog anvendes erhvervsmæssigt.
 Ejendomme med 3 lejligheder eller flere, hvor ejeren bebor den ene  

 lejlighed og beskattes af den almindelige udlejningsværdi, vil i  

 overensstemmelse med gældende praksis også være omfattet af bestemmelsens  

 stk. 2 som fuldt erhvervsmæssigt benyttet.
Såfremt flere installationer vedrørende samme bygning er anskaffet i samme  

 indkomstår, kan afskrivningen efter det foreslåede 2. pkt. foretages under et  

 for de pågældende installationer.
Denne bestemmelse svarer til bestemmelsen i  

 den gældende lovs § 25, stk. 1, for så vidt angår særlige installationer.
 Den foreslåede bestemmelse i 1. pkt. indebærer bl.a., at installationer i  

 ikke afskrivningsberettigede bygninger også afskrives med indtil 5  

 pct. årligt af anskaffelsessummen mod den gældende bundne sats på 4 pct.  

 årligt, jf. den gældende afskrivningslovs § 23, stk. 2. Satsen er fastsat i  

 den foreslåede bestemmelse i § 17 og er fælles for afskrivning på bygninger  

 og installationer efter de foreslåede §§ 14 og 15.
Det foreslåede stk. 3 indeholder en bestemmelse om installationer, der  

 både benyttes til erhvervsmæssige og private formål.
Sådanne installationer  

 afskrives særskilt og i forhold til den erhvervsmæssige benyttelse.  

 Bestemmelsen vil for eksempel finde anvendelse for installationer, som tjener  

 en blandet benyttet bygning, der afskrives efter den foreslåede bestemmelse i  

 § 19, og hvor den ikke afskrivningsberettigede del af bygningen anvendes  

 privat.
Efter gældende praksis er der fuld afskrivningsret på  

 »blandet« benyttede installationer.
Med den foreslåede bestemmelse  

 sker der således en mindre stramning af reglerne, således at der kun kan  

 afskrives forholdsmæssigt.
Dette er imidlertid på linie med de øvrige  

 »blandet« benyttede aktiver omfattet af lovforslaget.  

 Installationer vedrørende blandet benyttede bygninger kan således enten være  

 omfattet af bestemmelsen i stk. 2 eller 3.
Den foreslåede bestemmelse i stk. 4 indeholder en undtagelse fra de  

 foreslåede bestemmelser i stk. 1 - 3. Bestemmelsen afskærer i lighed med den  

 gældende lovs § 19, stk. 2, afskrivning på installationer i  

 beboelsesejendomme med en eller to selvstændige lejligheder, herunder en-  

 eller to-familieshuse.
Desuden bestemmes det, at ejere af ejerlejligheder,  

 der benyttes til beboelse, ikke kan afskrive på installationer i den bygning,  

 hvor ejerlejligheden findes.
Dette er ligeledes i overensstemmelse med den  

 gældende lovs § 19, stk. 2. Der er med den foreslåede bestemmelse ikke  

 tilsigtet en ændring i forhold til gældende praksis for den type bygninger,  

 der omfattes af bestemmelsen.
Det fremgår udtrykkeligt af bestemmelsen i lighed med den gældende regel,  

 at afskrivning ikke kan foretages på de nævnte installationer i disse  

 ejendomme.
Dette medfører, at der i modsætning til bestemmelserne i stk. 1 -  

 3 lægges vægt på, hvor installationerne rent fysisk befinder sig.
Efter bestemmelsen i den gældende afskrivningslovs § 23, stk. 3, er der  

 adgang til at forhøje afskrivningssatsen på 4 pct. årligt, når det må  

 antages, at den særlige installation er udsat for en sådan fysisk  

 forringelse, at den trods normal vedligeholdelse vil have mistet sin værdi  

 inden 25 år efter opførelsen.
Da anskaffelsessummen for alle installationer  

 nu foreslås afskrevet med indtil 5 pct. årligt, vil anskaffelsessummen kunne  

 være fuldt afskrevet i løbet af 20 år.
Samtidig hermed er adgangen til  

 hurtigere afskrivning efter den foreslåede § 17, stk. 2, justeret, således at  

 afskrivningssatsen kan forhøjes, hvis installationen vil have mistet sin  

 værdi senest 25 år efter opførelsen, se nærmere herom bemærkningerne til §  

 17.
Til § 16 Den foreslåede bestemmelse fastsætter i 1. pkt., hvornår en bygning anses  

 for anskaffet, og fastlægger dermed i sammenhæng med den foreslåede  

 bestemmelse i § 17, hvornår afskrivning på en bygning kan påbegyndes.  

 Bestemmelsen svarer således indholdsmæssigt til den gældende lovs § 22, stk.  

 1, 3. pkt.
Efter bestemmelsen er der to betingelser, der begge skal være  

 opfyldt for, at en bygning kan anses for at være anskaffet.
For det første  

 skal bygningen være erhvervet eller opført, og for det andet skal bygningen  

 benyttes erhvervsmæssigt.
Når bygningen benyttes erhvervsmæssigt, vil den  

 være afskrivningsberettiget efter den foreslåede bestemmelse i § 14,  

 medmindre den er afskåret fra afskrivning efter § 14, stk. 2.
Den foreslåede bestemmelse i § 16, 2. pkt., fastsætter, at udgifter til  

 ombygning og forbedring er afskrivningsberettiget fra og med det indkomstår,  

 hvori udgiften er afholdt, og ombygningen eller forbedringen benyttes  

 erhvervsmæssigt.
Denne regel gælder efter forslaget dog ikke for udgifter,  

 der fradrages efter den foreslåede bestemmelse i § 18, stk. 2. Efter denne  

 bestemmelse foretages fradrag i det indkomstår, hvori udgiften afholdes,  

 uanset om ombygningen eller forbedringen endnu ikke benyttes erhvervsmæssigt,  

 se nærmere herom til § 18.
Til § 17 Bestemmelsen fastsætter afskrivningssatsen for bygninger, der er  

 afskrivningsberettigede efter den foreslåede bestemmelse i § 14 (den gældende  

 lovs § 18), og for installationer, der er afskrivningsberettigede efter den  

 foreslåede bestemmelse i § 15. Som følge af den nye struktur i den foreslåede  

 bestemmelse i § 14, hvorefter der ikke længere sondres mellem litra  

 a-bygninger og litra b-bygninger, gælder der en fælles afskrivningssats for  

 alle de bygninger, der er afskrivningsberettigede efter den foreslåede  

 bestemmelse i § 14. Tilsvarende gælder der samme afskrivningssats for alle  

 typer installationer, jf. den foreslåede bestemmelse i § 15.
I den foreslåede bestemmelse fastsættes det således, at de  

 afskrivningsberettigede bygninger og installationer kan afskrives med  

indtil 5 pct. årligt, således at hele anskaffelsessummen kan være  

 afskrevet i løbet af 20 år.
Det fremgår således af den foreslåede  

 bestemmelse, at afskrivningerne for både bygninger og installationer med  

 forslaget er ubundne.
Dette indebærer, at den skattepligtige ikke  

 »mister« afskrivningerne, selv om vedkommende ikke udnytter den  

 fulde afskrivningsadgang i hvert indkomstår.
Bestemmelsen giver således den  

 skattepligtige adgang til selv at fastsætte afskrivningsprocenten op til 5  

 pct.
Den gældende lovs § 24, stk. 1, bestemmer, at afskrivning på særlige  

 installationer i ikke-afskrivningsberettigede bygninger er bundne  

 afskrivninger, hvilket indebærer, at afskrivningerne ikke kan udstrækkes over  

 en længere periode end den, der svarer til afskrivning på 4 pct. hvert år.  

 For installationer i ikke-afskrivningsberettigede bygninger medfører den  

 foreslåede bestemmelse, at disse også skal omfattes af de ubundne  

 afskrivninger.
Forslaget herom indebærer hermed en ændring af de gældende  

 regler om afskrivning på denne type installationer.
Den foreslåede ændring er  

 i overensstemmelse med harmoniseringen af reglerne.
Samtlige afskrivninger  

 efter lovforslaget er således ubundne, med undtagelse af de hjemfaldspligtige  

 ejendomme, jf. den foreslåede bestemmelse i § 25, stk. 3.
Bestemmelsen i det foreslåede stk. 2 vedrører forhøjelse af 5 pct.-satsen  

 i stk. 1, når der er tale om bygninger eller installationer, der er særligt  

 udsat for fysisk forringelse.
Den foreslåede bestemmelse er bygget over den  

 gældende lovs § 22, stk. 2, men er affattet således, at afskrivningssatsen  

 forhøjes til en sats lig med summen af 3 pct. og en sats, der svarer til, at  

 bygningen afskrives med lige store årlige beløb over den antagelige levetid.  

 Denne affattelse indebærer isoleret set, at en bygning med en antagelig  

 levetid på mindre end 50 år vil kunne afskrives med forhøjet sats.
Den  

 forhøjede sats skal efter forslaget dog først finde anvendelse, når den  

 pågældende bygning trods normal vedligeholdelse vil have mistet sin værdi  

 senest 25 år efter opførelsen.
I den foreslåede bestemmelses stk. 3 er det fastsat, at bygninger, der er  

 accessoriske efter den foreslåede § 14, stk. 3, til en bygning, der afskrives  

 med en forhøjet sats efter den foreslåede § 14, stk. 2, ligeledes afskrives  

 med den forhøjede sats.
Det foreslåede stk. 3 bygger på den gældende lovs §  

 22, stk. 4, dog er bestemmelsen i væsentlig grad omformuleret for at tilpasse  

 bestemmelsen den nye struktur i den foreslåede § 14.
Efter den gældende lovs § 22, stk. 1, kan bygninger, der er omfattet af  

 den gældende lovs § 18, stk. 1, litra a, - industribygninger m.v. - afskrives  

 med indtil 6 pct. årligt, indtil 60 pct. er afskrevet, herefter med indtil 2  

 pct. årligt af anskaffelsessummen.
Der bliver således efter forslaget i de  

 første 10 år tale om en lidt langsommere afskrivning for disse bygninger, men  

 det udlignes over hele 20 års perioden, da afskrivningerne i de sidste 10 år  

 af perioden kan fortsætte med den foreslåede høje sats på 5 pct. årligt, i  

 stedet for at skulle skifte til den hidtil gældende normalafskrivningssats på  

 2 pct. årligt.
For bygninger, der er omfattet af den gældende lovs § 18, stk. 1, litra b,  

 bliver der med den foreslåede bestemmelse tale om en hurtigere  

 bygningsafskrivning.
Dette gælder bl.a. for biografer, teatre, hoteller,  

 restauranter, skoler m.v.
Disse bygninger kan efter den gældende lovs § 22,  

 stk. 3, afskrives med indtil 4 pct. årligt, indtil 40 pct. er afskrevet,  

 herefter med 1 pct. årligt af anskaffelsessummen.
For installationer i afskrivningsberettigede bygninger bliver der derimod  

 tale om en langsommere afskrivning, da disse installationer efter den  

 gældende lovs § 23, stk. 1, kan afskrives med indtil 8 pct. årligt, indtil 80  

 pct. er afskrevet, hvorefter de kan afskrives med indtil 4 pct. årligt af  

 anskaffelsessummen.
Da installationer i afskrivningsberettigede bygninger som  

 foran nævnt nu efter den foreslåede bestemmelse i § 15, stk. 1, vil blive  

 behandlet og afskrevet som disse bygninger, kan installationerne i lighed med  

 de afskrivningsberettigede bygninger i medfør af den foreslåede § 17, stk. 1,  

 afskrives med indtil 5 pct. årligt, således at hele anskaffelsessummen kan  

 være afskrevet i løbet af 20 år.
 Efter den gældende afskrivningslovs § 23, stk. 2, afskrives installationer  

 i ikke-afskrivningsberettigede bygninger med 4 pct. af anskaffelsessummen  

 årligt.
Afskrivningen sker på anskaffelsessummens kontantværdi, dvs.  

 anskaffelsessummen omregnet til kontantværdi efter regler fastsat af  

 skatteministeren, jf. den foreslåede bestemmelse i § 43 i kapitel VI om  

 almindelige bestemmelser.
Reglerne om kontantværdiansættelse er nærmere  

 fastsat i Skatteministeriets bekendtgørelse nr. 486 af 31. maj 1994.
Afskrivning på grundlag af anskaffelsessummens kontantværdi er i  

 overensstemmelse med de gældende regler for så vidt angår afskrivning på  

 bygninger og installationer i afskrivningsberettigede bygninger, jf. den  

 gældende afskrivningslovs § 19 A og § 23, stk. 1, 1. pkt.
Forslaget indebærer  

 imidlertid, at afskrivning på installationer i ikke-afskrivningsberettigede  

 bygninger også skal ske på grundlag af anskaffelsessummens kontantværdi.  

 Dette er en nyskabelse i forhold til de gældende regler, men foreslås som et  

 led i harmoniseringen af reglerne og under hensyn til, at afskrivningssatsen  

 for installationer i ikke-afskrivningsberettigede bygninger ved forslaget  

 forhøjes fra 4 pct. til 5 pct. årligt.
Afskrivningen sker ifølge bestemmelsen på grundlag af anskaffelsessummen  

 for bygningen m.v.
Dette indebærer, at prioriteringsomkostninger - herunder  

 kurstab - samt udgift til erhvervelse af byggegrund selvsagt ikke udgør en  

 del af anskaffelsessummen eller en del af forbedringsudgifter, hvorpå der kan  

 afskrives.
Dette princip fremgår direkte af den gældende lovs § 29 B men er  

 ved forslaget ikke fundet nødvendigt at medtage i lovteksten.
Til § 18 Efter bestemmelsens stk. 1, 1. pkt., afskrives udgifter til ombygning  

 eller forbedring særskilt, jf. § 17. Bestemmelsen svarer i det væsentlige til  

 den gældende lovs § 21, stk. 1, og det følger af henvisningen til § 17, at  

 udgifterne afskrives med den afskrivningssats, der i øvrigt anvendes for  

 bygninger og installationer.
At afskrivningen skal ske særskilt følger dog af  

 den gældende lovs § 25. I øvrigt indeholder det foreslåede 1. pkt. alene en  

 mindre sproglig ændring.
Såfremt udgifterne er afholdt i samme indkomstår,  

 kan afskrivning - efter 2. pkt. - dog foretages under et for de pågældende  

 udgifter.
Denne bestemmelse svarer til den gældende lovs § 25, stk. 1, 2. og  

 3. pkt., jf. stk. 2.
 Den foreslåede bestemmelses stk. 2 om straksfradrag for ombygnings- og  

 forbedringsudgifter er dels en sammenskrivning af den gældende lovs § 21,  

 stk. 2 - 4, dels visse materielle ændringer i forhold til gældende ret.
Udgifter til ombygning og forbedring kan efter forslaget straksfradrages i  

 det omfang, årets udgift til ombygning, forbedring og - som noget nyt -  

 vedligeholdelse ikke overstiger 5 pct. af afskrivningsgrundlaget for året før  

 det indkomstår, hvori udgiften kan fradrages.
Vedligeholdelse skal indgå i  

 den del, der vedrører årets samlede udgift, for at lette administrationen af  

 bestemmelsen.
Herved vil visse problemer med sondring mellem udgifter til  

 forbedring og vedligeholdelse kunne undgås.
Dette indebærer en vis skærpelse  

 af reglen, da udgifter til f.eks. forbedring i år, hvor der er store  

 vedligeholdelsesudgifter, ikke vil kunne straksafskrives i samme omfang som  

 hidtil.
Det er alene den del af vedligeholdelsesudgifterne, der vedrører de  

 afskrivningsberettigede bygninger, der indgår i beregningen.
Efter den gældende lovs § 21, stk. 3, er der to grundlag ved beregning af  

 størrelsen af det maksimale straksfradrag for et indkomstår.  

 Beregningsgrundlaget er afhængigt af, hvornår bygningen er anskaffet.
For  

 bygninger anskaffet den 1. januar 1982 eller senere anvendes som  

 beregningsgrundlag afskrivningsgrundlaget for året før det indkomstår, hvori  

 udgiften kan fradrages.
Er bygningen anskaffet før denne dato anvendes  

 ejendomsvurderingen.
Med lovforslagets § 18, stk. 2, 2. pkt., foreslås det at  

 harmonisere beregningsgrundlaget for alle bygninger, således at der ved  

 beregningen altid benyttes afskrivningsgrundlaget for de  

 afskrivningsberettigede bygninger for året før det indkomstår, hvori udgiften  

 kan fradrages.
Inden for maksimumgrænsen på 5 pct. kan ejeren som hidtil frit vælge, hvor  

 meget af en bygningsinvestering, der ønskes fradraget som straksfradrag, og  

 hvor meget der ønskes afskrevet på normal måde.
I stk. 2, 1. pkt., er det dog  

 med ordene »i stedet« fastslået, at en udgift til ombygning eller  

 forbedring, der er straksfradraget, ikke tillige kan afskrives efter stk. 1.  

 En uudnyttet straksfradragsmulighed kan ikke overføres til følgende år.
Den foreslåede bestemmelse i stk. 2, 2. pkt., fastsætter, at udgifter til  

 tilbygning kun kan behandles som ombygnings- eller forbedringsudgifter, når  

 tilbygningen udgør en naturlig del af den eksisterende bygning.
Heraf følger,  

 at nybygninger og »selvstændige« tilbygninger ikke giver adgang til  

 straksfradrag men alene til ordinære afskrivninger, jf. den foreslåede  

 bestemmelse i § 14. Tilbygninger er herefter arealudvidelser af en  

 eksisterende bygning.
At tilbygningen »udgør en naturlig del af den  

 eksisterende bygning« indebærer, at der fysisk er en sammenhæng, og at  

 bygningen fungerer som et hele.
Er tilbygningen derimod meget væsentlig, og  

 kan den fungere selvstændigt, må tilbygningen behandles som en selvstændig ny  

 bygning, hvorpå der skal afskrives efter de almindelige regler i § 14, uanset  

 eventuel fysisk forbindelse til den eksisterende bygning gennem mellemgange  

 eller lignende.
Forslaget indebærer på dette punkt en stramning i forhold til  

 gældende praksis.
I modsætning til den gældende lovs § 21 foreslås det ved stk. 3, at  

 straksfradraget foretages i det indkomstår, hvor udgiften er afholdt, uanset  

 om ombygningen eller forbedringen endnu ikke er (færdig)opført og benyttes  

 erhvervsmæssigt efter reglen i forslagets § 16, 2. pkt.
Vurderingen af,  

 hvorvidt en udgift kan anses for at være afholdt , skal foretages  

 efter de almindelige periodiseringsregler vedrørende driftsudgifter, der  

 gælder på skatteområdet.
Efter disse regler vil det normalt kræves, at der er  

 opstået en endelig, retlig forpligtelse til at betale det pågældende beløb,  

 hvorimod beløbet normalt ikke behøver at være betalt.
Selvom udgiften efter  

 den foreslåede bestemmelse kan fradrages, uanset at ombygningen m.v. endnu  

 ikke benyttes erhvervsmæssigt, er det dog som hidtil et krav, at  

 (hoved)bygningen som sådan, hvorpå der ombygges eller forbedres, er opført og  

 benyttes erhvervsmæssigt, jf. de almindelige regler i forslagets § 16.
Efter den foreslåede bestemmelse i stk. 3, 2. pkt., kan udgifter til  

 ombygning og forbedring ikke straksfradrages i indkomstår, hvori der ikke kan  

 afskrives på bygningen.
Det gælder for eksempel år, hvori bygningen sælges,  

 nedrives eller lignende.
Yderligere foreslås ved stk. 3, 2. pkt, at  

 bestemmelsen om straksfradrag i stk. 2 ikke kan anvendes i det indkomstår,  

 hvori (hoved)bygningen anskaffes.
 Bestemmelsen i stk. 4 svarer med nogle sproglige justeringer til den  

 gældende lovs § 21, stk. 4. Efter bestemmelsen anses udgifter, der er  

 straksfradraget i den skattepligtige indkomst, ikke som afskrivninger og  

 indgår ikke i afskrivningsgrundlaget for bygningen eller installationen.  

 Dette indebærer tillige, at der ikke vil ske beskatning af genvundne  

 afskrivninger for disse udgifter efter den foreslåede bestemmelse i § 21.
 Det foreslåede stk. 5 bestemmer, at udgift til ombygning eller forbedring,  

 der modsvares af en forsikringssum eller erstatningssum, ikke kan  

 straksfradrages efter bestemmelsen i stk. 2, uanset om forsikringen eller  

 erstatningen er beskattet efter § 21 eller ej.
Til § 19 Den foreslåede bestemmelse vedrører bygninger, der både anvendes til  

 afskrivningsberettiget formål efter § 14 og til andre formål.
Bestemmelsen  

 indeholder dels reglerne i den gældende lovs § 20 med visse justeringer, dels  

 nye regler vedrørende udgifter til ombygning og forbedringer af sådanne  

 bygninger samt en bestemmelse om tilfælde, hvor der er foretaget  

 ejerboligfordeling for en del af bygningen.
Stk. 1 svarer til den gældende lovs § 20, stk. 1. Den foreslåede ændrede  

 formulering, hvorefter »kontantværdi« udgår, indebærer ingen  

 materiel ændring af reglen.
Afskrivningsgrundlaget vil som hidtil være  

 anskaffelsessummens kontantværdi, hvilket fremgår af forslagets § 43.
 De foreslåede stk. 2 og 3 vedrører afskrivning af udgifter til ombygning  

 og forbedring af en bygning, hvor kun en del af bygningen er  

 afskrivningsberettiget efter § 14. De foreslåede bestemmelser bygger på  

 princippet i momslovens § 39, stk. 3 og 4.
 Udgangspunktet for afskrivning af ombygnings- og forbedringsudgifter på  

 blandet benyttede bygninger findes i det foreslåede stk. 2. Hvor en sådan  

 udgift direkte kan henføres til den afskrivningsberettigede del af bygningen,  

 kan hele udgiften afskrives efter stk. 2. Modsætningsvis indebærer stk. 2, at  

 en udgift til ombygning eller forbedring, der ikke vedrører den  

 afskrivningsberettigede del af bygningen, ikke vil kunne afskrives.
Stk. 3 angår de situationer, hvor en ombygnings- eller forbedringsudgift  

 både vedrører den afskrivningsberettigede og ikke-afskrivningsberettigede del  

 af bygningen, f.eks. udskiftning af hele taget.
I dette tilfælde sker der en  

 fordeling af udgiften efter etagearealet af de to bygningsdele.
Forslagets  

 stk. 2 og 3 ændrer således de gældende principper for afskrivning af  

 ombygnings- eller forbedringsudgifter i blandet benyttede bygninger.
Efter de  

 gældende regler kan udgifterne altid afskrives forholdsmæssigt efter § 21,  

 stk. 1, i afskrivningsloven uanset, om det alene måtte være den privat  

 benyttede del af bygningen, der ombygges eller forbedres.
De foreslåede stk.  

 2 og 3 finder tilsvarende anvendelse, hvis ombygnings- eller  

 forbedringsudgiften ønskes fradraget efter bestemmelsen i § 18, stk. 2, om  

 straksfradrag.
Stk. 4 bygger på princippet i den gældende lovs § 20, stk. 2. Reglen har  

 karakter af en minimumsregel.
Der kan efter den foreslåede bestemmelse ikke  

 afskrives på bygninger eller på udgifter til ombygning og forbedring af  

 bygninger, der ikke i væsentligt omfang anvendes erhvervsmæssigt.  

 Efter forslaget er der således ikke adgang til afskrivning, hvor mindre end  

 25 pct. af bygningens etageareal anvendes til afskrivningsberettiget formål,  

 medmindre dette etageareal udgør mindst 300 kvadratmeter.
Procentgrænsen i  

 den gældende lovs § 20, stk. 1, på 30 pct. foreslås dermed ændret til 25 pct.  

 Procentgrænsen bliver med den foreslåede ændring sammenfaldende med den  

 grænse, der gælder efter vurderingsloven og efter lejeværdireglerne i  

 ligningsloven.
Det fastholdes således, at bygningen skal anvendes til  

 afskrivningsberettiget formål i væsentligt omfang.
Stk. 5 vedrører de tilfælde, hvor en del af anskaffelsessummen som følge  

 af en ejerboligfordeling kan henføres til ejerboligen.
Efter bestemmelsen  

 indgår denne del af anskaffelsessummen ikke i afskrivningsgrundlaget, og  

 tilsvarende medregnes etagearealet af denne bygningsdel heller ikke, hvilket  

 har betydning for reglerne i stk. 1, 3 og 4. Stk. 5 har til hensigt af gøre  

 afskrivningsgrundlaget mere præcist, hvor ejendomsvurderingen tillader det.
 For den resterende del af bygningens anskaffelsessum sker afskrivning  

 efter kvadratmeterprincippet i stk. 1.
Til § 20 Bestemmelsen svarer til den gældende lovs § 24, dog med den væsentlige  

 ændring, at den gældende lovs § 24, stk. 1, ikke længere indgår.
Den gældende  

 lovs § 24, stk. 1, bestemmer, at afskrivning på særlige installationer i  

 ikke-afskrivningsberettigede bygninger er bundne afskrivninger.
 Den foreslåede bestemmelses stk. 1 svarer til den gældende lov § 24, stk.  

 2. Efter den foreslåede bestemmelse kan der ikke afskrives på en bygning  

 eller en installation i det indkomstår, hvori bygningen eller installationen  

 sælges, nedrives eller lignende.
Den foreslåede bestemmelses stk. 2 svarer til den gældende lovs § 24, stk.  

 3, Efter den foreslåede bestemmelse kan en bygning eller en installation, når  

 den skattepligtige ophører med at anvende bygningen eller installationen  

 erhvervsmæssigt, ikke afskrives i de indkomstår, hvori sådan anvendelse ikke  

 har fundet sted.
Der er alene foretaget en mindre sproglig justering.
Til § 21 Bestemmelsen indeholder i lighed med den gældende afskrivningslovs § 29  

 regler om beskatning af genvundne afskrivninger ved salg af  

 afskrivningsberettigede bygninger og installationer.
 Med salg sidestilles generelt andre former for afhændelse og afståelse.  

 Således behandles forsikrings- og erstatningssummer, herunder  

 ekspropriationserstatninger som salgssummer, jf. den foreslåede bestemmelse i  

 § 46.
Fortjenesten opgøres som hidtil for hver bygning eller installation for  

 sig som forskellen mellem salgssummen og den nedskrevne værdi.
Den nedskrevne  

 værdi opgøres som den afskrivningsberettigede anskaffelsessum tillagt  

 forbedringer m.v. og med fradrag af samtlige foretagne afskrivninger herunder  

 forlods afskrivninger og forskudsafskrivninger.
Som genvundne afskrivninger  

 kan højst beskattes de foretagne afskrivninger herunder forlods afskrivninger  

 og forskudsafskrivninger.
For erhvervsmæssigt benyttede installationer i  

 ikke-afskrivningsberettigede bygninger, jf. lovforslagets § 15, stk. 2, der  

 er omfattet af den gældende lovs § 23, stk. 2, gælder, at disse efter den  

 foreslåede bestemmelse som noget nyt vil være omfattet af den foreslåede § 21  

 om opgørelse af fortjeneste og tab.
Dette er et led i de  

 forenklingsbestræbelser, hvorefter installationer og bygninger så vidt muligt  

 behandles efter de samme principper.
Bestemmelsen er endvidere ændret i overensstemmelse med ophævelsen af lov  

 om særlig indkomstskat, hvorefter genvundne afskrivninger for personer  

 medregnes med 90 pct. ved opgørelsen af den skattepligtige indkomst.
Den  

 foreslåede affattelse af § 21 indebærer desuden en række sproglige  

 forenklinger.
 Tabet opgøres som forskellen mellem den nedskrevne værdi og salgssummen,  

 idet tab kun opstår, når salgssummen er lavere end den nedskrevne værdi.
Da tab ved salg af fast ejendom efter ejendomsavancebeskatningsloven  

 opgøres som forskellen mellem anskaffelsessummen og afståelsessummen, er det  

 nødvendigt at foretage en justering af tabsreglerne i  

 ejendomsavancebeskatningsloven.
Det sker for at undgå, at indførelsen af  

 fradrag for tab efter afskrivningsloven medfører fradrag for det samme tab  

 efter begge regelsæt.
Der henvises til forslag til lov om ændring af  

 forskellige skattelove (Konsekvensændringer m.v. som følge af  

 afskrivningsloven), der fremsættes samtidig med dette lovforslag.
 Et særligt problem i forholdet mellem opgørelse af avance efter  

 ejendomsavancebeskatningsloven og beskatning af genvundne afskrivninger ved  

 delsalg af landbrugsejendomme overvejes i Skatteministeriet uafhængigt af  

 nærværende forslag.
 Det foreslås, at der gennemføres en symmetrisk beskatning ved salg af  

 afskrivningsberettigede bygninger og installationer, således at et eventuelt  

 tab af en uafskreven anskaffelsessum for personer kan fradrages med 90 pct.  

 ved opgørelsen af den skattepligtige indkomst.
Erhverver en lejer af lejede lokaler den bygning, hvori de lejede lokaler  

 befinder sig, tillægges en uafskreven restsaldo på ombygningsudgifter  

 vedrørende lejede lokaler ifølge den foreslåede bestemmelse i § 39, stk. 5,  

 anskaffelsessummen for bygningen og afskrives sammen med denne med de i § 17  

 nævnte satser.
Den uafskrevne restsaldo, der efter § 39, stk. 5, tillægges  

 afskrivningsgrundlaget, indgår i opgørelsen af fortjeneste og tab efter § 21,  

 idet beløbet tillægges anskaffelsessummen for bygningen.
De afskrivninger,  

 der herefter foretages på restsaldoen, indgår ligeledes i denne opgørelse.
 Den del af ombygningsudgifterne, der er afskrevet efter § 39, stk. 1 og 2,  

 skal efter § 21, stk. 5, endvidere tillægges anskaffelsessummen og således  

 principielt behandles som om, at der var tale om forbedringsudgifter afholdt  

 i ejertiden, ligesom afskrivningerne efter § 39, stk. 1 og 2, medregnes ved  

 opgørelsen af samtlige foretagne afskrivninger efter § 21. Der sker således  

 først genbeskatning af de foretagne afskrivninger på ombygningsudgifterne ved  

 salg af bygningen.
Til § 22 Bestemmelsen indeholder regler om fradrag, når en afskrivningsberettiget  

 bygning eller installation nedrives, og svarer i hovedtræk til den gældende  

 afskrivningslovs § 27.
Det hidtidige nedrivningsfradrag videreføres herved som et fremrykket  

 tabsfradrag i forhold til den foreslåede bestemmelse om indførelse af fradrag  

 for tab ved salg.
Tabet er konstateret på tidspunktet for nedrivningen.
 Fradraget gives således i det indkomstår, hvori nedrivningen sker.
Nedrivningsfradraget opgøres som bygningens m.v. nedskrevne værdi nedsat  

 med den eventuelle salgssum for bygninger eller materialer m.v.
Med salgssum  

 for bygninger sidestilles erstatninger, der betales i forbindelse med køb af  

 den grund, hvorpå bygningerne ligger, når det for eksempel er en betingelse  

 for aftalen, at bygningerne skal nedrives inden overdragelsen.
 Det er en forudsætning for at foretage nedrivningsfradraget for så vidt  

 angår bygninger, at den skattepligtige har ejet bygningen i mindst 5 år før  

 nedrivningen og i et tidsrum af mindst samme varighed, mens den  

 skattepligtige har ejet bygningen, har anvendt den til et formål, der  

 berettiger til skattemæssig afskrivning.
 Hvis disse betingelser ikke er opfyldt, for eksempel fordi ejendommen ikke  

 har været anvendt til et afskrivningsberettiget formål inden for den anførte  

 tidsperiode og længde, kan tabet (nedrivningsfradraget) først fradrages ved  

 salg af den ejendom, hvorpå den nedrivningsberettigede bygning eller  

 installation har været beliggende.
 Betingelserne gælder ikke for nedrivningsfradrag i forbindelse med  

 udskiftning eller nedtagelse af installationer.
 Nedrivningsfradraget for bygninger og installationer fradrages i lighed  

 med fradrag for tab på bygninger og installationer for personer efter § 21  

 med 90 pct. ved opgørelsen af den skattepligtige indkomst.
Efter det foreslåede stk. 2, kan der tillige opnås nedrivningsfradrag i  

 tilfælde, hvor betingelserne efter stk. 1 ikke er opfyldt.
Dette fradrag  

 opnås i det indkomstår, hvori ejendommen eller den del af ejendommen, hvor  

 bygningen var beliggende, sælges.
Dette fradrag, der ikke indrømmes efter de  

 gældende regler, skal ses i sammenhæng med den foreslåede indførelse af  

 tabsfradrag, jf. forslagets § 21. Herved sikres et tabsfradrag i de tilfælde,  

 hvor bygningen ikke længere eksisterer og derfor ikke indgår i salgssummen  

 for den afhændede ejendom.
Til § 23 Bestemmelsen indeholder regler om opgørelsen af de fremtidige  

 afskrivninger i tilfælde, hvor der på en bygning eller en installation sker  

 en skade, som ikke kan udbedres ved normal vedligeholdelse.
 Bestemmelsen svarer i princippet til den gældende lovs § 26.
 Efter disse regler kan afskrivning fra og med det indkomstår, hvori skaden  

 indtræffer, kun beregnes på grundlag af en så stor del af bygningens eller  

 installationens anskaffelsessum, som svarer til forholdet mellem bygningens  

 eller installationens værdi efter skadens indtræden og værdien umiddelbart  

 forinden.
 Der sker tilsvarende en nedsættelse af den nedskrevne værdi.
Nedsættelsen af den nedskrevne værdi er udtryk for, at der ved skaden er  

 lidt et tab ved, at nedsættelsen er afskrivninger, der fortabes.
Det  

 foreslås, at der indføres adgang til at fratrække dette tab i det indkomstår,  

 hvori skaden er sket i lighed med reglerne om fradrag for tab ved salg eller  

 nedrivning.
Tabet som følge af skade på bygninger eller installationer kan  

 for personer fradrages med 90 pct. ved opgørelsen af den skattepligtige  

 indkomst.
 Såfremt der udbetales en erstatning eller forsikring ved indtræden af en  

 skade, behandles denne efter de almindelige regler om opgørelse af gevinst og  

 tab efter forslagets § 21.
 Udgifter, der anvendes til udbedring af en sådan skade, kan afskrives  

 efter reglerne i § 18, stk. 1.
Til § 24 Der foreslås en sammenskrivning af de gældende regler i afskrivningslovens  

 § 26 A og § 29 A og en forenkling af reglerne, der indebærer, at reglerne  

 bliver parallelle med reglerne i ejendomsavancebeskatningsloven.
 Formålet med bestemmelsen er i videst muligt omfang at udskyde  

 beskatningen efter afskrivningslovens regler og  

 ejendomsavancebeskatningslovens regler ved modtagelse af en erstatnings-  

 eller forsikringssum ved en indtrådt skade til det tidspunkt, hvor ejendommen  

 sælges.
 Som udgangspunkt skal erstatnings- og forsikringssummer behandles som  

 salgssummer og beskattes efter reglerne i § 21. Forslaget indebærer  

 imidlertid, at der generelt vil ske udskydelse af beskatningen, når der sker  

 genopførelse af bygningen for erstatnings- eller forsikringssummen.
 Efter ejendomsavancebeskatningslovens § 12 vil der dog i alle tilfælde  

 være mulighed for at begære henstand med betalingen af skatten, hvis  

 betingelserne for henstand er opfyldt.
 Forslaget medfører en begrænsning af de muligheder, der hidtil har været  

 for at kombinere forskellige regelsæt om beskatning eller udskydelse af  

 beskatning efter henholdsvis afskrivningsloven og  

 ejendomsavancebeskatningsloven, der giver vidt forskellige resultater.
Foruden ønsket om en forenkling af reglerne, er det også nødvendigt, at  

 beskatningsformen er ensartet, når der indføres adgang til at fratrække tab  

 på bygninger og installationer.
Det fremgår af bemærkningerne til § 2, nr. 4,  

 i det samtidigt hermed fremsatte forslag til lov om ændring af forskellige  

 skattelove (Konsekvensændringer m.v. som følge af afskrivningsloven), at  

 ejendomsavancebeskatningslovens avanceopgørelse for så vidt angår tab dækker  

 det samme tab, som dækkes af afskrivningslovens regler.
Det stiller derfor  

 krav om, at beskatningstidspunktet er det samme, selv om reglerne for  

 avanceopgørelsen er forskellige, for at eliminere et eventuelt dobbelt  

 fradrag ved avanceopgørelsen efter ejendomsavancebeskatningsloven.
 Det kræves derfor efter § 24, stk. 7, at reglerne i  

 ejendomsavancebeskatningslovens § 10 anvendes samtidig med reglerne i § 24.
Hovedreglerne for succession i den skadelidte bygnings eller installations  

 afskrivningsgrundlag m.v. efter afskrivningslovens regler er, - at den genopførte bygning m.v. findes på den samme ejendom som de  

 skaderamte bygninger, og - at genopførelsen sker i en bestemt periode.
 De regler, der er indeholdt i den foreslåede bestemmelse i § 24, stk. 1 -  

 8, skal gælde for de afskrivningsberettigede bygninger, medens betingelserne  

 m.v. i den foreslåede § 10 i ejendomsavancebeskatningsloven skal gælde for  

 såvel de afskrivningsberettigede som de ikke-afskrivningsberettigede  

 bygninger under et.
Erstatningen Udgangspunktet i bestemmelsen er, at der genopføres for et beløb, der  

 mindst svarer til erstatningen.
 Genopføres der for et beløb, der overstiger erstatnings- eller  

 forsikringssummen, kan dette beløb efter den foreslåede bestemmelse i stk. 4  

 afskrives efter de almindelige regler om forbedrings- og ombygningsudgifter i  

 den foreslåede bestemmelse i § 18, stk. 1, men derimod ikke efter de særlige  

 straksfradragsregler i § 18, stk. 2 - 5.
Efter det foreslåede stk. 5 skal reglerne dog også omfatte situationer,  

 hvor der genopføres for et mindre beløb end erstatningen.
Det foreslås i 1.  

 pkt., at den overskydende del af forsikringssummen m.v. fradrages i  

 afskrivningsgrundlaget efter afskrivningsloven, og at det overskydende beløb  

 fradrages i ejendommens anskaffelsessum efter ejendomsavancebeskatningsloven.  

 Ved en delvis genopførelse, hvor det overskydende beløb overstiger den  

 nedskrevne værdi efter afskrivningsloven, skal den del, der ikke kan rummes i  

 den nedskrevne værdi m.v., tages ud og beskattes særskilt på samme måde som  

 genvundne afskrivninger beskattes.
Hermed er der gjort endeligt op med dette  

 beløb, og denne del af beløbet får således ikke indflydelse på  

 afskrivningsgrundlaget eller anskaffelsessummen m.v., hvilket fremgår af den  

 foreslåede nye affattelse af ejendomsavancebeskatningslovens § 10, stk. 3, 3.  

 pkt., jf. § 2, nr. 6 i det samtidig hermed fremsatte forslag til lov om  

 ændring af forskellige skattelove (Konsekvensændringer m.v. som følge af  

 afskrivningsloven).
Samme ejendom Det er en betingelse i såvel afskrivningslovens § 24 som  

 ejendomsavancebeskatningslovens § 10, at genopførelsen eller genanskaffelsen  

 skal ske på den samme ejendom.
Der er dog adgang til at dispensere efter bestemmelsen i stk. 6, således  

 at genopførelse eller genanskaffelse kan ske på en anden ejendom.
Det  

 forudsætter, at der samtidig med en sådan dispensation sker en fastsættelse  

 af det fremtidige afskrivningsgrundlag og anskaffelsessummen.
Genopførelsesperioden Genopførelsen eller genanskaffelsen skal efter forslaget være sket enten:
- i det indkomstår, hvori skaden indtræffer, - det nærmest følgende indkomstår, eller - i det indkomstår, hvori erstatningssummen er endeligt fastsat.
 Genopførelsesperioden er den samme efter reglerne i afskrivningsloven og  

 ejendomsavancebeskatningsloven.
 Der er efter dispensationsbestemmelsen i stk. 6 adgang til forlængelse af  

 perioden for genopførelse eller genanskaffelse.
 Hvis der ikke sker genopførelse i den fastsatte periode, skal der efter  

 afskrivningsloven ske efterbeskatning af de genvundne afskrivninger opgjort  

 efter § 21. Ved efterbeskatningen tillægges et tillæg på 5 pct. for hvert år  

 efter det år, hvori skaden er sket.
I stk. 3 er indeholdt regler om afskrivninger og afskrivningsgrundlag fra  

 perioden inden skaden er sket.
De foretagne afskrivninger og  

 afskrivningsgrundlaget påvirkes ikke af de udgifter, der afholdes til  

 genopførelse af ejendommen efter, at skaden er sket, medmindre der som  

 ovenfor nævnt genopføres for et mindre beløb end forsikrings- eller  

 erstatningssummen.
Det indebærer, at afskrivningerne i fortsættelse af  

 genopførelsen foretages på samme måde og på samme grundlag, som indtil skaden  

 skete.
Bestemmelsens stk. 4 vedrører det beløb, der anvendes til genopførelse,  

 når det anvendte beløb overstiger en udbetalt erstatnings- eller  

 forsikringssum.
Det overskydende beløb kan afskrives efter reglerne om  

 afskrivning på ombygnings- og forbedringsudgifter, men kun for så vidt angår  

 den del af det overskydende beløb, der anses for anvendt på  

 afskrivningsberettigede bygninger og installationer.
 § 24 kan ligesom ejendomsavancebeskatningslovens regler ikke anvendes,  

 hvis ejendommen hører til den skattepligtiges næringsvej, idet sådanne  

 ejendomme beskattes efter statsskattelovens § 5 a, jf. forslagets § 48.
Til § 25 Den foreslåede bestemmelse vedrører afskrivning på bygninger, der er  

 opført på lejet grund, samt ejendomme, hvorpå der hviler en  

 hjemfaldsforpligtelse eller anden forpligtelse af lignende art.
Ifølge den gældende lovs § 29 C, stk. 1, kan den skattepligtige ved  

 afskrivning på sådanne bygninger eller ejendomme fravige de almindelige  

 regler om bygningsafskrivning i den gældende lovs afsnit IV.
Afskrivningen  

 foretages i så fald med hjemmel i statsskattelovens § 6 a.
Denne valgfrihed  

 bortfalder ifølge forslaget, idet skattepligtige, der kan afskrive på  

 bygninger efter lovens almindelige regler i § 14, skal benytte disse regler.  

 Skattepligtige, der ikke kan afskrive efter de almindelige regler, kan i  

 stedet benytte de foreslåede regler, der lovfæster gældende praksis.
Dog  

 bortfalder adgangen til afskrivning på bygninger og ejendomme, der benyttes  

 til beboelse eller ikke erhvervsmæssige formål, når hjemfaldspligt er påtaget  

 eller lejemålet indgået i indkomståret 1998 eller senere.
Der foretages  

 desuden nogle mindre justeringer.
I stk. 1 foreslås det, at udgifter til anskaffelse og forbedring af  

 bygninger, der ikke er afskrivningsberettigede efter § 14, kan afskrives,  

 hvis de er opført på lejet grund.
Der kan ikke afskrives på bygninger, der  

 anvendes til beboelse, herunder bygninger, der udlejes til beboelse.
Der kan  

 heller ikke afskrives på bygninger, der anvendes til ikke-erhvervsmæssige  

 formål.
Afskrivningen kan fra og med anskaffelsesåret udgøre indtil 5 pct. årligt  

 af de nævnte udgifter.
Afskrivningen kan dog ikke overstige et beløb svarende  

 til, at afskrivningen sker med lige store årlige beløb over lejeperioden,  

 hvis lejemålet er indgået for et bestemt tidsrum, eller - hvis lejemålet er  

 indgået på ubestemt tid - over en periode, hvori der er sikret lejeren  

 uopsigelighed.
Der vil således kun kunne afskrives med 4 pct. årligt, hvis et  

 lejemål er indgået for et tidsrum på 25 år, eller hvis der ved et lejemål  

 indgået på ubestemt tid er sikret lejeren uopsigelighed i 25 år.
Forslaget afviger fra gældende praksis for så vidt angår bygninger, hvor  

 lejemålet er indgået for et bestemt tidsrum, idet afskrivningen i dag kan  

 foretages med lige store årlige beløb over lejeperioden.
Den årlige  

 afskrivningsprocent kan derfor principielt være højere end 5 pct.
Ved den  

 foreslåede ændring stilles bygninger, der ikke kan afskrives efter § 14, ikke  

 bedre end de bygninger, der efter forslaget bliver omfattet af § 14. Desuden  

 kan der efter forslaget foretages et fuldt års afskrivning i  

 anskaffelsesåret, mens der ikke kan afskrives i afhændelsesåret, jf. stk. 5.  

 Efter de gældende regler kan der for disse bygninger kun fratrækkes en  

 forholdsmæssig del af et fuldt års afskrivning i begyndelsesåret og  

 ophørsåret (pro rata afskrivning).
 Afskrivningsgrundlaget er det hidtidige, dvs. forbedringsudgiften eller  

 anskaffelsessummen (inkl. omkostninger ved erhvervelsen, dog ikke  

 prioriteringsomkostninger).
 Hvis der ved lejemålets ophør ydes erstatning for bygningerne med et på  

 forhånd fastsat beløb, skal dette beløb fratrækkes i afskrivningsgrundlaget,  

 således at der alene afskrives på det resterende beløb.
Reglerne i stk. 1 skal ifølge stk. 2 også finde anvendelse for fast  

 ejendom, hvorpå der hviler en nedlæggelses- eller nedrivningsklausul.  

 Nedrivningsklausuler pålægges i visse tilfælde, hvor der gives dispensation  

 fra lokalplan, byggelov eller lignende.
Nedlæggelsesdeklarationer forekommer  

 ofte i forbindelse med tidsbegrænsede tilladelser til at indrette loftsetagen  

 i en beboelsesejendom til lejligheder.
I disse tilfælde kan der også i dag  

 afskrives efter samme regler, som gælder for bygninger på lejet grund.
I stk. 3 foreslås det, at for fast ejendom, hvorpå der hviler en  

 hjemfaldsforpligtelse eller anden forpligtelse af lignende art, kan der  

 afskrives over antallet af år indtil det tidspunkt, hvor hjemfaldsretten kan  

 gøres gældende.
Som det er tilfældet for bygninger på lejet grund m.v., kan  

 der heller ikke afskrives på fast ejendom, der anvendes til beboelse eller  

 ikke-erhvervsmæssige formål.
Såfremt bygningerne på ejendommen opfylder betingelserne for afskrivning i  

 § 14, skal de afskrives efter denne bestemmelse.
Bortset fra denne  

 fjernelse af valgfriheden med hensyn til regelsættet for bygninger tilsigtes  

 der ikke ændringer i forhold til gældende praksis.
Det foreslås således, at afskrivningen sker efter en progressivt stigende  

 skala, der fastsættes af Ligningsrådet.
Det er hensigten, at skalaen skal  

 være den samme som i dag, således som den er beskrevet i ligningsvejledningen  

 (LV 1996, afsnit E.C.7). Det nuværende afskrivningsprincip skal ses ud fra en  

 antagelse om, at hjemfaldsbyrden kun vil øve ringe indflydelse på ejendommens  

 værdi ved periodens begyndelse, men til gengæld være stigende, efterhånden  

 som hjemfaldstidspunktet nærmer sig.
 Afskrivningsgrundlaget vil som hidtil være forskellen mellem ejerens  

 anskaffelsessum for ejendommen (købesum + byggesum) og det beløb, der  

 tilbagebetales ved hjemfald, eller et eventuelt erstatningsbeløb, der er  

 fastsat på forhånd.
Ifølge stk. 4 kan der, såfremt en væsentlig del af en bygning eller  

 ejendom omfattet af stk. 1, 2 eller 3 anvendes erhvervsmæssigt til andre  

 formål end beboelse, afskrives på en forholdsmæssig del af  

 anskaffelsessummen.
Hvornår der foreligger en væsentlig del afgøres efter en  

 konkret vurdering, idet der typisk vil være tale om mindst 25 pct. af  

 ejendommens areal.
Den gældende § 29 C, stk. 3, vedrørende delvis  

 erhvervsmæssig benyttelse af sommer- og fritidshuse foreslås ikke videreført.
Svarende til, hvad der efter forslaget skal gælde for installationer i  

 bygninger, der er afskrivningsberettigede efter § 14, jf. § 15, stk. 1,  

 foreslås det i stk. 5, at installationer, der udelukkende tjener bygninger,  

 hvorpå der kan afskrives efter de ovennævnte regler, behandles og afskrives  

 ligesom bygningerne.
For øvrige installationer foreslås de almindelige regler  

 at skulle finde anvendelse, jf. den foreslåede § 15.
Det foreslås i stk. 6, at der ikke kan afskrives i det indkomstår, hvori  

 lejemålet ophører, eller nedlæggelsen eller nedrivningen sker, svarende til,  

 hvad der i øvrigt skal gælde i loven.
Ligeledes kan der efter forslaget ikke  

 afskrives i det år, hvori bygningen eller ejendommen afhændes.
Den afskrivning, der kan foretages efter forslaget, tilsigter at dække det  

 tab, der opstår for f.eks. en bygnings ejer ved, at den pågældende ikke kan  

 råde over bygningen ud over lejeperioden.
Efter det foreslåede stk. 7 kan der  

 derfor ikke afskrives, hvis der ydes erstatning efter vurdering for bygninger  

 eller ejendom, eller hvis lejeren har en køberet til den lejede grund.
Det er  

 dog en betingelse, at der er tale om en køberet på vilkår, herunder til en  

 pris, der afviger fra sædvanlige markedsvilkår.
Er der tale om en køberet på  

 helt sædvanlige markedsvilkår, har køberetten ingen indflydelse på lejers  

 mulighed for at afskrive efter reglerne i § 25. Det er en betingelse, at  

 ejendommen overtages på de markedsvilkår, der er gældende på det tidspunkt,  

 hvor køberetten udnyttes.
Ligeledes kan der ikke afskrives, hvis der som  

 følge af, at den ene part har bestemmende indflydelse på den anden part, ikke  

 er nogen reel opsigelsesrisiko.
Bestemmelsen er særligt tænkt anvendt i  

 tilfælde, hvor der på grund af nær økonomisk forbindelse mellem ejer og lejer  

 ikke er en reel risiko for opsigelse af lejemålet, f.eks. når en  

 hovedaktionær udlejer grunden til det af denne dominerede selskab.
Dette  

 svarer til gældende praksis.
Der kan desuden ikke afskrives på fast ejendom,  

 hvorpå der hviler en nedlæggelses- eller nedrivningsklausul, hvis der ikke er  

 en reel risiko for, at denne klausul vil blive gjort gældende.
Til § 26 I bestemmelsens stk. 1 foreslås det i overensstemmelse med gældende  

 praksis, at et eventuelt tab i form af et uafskrevet beløb ved ophør af  

 lejemålet eller nedlæggelse af en lejlighed m.v. kan fratrækkes i den  

 skattepligtige indkomst for det indkomstår, hvori lejemålet ophører eller  

 nedlæggelsen sker.
Et uafskrevet beløb skal dog ikke kunne fratrækkes, hvis  

 lejemålet og dermed adgangen til afskrivning ophører som følge af, at lejeren  

 køber den lejede grund.
I stk. 2 foreslås det, at bestemmelsen i § 21 vedrørende genvundne  

 afskrivninger ved salg ligeledes finder anvendelse ved salg af de bygninger  

 og ejendomme, der er omfattet af § 25, stk. 1, 2 eller 3. Dog kan tab ikke  

 fradrages.
Regler om beskatning af genvundne afskrivninger for disse  

 bygninger er indeholdt i den gældende lovs § 29, stk. 2.
 Stk. 3 vedrørende nedrivningsfradrag er identisk med den gældende lovs §  

 29 C, stk. 4.
Dræningsanlæg på jordbrugsbedrifter Til § 27 Bestemmelsen vedrører afskrivning på anskaffelsessummen for dræningsanlæg  

 på jordbrugsbedrifter.
Reglerne for afskrivning på dræningsanlæg er indeholdt  

 i den gældende lovs § 29 S.
Efter den gældende regel kan sådanne  

 dræningsanlæg afskrives med indtil 10 pct. årligt fra og med  

 anskaffelsesåret.
Det er desuden fastsat, at afskrivning ikke kan foretages i  

 det indkomstår, hvori anlægget sælges.
Efter stk. 2 i den gældende  

 bestemmelse opgøres og beskattes fortjenesten ved salg af dræningsanlæg efter  

 lov om særlig indkomstskat, fra 1996 dog efter afskrivningslovens § 29 på  

 grund af ophævelsen af lov om særlig indkomstskat.
Med den foreslåede  

 bestemmelse i § 27 vil der ikke længere ske beskatning af genvundne  

 afskrivninger ved salg af dræningsanlæg.
Dette er navnlig en konsekvens af  

 den forslåede indførelse af succession for erhververen i overdragerens  

 skattemæssige stilling vedrørende afskrivningerne, jf. bestemmelsens stk. 3  

 og 4.
Efter den foreslåede bestemmelses stk. 1 afskrives udgifter afholdt til  

 udførelse af dræningsanlæg af ejeren med indtil 20 pct. årligt.
Til  

 »udførelse« henregnes dels nyopførelse af dræningsanlæg, dels  

 renovering og forbedring af et bestående dræningsanlæg.
Afskrivningen kan  

 påbegyndes i det indkomstår, hvor dræningsanlægget er færdiggjort og benyttes  

 erhvervsmæssigt.
Det fremgår af formuleringen af bestemmelsen, at der er tale  

 om en ubunden afskrivning.
Bestemmelsens stk. 1, 2. pkt., indeholder den  

 betingelse, at anlægget og den bedrift, som anlægget skal tjene, har samme  

 ejer.
Almindelig vedligeholdelse af eksisterende dræningsanlæg berøres ikke  

 af forslaget, men kan som hidtil fratrækkes som en driftsomkostning efter  

 statsskattelovens § 6, stk. 1, litra a.
Bestemmelsens stk. 2 giver forpagteren af ejendommen adgang til at  

 afskrive på udgifter til dræningsanlæg på samme vilkår som for ejeren.
Det  

 kræves efter bestemmelsen, at forpagteren selv har afholdt udgiften, men  

 kravet i stk. 1, 2. pkt., om, at anlægget og bedriften skal have samme ejer,  

 fraviges i disse tilfælde.
I bestemmelsens stk. 3 foreslås en successionsregel, hvorefter en  

 erhverver af en ejendom, hvorpå der findes et dræningsanlæg, der ikke er  

 afskrevet fuldt ud, indtræder i sælgerens skattemæssige stilling vedrørende  

 afskrivningerne.
Dette indebærer, at erhververen fortsætter afskrivningerne  

 for den del af udgiften, der endnu ikke er afskrevet af sælgeren.
Erhververen  

 skal herved anvende den af sælgeren afholdte udgift som afskrivningsgrundlag.
I bestemmelsens stk. 4, 1. pkt. foreslås en tilsvarende successionsadgang  

 i tilfælde af ophør af forpagtningsaftalen, således at det forpagtede går  

 tilbage til ejeren.
Bestemmelsen giver ejeren adgang til at succedere i  

 forpagterens afskrivninger på udgifter til dræningsanlæg, som forpagteren har  

 afholdt i forpagtningsperioden.
Ejeren fortsætter således forpagterens  

 afskrivninger på samme måde som beskrevet ovenfor under stk. 3. I stk. 4, 2.  

 pkt., foreslås en tilsvarende bestemmelse om succession i de tilfælde, hvor  

 der sker videreforpagtning fra en forpagter til en ny forpagter.
Den ny  

 forpagter fortsætter afskrivningerne på samme vilkår som nævnt under stk. 3.
Kapitel IV Forskudsafskrivning Kapitlet indeholder bestemmelser om forskudsafskrivning på driftsmidler,  

 bygninger m.v. og på skibe.
Kapitlet indeholder således bestemmelser, der  

 stammer fra den gældende lovs afsnit IV A om forskudsafskrivning på visse  

 anskaffelser af maskiner m.v. og bygninger, og bestemmelser fra den gældende  

 lovs §§ 14 - 17 om forskudsafskrivning på skibe.
Der foreslås af forenklingshensyn en harmonisering af bestemmelserne om  

 forskudsafskrivning, således at der skal gælde det samme, hvad enten det er  

 driftsmidler, bygninger m.v. eller skibe, der ønskes forskudsafskrevet.  

 Harmoniseringen er med forslaget generelt foretaget således, at  

 hovedprincipperne fra den gældende lovs afsnit IV A om driftsmidler og  

 bygninger m.v. videreføres og foreslås at gælde tilsvarende for skibe.
Der er  

 derfor med forslaget ikke videreført et særligt kapitel for  

 forskudsafskrivning på skibe.
 Selve forskudsafskrivningsmetoden og genbeskatningsmetoden i tilfælde,  

 hvor der er forskudsafskrevet for meget, forenkles væsentligt med forslaget.  

 Der foreslås samtidig visse øvrige materielle ændringer samt sproglige  

 forenklinger af reglerne, som gennemgås nedenfor under de enkelte  

 bestemmelser.
Forslaget indebærer, at der ikke er adgang til at forskudsafskrive på den  

 aftalte eller beregnede anskaffelsessum for installationer i  

 ikke-afskrivningsberettigede bygninger.
Derimod er der med forslaget fortsat  

 adgang til at forskudsafskrive på installationer i fuldt  

 afskrivningsberettigede bygninger, når disse installationer bestilles  

 samtidig med bygningen, uanset at »installationer« ikke er nævnt  

 direkte i lovteksten.
Dette er en følge af, at disse installationer efter de  

 foreslåede bestemmelser i kapitel III om bygninger og installationer vil være  

 en integreret del af den afskrivningsberettigede bygning.
Heraf følger  

 tillige, at der efter forslaget ikke er adgang til at forskudsafskrive på  

 installationer, der ikke bestilles i sammenhæng med den fuldt  

 afskrivningsberettigede bygning.
Anskaffelse af installationer vil i dette  

 tilfælde blive anset for en forbedring af bygningen, der afskrives efter  

 bestemmelsen i § 18.
Til § 28 Bestemmelsen svarer i et vist omfang til den gældende lovs § 29 E, stk. 1,  

 og fastlægger kredsen af aktiver, hvorpå der kan forskudsafskrives.
Som følge  

 af harmoniseringen af reglerne for driftsmidler, bygninger og skibe, er skibe  

 også nævnt i bestemmelsen.
Efter lovforslaget kan der ikke forskudsafskrives  

 på installationer, medmindre disse skal opføres i forbindelse med opførelsen  

 af en fuldt afskrivningsberettiget bygning.
Der kan desuden ikke  

 forskudsafskrives på bygninger omfattet af lovforslagets § 25, dvs.  

 bygninger, der er opført på lejet grund eller hvorpå der hviler en  

 nedlæggelsesklausul, nedrivningsklausul, hjemfaldsforpligtelse eller  

 lignende.
Der kan i overensstemmelse med gældende ret heller ikke  

 forskudsafskrives på dræningsanlæg på jordbrugsbedrifter, jf. henvisningen  

 til lovforslagets § 27. Der er herudover foretaget visse justeringer af  

 redaktionel karakter.
Til § 29 Bestemmelsen svarer til den gældende lovs § 29 E, stk. 2 og 3. Udover  

 visse redaktionelle ændringer fremgår det, at skibe ligeledes skal opfylde de  

 fælles betingelser for forskudsafskrivning.
De fælles betingelser er efter  

 den foreslåede bestemmelse følgende:
Efter bestemmelsens nr. 1 skal der i lighed med den gældende regel være  

 truffet aftale om levering af aktivet, eller det skal være planlagt  

 fremstillet i egen virksomhed.
Den foreslåede bestemmelse medfører som noget  

 nyt for skibe, at der ikke stilles krav om kontrakt (gensidigt bebyrdende  

 aftale) om bygning af skib, men at der tillige kan forskudsafskrives på et  

 skib, der er planlagt fremstillet i egen virksomhed.
 Betingelsen i nr. 2 svarer til den gældende betingelse i § 29 E, stk. 2,  

 nr. 2, om frist for levering eller færdigfremstilling af aktivet, dog således  

 at betingelsen foreslås udvidet til også at gælde for skibe, hvor der efter  

 gældende regler ikke findes en leveringsfrist.
Efter bestemmelsen i nr. 3 er beløbsgrænsen over hvilken, der kan  

 forskudsafskrives, hævet fra 700.000 kr. for driftsmidler og bygninger m.v.  

 til en reguleret beløbsgrænse på 770.000 kr. (1987-niveau) hvilket for  

 indkomståret 1997 svarer til ca. 1.000.000 kr.
Den regulerede beløbsgrænse  

 for indkomståret 1998 kendes endnu ikke.
Det fremgår af bestemmelsen samt af  

 den generelle bestemmelse i lovforslagets § 44, at beløbsgrænsen reguleres  

 efter personskattelovens § 20. For skibene er grænsen ligeledes med forslaget  

 hævet fra 200.000 kr. til 770.000 kr. (1987-niveau). Det er desuden  

 præciseret i bestemmelsen, at beløbsgrænsen gælder for de aktiver, der har  

 samme bestillings- eller planlægningsår.
Beløbsgrænsen gælder således for det  

 nye, der sættes i værk eller planlægges i indkomståret.
Efter den foreslåede bestemmelse i stk. 2, skal den enkelte persons andel  

 i den aftalte eller beregnede anskaffelsessum overstige beløbsgrænsen, når  

 retten til afskrivning på aktiverne tilkommer flere skattepligtige.  

 Bestemmelsen viderefører i et vist omfang den gældende lovs § 29 E, stk. 3,  

 dog således, at beløbsgrænsen er hævet svarende til bestemmelsens stk. 1.  

 Desuden er alle skattepligtige omfattet af bestemmelsen, ikke kun flere  

 personlige deltagere i interessentskaber, kommanditselskaber m.v.
Tilsvarende  

 er det præciseret i bestemmelsen, at beløbsgrænsen finder anvendelse på  

 aktiver med samme bestillings- eller planlægningsår.
For skibe indebærer den  

 foreslåede bestemmelse i stk. 2 en materiel ændring, idet den gældende  

 afskrivningslovs regel kun vedrører forskudsafskrivning på driftsmidler og  

 bygninger m.v.
I bestemmelsens 2. pkt. er det fastsat, at beløbsgrænsen  

 gælder pr. virksomhed, hvis aktiverne skal anvendes i forskellige  

 virksomheder.
 Sammenholdt med den foreslåede bestemmelse i § 31, stk. 1, indebærer  

 forslaget, at skattepligtige, der er omfattet af den foreslåede § 29, stk. 2,  

 alene kan forskudsafskrive på den del af deres egen andel i den samlede  

 beregnede eller aftalte anskaffelsessum, der overstiger beløbsgrænsen.
Til § 30 Bestemmelsen fastlægger det tidsrum, hvori forskudsafskrivning kan  

 foretages, og svarer til den gældende lovs § 29 F.
Af bestemmelsen fremgår  

 således, at forskudsafskrivning tidligst kan foretages i bestillings- eller  

 planlægningsåret og sidste gang i det tredje år efter bestillings- eller  

 planlægningsåret.
Skibe er med forslaget også omfattet af denne bestemmelse.
Dette indebærer  

 en ændring i forhold til den gældende lovs § 14, stk. 2, idet der herved  

 indføres en tidsmæssig begrænsning af forskudsafskrivning på skibe på samme  

 vilkår som for de øvrige aktiver.
Selskaber omfattet af § 1, stk. 1, nr. 1, 2 og - som noget nyt -  

 foreninger efter nr. 4, i lov om indkomstbeskatning af aktieselskaber m.v.  

 (selskabsskatteloven) kan dog ikke forskudsafskrive på aktiver bestemt til  

 udlejning før året efter bestillings- eller planlægningsåret.
Dette fremgår  

 af bestemmelsens 2. pkt.
I 3. pkt. foreslås det dog, i lighed med forslagets  

 § 5, stk. 6, og § 6, stk. 3, at Ligningsrådet skal kunne dispensere fra  

 anvendelsen af disse regler, se nærmere herom i bemærkningerne til § 5.
 Af bestemmelsens stk. 2 fremgår, at der i lighed med gældende ret alene  

 kan forskudsafskrives på aktiver, der endnu ikke er blevet  

 afskrivningsberettigede.
Til § 31 Bestemmelsens stk. 1, der svarer til den gældende lovs § 29 G, stk. 1,  

 fastlægger grundlaget for forskudsafskrivning.
Af bestemmelsen fremgår, at  

 der alene kan forskudsafskrives på den del af den aftalte eller beregnede  

 anskaffelsessum, der overstiger beløbsgrænsen.
I tilfælde, hvor retten til  

 afskrivning tilkommer flere skattepligtige, kan den enkelte kun  

 forskudsafskrive på den del af vedkommendes andel, der overstiger  

 beløbsgrænsen, jf. den foreslåede § 29, stk. 2.
Det beløb, der kan forskudsafskrives på, kaldes i forslaget  

 »forskudsafskrivningsgrundlaget«.
Som noget nyt skal det også for  

 skibe gælde, at der alene kan afskrives på beløbet over beløbsgrænsen.  

 Ligesom i den gældende lov stiller bestemmelsen krav om, at aktivet kan blive  

 afskrivningsberettiget.
Eventuelle senere prisstigninger indgår ikke i  

 forskudsafskrivningsgrundlaget.
I bestemmelsens stk. 2 er satserne for forskudsafskrivning fastlagt.  

 Bestemmelsen svarer således til dels den gældende lovs § 29 H, stk. 1, dels §  

 14, stk. 3. Satserne er uændrede, og der kan således forskudsafskrives med 30  

 pct. i alt på forskudsafskrivningsgrundlaget, dog ikke over 15 pct. for det  

 enkelte indkomstår.
Af bestemmelsen fremgår implicit, at aktiver med samme  

 bestillings- eller planlægningsår, skal forskudsafskrives med samme sats i de  

 enkelte indkomstår.
Dette er et led i forenklingsbestræbelserne for området.  

 Forslaget indebærer således, at der ikke længere skal sondres mellem  

 forskellige afskrivningsgrupper, jf. den gældende lovs § 29 J.
 Den gældende lovs § 14, stk. 5, hvorefter forskudsafskrivningen  

 formindskes i tilfælde af en negativ skibssaldo svarende til den negative  

 saldo, videreføres ikke med forslaget.
Til § 32 Den foreslåede bestemmelse har til hensigt at regulere  

 forskudsafskrivningsgrundlaget - og dermed også det videre  

 forskudsafskrivningsforløb - i de tilfælde, hvor der løbende sker  

 anskaffelser af aktiver i den periode, hvori der kan forskudsafskrives.  

 Forslaget indebærer visse ændringer af materiel art.
Ved beregningen af størrelsen af det resterende  

 forskudsafskrivningsgrundlag efter anskaffelse af et eller flere aktiver,  

 fragår det anskaffede aktivs faktiske anskaffelsessum først i grundbeløbet  

 efter den foreslåede § 29, stk. 1, nr. 3. Bestemmelsen medfører således, at  

 der på det tidligst mulige tidspunkt gøres op med den del af den  

 aftalte/beregnede anskaffelsessum, der ikke overstiger grundbeløbet.
Hvis den  

 faktiske anskaffelsessum for aktivet ikke overstiger grundbeløbet, kan der  

 således fortsat forskudsafskrives på hele det oprindelige  

 forskudsafskrivningsgrundlag.
Den resterende del af grundbeløbet videreføres  

 herefter i regnskabet.
I det indkomstår, hvori den faktiske anskaffelsessum  

 for aktiverne overstiger grundbeløbet, fragår den resterende del af  

 anskaffelsessummen i forskudsafskrivningsgrundlaget.
Det er således først på  

 dette tidspunkt, at forskudsafskrivningsgrundlaget reduceres, jf.  

 bestemmelsens 3. og 4. pkt.
 Regnskabet for det resterende forskudsafskrivningsgrundlag efter  

 anskaffelse af et eller flere aktiver omfattet af forskudsafskrivningen er  

 således enkelt, da grundbeløb og forskudsafskrivningsgrundlag føres på en  

 saldo, hvori de faktiske anskaffelsessummer fragår, efterhånden som aktiverne  

 anskaffes.
 Bestemmelsen indebærer tillige, at en overskydende anskaffelsessum i  

 forhold til det oprindelige projekt for et aktiv vil blive  

 »modregnet« i en for lav anskaffelsessum for et andet aktiv.
 Eksempel a:
Det regulerede grundbeløb for 1998 kendes ikke.
Der regnes i eksemplet med  

 et grundbeløb på 1.000.000 kr.
 I 1998 bestilles følgende aktiver:
 Herefter kan der ikke foretages yderligere forskudsafskrivninger.
Til § 33 Den foreslåede bestemmelse vedrører som § 32 de tilfælde, hvor der sker  

 anskaffelse af et eller flere aktiver.
Denne bestemmelse har dog til formål  

 at regulere den afskrivningsberettigede anskaffelsessum for aktiverne, når  

 disse overgår til ordinære afskrivninger efter § 5 og § 17. Bestemmelsen  

 svarer i et vist omfang til den gældende lovs § 29 K.
Af bestemmelsens stk. 1 fremgår den metode, der anvendes med henblik på at  

 beregne de foretagne forskudsafskrivninger.
Kun i det omfang aktivets  

 anskaffelsessum fragår i forskudsafskrivningsgrundlaget efter lovforlagets §  

 32, skal der opgøres forskudsafskrivninger for det pågældende aktiv.
De  

 foretagne forskudsafskrivninger opgøres ved at gange den del af  

 anskaffelsessummen, der fragår i forskudsafskrivningsgrundlaget, med de  

 sammentalte forskudsafskrivningsprocenter.
Såfremt der i samme indkomstår  

 anskaffes flere aktiver, der skal afskrives efter forskellige regler, f.eks.  

 både driftsmidler og bygninger, skal der ske en forholdsmæssig fordeling af  

 de foretagne forskudsafskrivninger på de forskellige aktiver.
Dette fremgår  

 af bestemmelsens stk. 1, 3. pkt.
Denne bestemmelse har navnlig til formål at  

 sikre, at der ikke sker en skæv fordeling af de foretagne  

 forskudsafskrivninger på aktiver med forskelligt ordinært afskrivningsforløb.  

 For aktiver, der afskrives med samme satser, har fordelingen af de foretagne  

 forskudsafskrivninger derimod ingen betydning.
 Eksempel b:
(eksemplet bygger videre på eksempel a, der er nævnt til den foreslåede §  

 32) Af bestemmelsens stk. 2, 2. pkt., fremgår, at den nedskrevne værdi  

 behandles efter reglerne i § 5, stk. 1 - 3, for driftsmidler og skibe.
Den  

 nedskrevne værdi for driftsmidler og skibe indgår således på virksomhedens  

 saldo.
Heraf følger desuden, at driftsmidler og skibe, der ikke har kunnet  

 forskudsafskrives i bestillings- eller planlægningsåret, fordi de er bestemt  

 til udlejning, jf. den foreslåede bestemmelse i § 30, stk. 1, 2. pkt., ikke  

 på ny begrænses af den tilsvarende bestemmelse i den foreslåede § 5, stk. 4.  

 Den nedskrevne værdi for bygninger m.v. skal efter bestemmelsen behandles  

 efter de almindelige regler i det foreslåede kapitel III.
 Den gældende lovs § 29 K, stk. 3, om nedskrivning for  

 investeringsfondsmidler, der benyttes til forlods afskrivning på foretagne  

 anskaffelser, er ikke med i lovforslaget, da dette allerede fremgår af  

 investeringsfondslovens § 7, stk. 3.
Til § 34 Bestemmelsen fastlægger genbeskatningen i de tilfælde, hvor  

 forudsætningerne for forskudsafskrivningen ikke er opfyldt.
Bestemmelsen  

 erstatter den gældende lovs § 29 P.
Der er dog foruden visse materielle  

 ændringer foretaget væsentlige sproglige forenklinger af bestemmelsen.
 Med »forudsætningerne« for forskudsafskrivningen tænkes navnlig  

 på forudsætningerne om, at de forskudsafskrevne aktiver anskaffes inden for  

 den i § 29, stk. 1, nr. 2, nævnte frist, samt at de anskaffes til et beløb,  

 der ikke overstiger den aftalte/beregnede anskaffelsessum, der er forudsat  

 ved beregningen af forskudsafskrivningerne.
Af bestemmelsens stk. 1 fremgår, at den skattepligtige indkomst forhøjes  

 for det indkomstår, hvori det viser sig, at forudsætningerne ikke opfyldes.  

 Dette vil være tilfældet, når en del af eller hele  

 forskudsafskrivningsgrundlaget resterer, jf. den foreslåede § 32. Forhøjelsen  

 skal senest foretages i det fjerde indkomstår efter bestillings- eller  

 planlægningsåret.
Hele efterreguleringen skal således efter bestemmelsen ske  

 i et indkomstår.
Efter den gældende lovs § 29 P sker der derimod genoptagelse  

 af de enkelte indkomstår.
Med forslaget tilsigtes således den administrative  

 lettelse, at det alene er selvangivelsen for kun et og kun det aktuelle år,  

 der skal reguleres.
 I genbeskatningstilfælde lægges 5 pct. til forhøjelsen for hvert år fra  

 udløbet af vedkommende forskudsafskrivningsår, hvilket fremgår af stk. 1, 2.  

 pkt., sammenholdt med stk. 2. Dette tillæg, der svarer til det almindelige  

 tillæg i skattelovgivningen, erstatter tillægget på 1 pct. pr. måned i den  

 gældende lovs § 29 P, stk. 8.
I den foreslåede bestemmelses stk. 2 findes selve beregningsmetoden for  

 genbeskatningen.
Bestemmelsen finder anvendelse i de tilfælde, hvor hele  

 forskudsafskrivningsgrundlaget resterer efter forslagets § 32, hvilket  

 betyder, at der ikke er anskaffet aktiver ud over den værdi, der svarer til  

 grundbeløbet.
Bestemmelsen finder tillige anvendelse, hvor en del af  

 forskudsafskrivningsgrundlaget resterer.
 Forhøjelsen af den skattepligtige indkomst med tillæg ved udløbet af  

 fristen beregnes efter stk. 2 på følgende måde:
1) Først opgøres forhøjelsen for hvert enkelt år, hvori der er foretaget  

 forskudsafskrivning.
Dette sker ved at gange det overskydende (resterende)  

 forskudsafskrivningsgrundlag med den forskudsafskrivningsprocent, der er  

 anvendt i det enkelte år.
 2) Herefter beregnes 5 pct.s tillægget for hvert af de beløb, der er  

 opgjort efter pkt. 1. Beløbet tillægges således 5 pct. for hvert år, der  

 følger efter det år, hvori forskudsafskrivningen er foretaget til og med det  

 år, hvori fristen efter stk. 1 udløber.
 3) Den samlede forhøjelse med tillæg, der skal ske af den skattepligtige  

 indkomst for det år, hvori fristen udløber, er herefter alle disse beløb lagt  

 sammen.
 Eksempel c:
 (eksemplet bygger videre på eksemplerne a og b, som nævnt under de  

 foreslåede bestemmelser i §§ 32 og 33).
Kontraktssummen er således i alt 340.000 kr. større end de samlede  

 faktiske anskaffelsessummer.
Da sidste aktiv omfattet af kontrakten er  

 anskaffet, konstateres det altså i det 4. år efter bestillingsåret, at  

 forudsætningerne for forskudsafskrivningen ikke opfyldes fuldt ud.
 Herefter beregnes genbeskatningen, der foretages i år 2002, på følgende  

 måde:
Bestemmelsens stk. 3 har til formål at skabe hjemmel for genbeskatning af  

 forskudsafskrivninger i forbindelse med ophør af fuld skattepligt til Danmark  

 eller ved ophør af begrænset skattepligt efter udøvelse af erhvervsvirksomhed  

 gennem et fast driftssted i Danmark.
Den foreslåede bestemmelse ligger derfor  

 indholdsmæssigt på linie med reglerne om ophørsbeskatning i kildeskattelovens  

 § 10, selskabsskattelovens § 5, stk. 7, og fondsbeskatningslovens § 2, stk.  

 5.
 Efter den foreslåede bestemmelse i stk. 3 skal der ske genbeskatning af de  

 foretagne forskudsafskrivninger, når fuld skattepligt m.v. ophører, inden  

 forudsætningerne for forskudsafskrivningen er opfyldt.
Efter 1. pkt. i den foreslåede bestemmelse skal der ske genbeskatning af  

 foretagne forskudsafskrivninger, hvis den fulde skattepligt til Danmark  

 ophører for en person, et selskab m.v. eller en fond.
Med ophør af fuld  

 skattepligt ligestilles det forhold, at en person, et selskab m.v. eller en  

 fond bliver anset for hjemmehørende i udlandet, Færøerne eller Grønland efter  

 bestemmelserne i en dobbeltbeskatningsoverenskomst, jf. stk. 3, 2. pkt.  

 Tilsvarende foretages en genbeskatning af forskudsafskrivninger ved ophør af  

 begrænset skattepligt efter kildeskattelovens § 2, stk. 1, litra a og d,  

 eller selskabsskattelovens § 2, stk. 1, litra a og b, som nævnt i stk. 3, 1.  

 pkt.
I det foreslåede stk. 4 findes en undtagelse fra stk. 3. Den foreslåede  

 genbeskatningsregel i stk. 3 finder således ikke anvendelse, hvis personen,  

 selskabet m.v. eller fonden fortsat er skattepligtig efter en anden af de  

 nævnte bestemmelser.
Stk. 3 finder heller ikke anvendelse, hvis der fortsat  

 er skattepligt efter reglerne i kildeskattelovens § 2, stk. 1, litra e, eller  

 selskabsskattelovens § 2, stk. 1, litra b.
 Efter stk. 4, 2. pkt., gælder, at når den fortsatte skattepligt følger af  

 reglerne i kildeskattelovens § 2, stk. 1, litra d eller e, eller af  

 selskabsskattelovens § 2, stk. 1, litra a eller b, betinges undtagelsen fra  

 genbeskatning efter stk. 3 af, at aktiverne er en fast ejendom eller udgør en  

 del af et fast driftssted i Danmark.
 En person, et selskab m.v. eller en fond, som overgår fra fuld til  

 begrænset skattepligt, vil således ikke blive genbeskattet af foretagne  

 forskudsafskrivninger, såfremt det eller de aktiver, hvorpå der er  

 forskudsafskrevet, knyttes til et fast driftssted i Danmark, eller der er  

 forskudsafskrevet på en fast ejendom beliggende i Danmark.
Personer, selskaber m.v. og fonde, som er fuldt skattepligtige i Danmark,  

 men som efter en dobbeltdomicilklausul i en dobbeltbeskatningsaftale anses  

 for hjemmehørende i udlandet, vil heller ikke blive genbeskattet, hvis  

 forskudsafskrivningerne relaterer sig til en fast ejendom eller aktiver  

 tilknyttet et fast driftssted i Danmark.
Det hænger sammen med, at Danmark  

 efter dobbeltbeskatningsoverenskomsterne vil have beskatningsretten til  

 indtægter fra et fast driftssted eller en fast ejendom beliggende her i  

 landet.
Til § 35 Bestemmelsen svarer i alt væsentligt til den gældende lovs § 29 R og  

 regulerer de tilfælde, hvor den skattepligtige dør eller går konkurs inden  

 forudsætningerne for forskudsafskrivningen er opfyldt fuldt ud.
Tilsvarende  

 finder reglerne anvendelse for en virksomhed, der ophører eller sælges, jf.  

 den foreslåede stk. 2.
Beregningsmetoden for de forhøjelser, der skal ske, svarer stort set til  

 den metode, der er beskrevet ovenfor til den foreslåede bestemmelse i § 34,  

 stk. 2. Der er dog den forskel, at forhøjelsen i tilfælde af død og konkurs  

 skal ske for de indkomstår, hvori der er forskudsafskrevet og ikke som i den  

 foreslåede § 34 samlet i et indkomstår.
Baggrunden for den forskel er at  

 undgå de særlige vanskeligheder, der opstår ved forhøjelse af den  

 skattepligtige indkomst i døds- eller konkursår.
Dette er desuden i  

 overensstemmelse med, hvad der gælder for forhøjelser efter  

 investeringsfondslovens § 10, stk. 1, og etableringskontolovens § 11, stk. 1.  

 I bestemmelsen er det fastsat, at den generelle frist i skattestyrelseslovens  

 § 35, stk. 1, ikke er til hinder for genbeskatningen i de tidligere  

 indkomstår.
 Det fremgår af stk. 3, at der ligesom efter gældende regler ikke skal ske  

 efterregulering i det omfang forskudafskrivningerne overtages efter  

 dødsboskattelovens regler herom.
 Den foreslåede § 35 finder som følge af harmoniseringen også anvendelse på  

 skibe.
Til § 36 Bestemmelsen svarer i det hele til den gældende lovs § 29 Q med visse  

 redaktionelle ændringer.
Bestemmelsen indeholder hjemmel for Ligningsrådet  

 til at træffe afgørelse om fritagelse for forhøjelse af den skattepligtige  

 indkomst efter den foreslåede § 34. Som følge af harmoniseringen omfatter  

 bestemmelsen også skibe.
Til § 37 Efter bestemmelsen kan skatteministeren fastsætte nærmere regler for  

 specificeret opgørelse over de aktiver, der omfattes af forskudsafskrivningen  

 samt øvrige regnskaber og attestationer m.v.
Bestemmelsen erstatter den  

 gældende lovs § 29 L, stk. 2 - 4, § 29 M og § 29 N, der indeholder regler om  

 regnskaber, opgørelser m.v.
Det er imidlertid fundet hensigtsmæssigt, at  

 disse meget detaljerede regnskabskrav m.v. ikke skrives direkte i lovteksten,  

 men at de i stedet fastsættes i bekendtgørelses- og cirkulæreform.
Kapitel V Andre afskrivninger I kapitel V om andre afskrivninger er samlet en række bestemmelser, der  

 hidtil har haft hjemmel i praksis eller regler uden for afskrivningsloven.  

 Bestemmelsen i § 38 vedrører således afskrivning af den værdiforringelse, der  

 sker på en ejendom som følge af udnyttelse af ler- og grusforekomster m.v.  

 (substansforbrug), en afskrivning, der efter de gældende regler foretages med  

 hjemmel i statsskattelovens § 6, stk. 1, litra a.
Bestemmelsen i § 39  

 vedrører afskrivning på udgifter til ombygning, forbedring eller indretning  

 af lejede lokaler, der efter gældende ret har hjemmel i statsskattelovens §  

 6, stk. 1, litra a.
Bestemmelsen i § 40 vedrører afskrivning på goodwill og  

 andre immaterielle aktiver og svarer til ligningslovens § 16 E og § 16 F. §  

 41 vedrører straksafskrivning på udgifter til erhvervelse af knowhow eller  

 patentrettigheder, der efter ligningsloven har hjemmel i § 8 L.
Ved den  

 foreslåede bestemmelse i § 42 er ligningslovens § 27 B vedrørende  

 straksafskrivning på formuegoder, der er anskaffet ved hjælp af visse nærmere  

 opregnede tilskud, flyttet til afskrivningsloven.
Til § 38 Efter gældende praksis kan ejeren af en ejendom med forekomster af grus,  

 ler, kalk, moler, tørv, brunkul m.v. løbende fradrage den del af  

 anskaffelsessummen, der kan henføres til grusforekomsten, og som svarer til  

 forbruget.
Ejeren har endvidere fradrag for tab som følge af den vedvarende  

 forringelse af den faste ejendoms landbrugsmæssige værdi efter endt  

 udgravning.
Med den foreslåede bestemmelse lovfæstes visse af principperne for  

 afskrivning på sådanne forekomster.
Selv om forekomster af moler, tørv og  

 brunkul og lignende forekomster ikke nævnes direkte i den foreslåede  

 bestemmelse, udelukker dette ikke afskrivning på sådanne forekomster, idet  

 opremsningen ikke er udtømmende.
Der kan efter bestemmelsen ske afskrivning  

 af den værdiforringelse, der sker ved selve forbruget eller udnyttelsen af  

 forekomsterne.
Afskrivningen skal ske i takt med, at ejendommens værdi  

 forringes.
Afskrivningen er som følge heraf variabel og ubunden, forstået på  

 den måde, at så længe der ikke sker udnyttelse, kan der ikke afskrives.
Ved § 2, nr. 3, i det samtidigt hermed fremsatte forslag til lov om  

 ændring af forskellige skattelove (Konsekvensændringer m.v. som følge af  

 afskrivningsloven) foreslås samtidig en bestemmelse, der indebærer en  

 regulering af anskaffelsessummen efter ejendomsavancebeskatningsloven, når  

 der er foretaget løbende afskrivning af værdiforringelsen.
Herved sikres det,  

 at der ikke opstår dobbeltfradrag som følge af afskrivningen.
Af den foreslåede bestemmelse fremgår desuden, at der alene kan afskrives  

 på den merpris, som ejeren har givet ved anskaffelsen af ejendommen, der kan  

 henføres til forekomsterne.
I anskaffelsestilfælde, hvor en del af  

 ejendommens anskaffelsessum ikke kan henføres til forekomsterne, kan der  

 således ikke afskrives.
Med forslaget videreføres praksis vedrørende fradrag for det varige tab af  

 landbrugsmæssig værdi på ejendommen ikke, hvilket er udtryk for en stramning  

 i forhold til gældende praksis.
Baggrunden herfor er, at der ikke er  

 konstateret et tab på fradragstidspunktet, og at der desuden ikke kan være  

 sikkerhed for, at et sådant (fremtidigt) tab vil fremkomme.
I tilfælde af, at  

 der opstår et tab ved afståelse af ejendommen, vil et sådant tab behandles  

 efter de almindelige regler i ejendomsavancebeskatningsloven.
Bygningerne kan  

 ikke afskrives, selv om disses værdi måtte falde på grund af udnyttelsen af  

 grusforekomsterne m.v.
Er bygningerne afskrivningsberettigede, kan de dog  

 afskrives efter de almindelige regler herom.
Den foreslåede bestemmelse indeholder ikke hjemmel til afskrivning på  

 udgifter til reetablering af arealet.
Hvorvidt sådanne udgifter kan fradrages  

 afgøres efter statsskattelovens § 6, stk. 1, litra a, om driftsomkostninger.
Til § 39 Bestemmelsen vedrører afskrivning på udgifter til ombygning, forbedring  

 eller indretning af lejede lokaler, der anvendes erhvervsmæssigt til andet  

 formål end beboelse, og er til dels en lovfæstelse af den praksis, der er  

 opstået med hjemmel i statsskattelovens § 6 a.
Forslaget indeholder bl.a. den  

 materielle ændring i forhold til gældende ret, at afskrivningen ikke er  

 bunden.
Dette indebærer, at lejeren kan vælge at afskrive med en mindre sats  

 end den sats, der udregnes på baggrund af lejeperioden uden derved at miste  

 adgangen til afskrivning for restbeløbet.
Af stk. 1 fremgår, at udgifter til ombygning, forbedring eller indretning  

 af lejede lokaler kan afskrives med indtil 20 pct. årligt.
Hvis lejemålet er  

 indgået for et bestemt tidsrum kan afskrivningen dog ikke overstige et beløb  

 svarende til, at afskrivningen sker med lige store årlige beløb over  

 lejeperioden.
Udgifter til ombygning, forbedring og indretning af lejede lokaler kan  

 ikke afskrives ved lejemål, hvis der som følge af, at den ene part har en  

 bestemmende indflydelse på den anden parts handlemåde, ikke er en reel risiko  

 for opsigelse, hvilket fremgår af det foreslåede stk. 2. Bestemmelsen er  

 særligt tænkt anvendt i tilfælde, hvor der på grund af nær økonomisk  

 forbindelse mellem ejer og lejer ikke er reel risiko for opsigelse af  

 lejemålet, f.eks. hvor en hovedaktionær udlejer lokaler til det af denne  

 dominerede selskab.
Desuden tænkes bestemmelsen anvendt ved lejemål mellem  

 nære familiemedlemmer eller lignende.
Hvis lokalerne efter deres anvendelse  

 er omfattet af § 14, kan lejeren dog afskrive med de i § 17 nævnte satser.
I  

 sidstnævnte tilfælde har lejeren dog ikke mulighed for at fratrække et  

 eventuelt ikke afskrevet restbeløb fuldt ud i nedrivningsåret efter  

 bestemmelsens stk. 4.
Der kan ikke afskrives på udgifter til ombygning, forbedring og indretning  

 af lejede lokaler, hvis lejeren er tillagt en køberet til de lejede lokaler  

 ved lejeperiodens udløb.
Det er dog en betingelse, at der er tale om en  

 køberet på vilkår, herunder til en pris, der afviger fra sædvanlige  

 markedsvilkår.
Også her gælder muligheden for at afskrive med de i § 17  

 nævnte satser.
 Er der tale om en køberet på helt sædvanlige markedsvilkår, har køberetten  

 ingen indflydelse på lejers mulighed for at afskrive efter reglerne i § 39.  

 Det er en betingelse, at ejendommen overtages på de markedsvilkår, der er  

 gældende på det tidspunkt, hvor køberetten udnyttes.
 Af stk. 3 fremgår, at der ikke kan afskrives i det år, hvori lejemålet er  

 ophørt.
 Bestemmelsen i stk. 4 indebærer, at lejeren i tilfælde af nedrivning kan  

 fratrække eventuelt ikke afskrevne restbeløb fuldt ud i nedrivningsåret.  

 Bestemmelsen gælder dog ikke, når lejeren har afskrevet med de i § 17 nævnte  

 satser, jf. henvisningen til bestemmelsen i stk. 2.
 Efter hidtidig praksis har lejer i tilfælde af fraflytning eller  

 nedrivning inden udgifterne er afskrevet fuldt ud, kunnet fratrække  

 restbeløbet i nedrivnings- eller fraflytningsåret.
Denne praksis er for så vidt angår fraflytningssituationen ikke videreført  

 med lovforslaget som følge af den gældende bestemmelse i ligningslovens § 14  

 J om tabsfradrag på ombygningsudgifter, der lovfæstes i afskrivningsloven som  

 § 39, stk. 6. Lejer får således fradraget i form af et tabsfradrag efter  

 reglerne i stk. 6. Den situation, hvor lejer fraflytter det lejede uden at få  

 en salgssum for lokaleindretning, sidestilles med salg med en salgssum på 0  

 kr.
Efter den foreslåede § 45 sidestilles andre former for afhændelse og  

 afståelse med salg.
Erhverver lejer den ejendom, hvori de lejede lokaler befinder sig, ophører  

 lejemålet.
Det følger derfor af stk. 3, at der ikke kan afskrives i  

 erhvervelsesåret, da lejemålet ophører i dette år.
 Er udgifterne til ombygning m.v. af lokalerne ikke afskrevet fuldt ud,  

 inden lokalerne erhverves, og lejemålet dermed ophører, kan et uafskrevet  

 restbeløb ikke fratrækkes i erhvervelsesåret.
 Efter hidtidig praksis efter statsskattelovens § 6 a har en uafskreven  

 saldo ikke kunnet fratrækkes i erhvervelsesåret, men derimod kunnet tillægges  

 ejendommens købesum og indgå i et eventuelt afskrivningsgrundlag efter  

 afskrivningsloven.
Det foreslås med stk. 5, at denne praksis lovfæstes.
Der er alene tale om,  

 at en uafskreven restsaldo på ombygning af lejede lokaler kan tillægges  

 afskrivningsgrundlaget i henhold til afskrivningslovens almindelige regler om  

 bygningsafskrivninger og kun i det omfang, udgiften ikke er taget i  

 betragtning ved fastsættelse af købesummen.
 Den uafskrevne restsaldo kan derimod ikke tillægges anskaffelsessummen for  

 ejendommen ved opgørelsen af fortjeneste og tab efter  

 ejendomsavancebeskatningsloven, hvilket udgør en stramning i forhold til  

 gældende praksis.
Udgifterne til ombygning indgår ved opgørelsen af genvundne afskrivninger  

 efter § 21. Den uafskrevne restsaldo, der efter den foreslåede § 39, stk. 5,  

 tillægges afskrivningsgrundlaget, indgår i opgørelsen af genvundne  

 afskrivninger og tab, jf. bestemmelsen i § 21, idet beløbet tillægges  

 anskaffelsessummen for bygningen.
Den del af ombygningsudgifterne, der er  

 afskrevet efter stk. 1 og 2 i den foreslåede bestemmelse i § 39, skal efter §  

 21, stk. 5, tillægges anskaffelsessummen, og således principielt behandles  

 som om der var tale om forbedringsudgifter afholdt i ejertiden, ligesom  

 afskrivningerne efter § 39, stk. 1 og 2, medregnes ved opgørelsen af samtlige  

 foretagne afskrivninger efter § 21. Der sker således først genbeskatning af  

 de foretagne afskrivninger på ombygningsudgifter ved salg af bygningen.
 I det omfang der i forbindelse med erhvervelsen af ejendommen (påny)  

 betales for ombygningen, vil denne indgå i anskaffelsessummen i relation til  

 såvel en avanceopgørelse som opgørelse af afskrivningsgrundlaget, såfremt  

 bygningen i øvrigt er afskrivningsberettiget efter afskrivningsloven.
Bestemmelsen i stk. 6 indebærer, at fortjeneste eller tab på  

 ombygningsudgifter m.v. ved afståelse af lejede lokaler medregnes ved  

 opgørelsen af den skattepligtige indkomst.
Bestemmelsen svarer til  

 ligningslovens § 14 J.
Stk. 6 om beskatning af fortjeneste eller tab på  

 ombygningsudgifter m.v. finder ikke anvendelse i de situationer, hvor lejer  

 erhverver den ejendom, hvori de lejede lokaler befinder sig, da der ikke er  

 tale om afståelse af lejede lokaler.
I dette tilfælde vil beskatningen  

 foretages efter den foreslåede bestemmelse i § 21, jf. ovenfor.
Til § 40 Bestemmelsen indeholder regler om afskrivning af goodwill og andre  

 immaterielle aktiver m.v.
Bestemmelsen svarer i alt væsentligt til  

 ligningslovens § 16 E og § 16 F, dog i en kortere form.
Henvisningerne i § 16  

 F til reglen i ligningslovens § 16 E, stk. 6, om kontantomregning af  

 anskaffelsessummer m.v. er overflødiggjort af den foreslåede generelle  

 bestemmelse i § 43. Desuden er reglerne i ligningslovens § 16 E, stk. 3, 4 og  

 5, om erhvervelse og afståelse af formuegoder ved arv eller arveforskud  

 overflødiggjort af den foreslåede generelle bestemmelse i § 47. Endelig er  

 reglerne i ligningslovens § 16 E, stk. 2, om erstatnings- og  

 forsikringssummer overflødiggjort af den foreslåede generelle bestemmelse i §  

 46.
Bestemmelsens stk. 1 omhandler afskrivning af vederlag for goodwill.  

 Afskrivning kan ske fra og med det indkomstår, hvori der er indgået endelig  

 aftale om overdragelsen, hvilket er i overensstemmelse med de gældende regler  

 i ligningsloven.
Starttidspunktet for afskrivningen udgør dog samtidig en  

 fravigelse fra det almindelige princip i afskrivningsloven om, at  

 afskrivningen er betinget af en (igangværende) erhvervsmæssig benyttelse af  

 aktivet, jf. bestemmelsen i den foreslåede § 1. For goodwill afskrives  

 anskaffelsessummen med indtil 10 pct. årligt.
Ved bestemmelsen overføres  

 reglen i ligningslovens § 16 F, stk. 1, til afskrivningsloven, idet der dog  

 samtidig foreslås to ændringer.
For det første foreslås afskrivningerne  

 ændret fra pro anno afskrivninger til fuld afskrivning i aftaleåret og ingen  

 afskrivningsret i afståelsesåret, jf. bestemmelsens stk. 4. For det andet  

 foreslås det, at afskrivningerne ændres fra bundne til ubundne.
Baggrunden  

 for de foreslåede ændringer er, at det er fundet hensigtsmæssigt så vidt  

 muligt at harmonisere afskrivningsprincipperne.
Bestemmelsens stk. 2 omhandler afskrivning af anskaffelsessummen for en  

 række immaterielle aktiver, som f.eks særlig fremstillingsmetode (knowhow)  

 eller lignende, patentret, forfatter- og kunstnerret, ret til mønster eller  

 varemærke samt afskrivning af anskaffelsessummen for erhvervelse af retten  

 ifølge en udbytte-, forpagtnings- eller lejekontrakt.
Forfatter- og  

 kunstnerret omfatter rettigheder, der er beskyttede i henhold til  

 ophavsretsloven og dermed principielt også retten til edb-programmer.  

 Udgifter til afskaffelse af retten til edb-programmer afskrives dog efter  

 reglerne i kapitel II om driftsmidler og skibe.
Som hovedregel kan  

 anskaffelsessummen for disse aktiver m.m. afskrives fra og med aftaleåret med  

 indtil 10 pct. årligt.
Hovedreglen finder dog ikke anvendelse for  

 immaterielle aktiver (rettigheder), som er beskyttet efter f.eks.  

 ophavsretsloven, patentloven eller lignende love, og som erhverves på et  

 tidspunkt, hvor den resterende beskyttelsesperiode er mindre end 10 år.
For  

 disse aktiver erstattes satsen på de 10 pct. med en sats, der svarer til, at  

 anskaffelsessummen afskrives med lige store årlige beløb over den resterende  

 beskyttelsesperiode på aftaletidspunktet.
Ved erhvervelse af f.eks. en  

 patentret på et tidspunkt, hvor den resterende beskyttelsesperiode efter  

 patentloven er 4 år, vil erhververen således være berettiget til at afskrive  

 anskaffelsessummen med indtil 25 pct. årligt.
Retten til at afskrive gælder  

 alene så længe, aktivet (rettigheden) eksisterer.
Afskrivningsretten for  

 rettigheder, der er beskyttet efter anden lovgivning, bortfalder dermed ved  

 beskyttelsesperiodens udløb, og der er ikke fradragsret for et eventuelt  

 uafskrevet restbeløb, som måtte henstå på dette tidspunkt.
Ved bestemmelsens stk. 2 overføres reglerne i ligningslovens § 16 F, stk.  

 2, med en række ændringer til afskrivningsloven.
Som for goodwill foreslås de  

 bundne pro anno afskrivninger ændret til ubundne afskrivninger med fuld  

 afskrivning i aftaleåret og ingen afskrivningsret i afståelsesåret.
Derudover  

 foreslås det, at der indføres samme afskrivningsperiode for de tidsbegrænsede  

 og de tidsubegrænsede rettigheder, således at de tidsbegrænsede rettigheder  

 ligesom de tidsubegrænsede rettigheder altid kan afskrives over 10 år.
I  

 forhold til de tidsbegrænsede rettigheder foreslås dog som nævnt ovenfor  

 indført mulighed for et kortere afskrivningsforløb, hvis rettigheden er  

 beskyttet, og den resterende beskyttelsesperiode på aftaletidspunktet er  

 kortere end 10 år.
Reglen har til formål at undgå stramninger af  

 afskrivningsreglerne for tidsbegrænsede rettigheder i forhold til de gældende  

 regler, hvor vederlag for tidsbegrænsede rettigheder, der er beskyttede,  

 altid kan afskrives over den resterende beskyttelsesperiode på  

 aftaletidspunktet.
Endelig foreslås udtrykket »tidsbegrænsede eller  

 tidsubegrænsede rettigheder« ændret til »andre immaterielle  

 aktiver«. Ændringen er alene af sproglig karakter.
Der er således ikke  

 herved tilsigtet indholdsmæssige ændringer i forhold til gældende praksis.
Bestemmelsens stk. 3 indeholder regler om afskrivning af godtgørelse, der  

 er ydet i anledning af opgivelse af agentur eller lignende, visse vederlag  

 ydet for påtagelse af konkurrenceklausuler samt vederlag for afløsning af  

 visse pensionstilsagn.
Disse vederlag afskrives af yderen med indtil 10 pct.  

 årligt.
Der er dog adgang til at straksfradrage sådanne udgifter, når  

 ydelserne tilsammen udgør en lille del fastsat som mindre end 5 pct. af den  

 samlede lønudgift i yderens virksomhed, hvilket fremgår af stk. 3, 2. pkt.  

 Bestemmelsen svarer med en enkelt ændring til ligningslovens § 16 F, stk. 3.  

 Ændringen i forhold til ligningslovens § 16 F, stk. 3, er, at afskrivningerne  

 foreslås ændret fra bundne til ubundne.
Bestemmelsens stk. 4 indeholder en regel om, at der ikke kan foretages  

 afskrivning på goodwill og andre immaterielle aktiver samt retten ifølge en  

 udbytte-, forpagtnings- eller lejekontrakt i afståelsesåret m.v.
Reglen er en  

 konsekvens af den indførte adgang til fuld afskrivning i aftaleåret.
Bestemmelsens stk. 5 indeholder regler om nedsættelse af  

 afskrivningsgrundlaget i tilfælde af overdragelse af goodwill mellem parter,  

 hvor den ene part har bestemmende indflydelse på den anden parts handlemåde.  

 Bestemmelsen svarer grundlæggende til værnsreglen i ligningslovens § 16 F,  

 stk. 4. I § 8, nr. 16, i lovforslag nr.
L 195 - Forslag til lov om ændring af  

 forskellige skattelove (Konsekvensændringer m.v. i anledning af lovrevision  

 af kursgevinstloven), fremsat den 13. marts 1997, foreslås en ændring af  

 princippet for opgørelsen af erhververens afskrivningsgrundlag efter  

 ligningslovens § 16 F, stk. 4. Denne foreslåede ændring er indarbejdet i  

 bestemmelsens stk. 5.
Bestemmelsens stk. 6 indeholder regler om afståelse af aktiver som nævnt i  

 stk. 1 og 2, hvor fortjeneste eller tab medregnes ved opgørelsen af den  

 skattepligtige indkomst.
Bestemmelsen svarer til ligningslovens § 16 E, stk.  

 1, nr. 1 - 3, og stk. 7, dog med den tilføjelse, at også forlods  

 afskrivninger skal fradrages i anskaffelsessummen, når fortjeneste eller tab  

 skal opgøres.
Her tænkes på forlods afskrivninger foretaget med  

 etableringskontomidler og investeringsfondsmidler, jf. § 4, nr. 1, i det  

 samtidigt hermed fremsatte forslag til lov om ændring af forskellige  

 skattelove (Konsekvensændringer m.v. som følge af afskrivningsloven).
Bestemmelsen i stk. 7 indebærer, at successionsreglerne i  

 kildeskattelovens § 26 A, stk. 2, og § 26 B ikke finder anvendelse ved  

 overdragelse mellem samlevende ægtefæller af aktiver som nævnt i stk. 1 og 2,  

 når en af ægtefællerne efter en dobbeltbeskatningsoverenskomst skattemæssigt  

 er hjemmehørende i en fremmed stat, Færøerne eller Grønland.
Overdragelse af  

 de omhandlede aktiver fra den ægtefælle, der er skattemæssigt hjemmehørende i  

 Danmark, til den ægtefælle, der ikke er skattemæssigt hjemmehørende i  

 Danmark, sidestilles således med salg.
Bestemmelsen svarer til ligningslovens  

 § 16 E, stk. 8.
Bestemmelsens stk. 8 indeholder regler om, at godtgørelser og vederlag i  

 anledning af opgivelse af agentur m.v. skal medregnes ved opgørelsen af den  

 skattepligtige indkomst.
Bestemmelsen svarer til § 16 E, stk. 1, nr. 4, 5 og  

 6.
Til § 41 Bestemmelsen i den foreslåede § 41 om straksafskrivning ved erhvervelse af  

 knowhow og patentrettigheder svarer til ligningslovens § 8 L.
Der er alene  

 foretaget visse mindre justeringer for at tilpasse bestemmelsen lovforslagets  

 struktur.
Til § 42 Bestemmelsen indeholder regler om adgang til straksfradrag ved anskaffelse  

 af afskrivningsberettigede aktiver, når udgiften helt eller delvis er betalt  

 ved visse nærmere opregnede tilskud.
Bestemmelsen er identisk med  

 ligningslovens § 27 B med undtagelse af ganske få sproglige justeringer.  

 Ligningslovens § 27 B, stk. 5, er forældet og er derfor ikke medtaget i den  

 foreslåede bestemmelse.
Kapitel VI Almindelige bestemmelser Kapitlet med de almindelige bestemmelser indeholder dels almindelige  

 bestemmelser fra den gældende lovs afsnit V, dels nye generelle bestemmelser.  

 Bestemmelserne i kapitlet foreslås at gælde for hele loven, medmindre andet  

 særskilt er fastsat.
Bestemmelsen i den gældende lovs § 30 A, hvorefter den skattepligtige ikke  

 kan medregne merværdiafgift ved opgørelsen af anskaffelsessummer,  

 forbedringsudgifter eller reparationsudgifter, der kan fradrages som  

 indgående afgift, og hvorefter den skattepligtige ikke kan medregne  

 merværdiafgift (moms) ved opgørelsen af salgssummer, er ikke videreført med  

 lovforslaget.
Der er dog ikke tilsigtet nogen ændring herved.
Det følger  

 imidlertid af de almindelige principper i afskrivningsloven, at der alene kan  

 afskrives på den afholdte udgift, og i de tilfælde, hvor momsen reelt ikke  

 indgår, skal den heller ikke indgå som en del af anskaffelsessummen eller  

 salgssummen i relation til afskrivningsloven.
Dette følger tillige af  

 almindelig regnskabsmæssig praksis og svarer til praksis i den øvrige  

 skattelovgivning.
Til § 43 Bestemmelsen svarer til den gældende lovs § 19 A og § 33 A.
Efter den foreslåede bestemmelse skal anskaffelses- og salgssummer for  

 aktiver omfattet af loven, herunder også aktiver omfattet af kapitlet om  

 andre afskrivninger, omregnes til kontantværdi.
Afskrivning foretages på  

 grundlag af den omregnede anskaffelsessum eller salgssum.
Til § 44 Bestemmelsen vedrører regulering af de grundbeløb, der er indeholdt i  

 lovforslaget.
Regulering af disse beløb skal ske efter den almindelige  

 bestemmelse i personskattelovens § 20. Det er således beløbene i § 5, stk. 3,  

 (små restsaldi), § 6, stk. 1, nr. 2, (småaktiver), § 10 (bundgrænsen for  

 anvendelse af reglerne i §§ 5 - 9 på dok- og beddinganlæg), § 11, stk. 3,  

 (små restsaldi ved blandet benyttede driftsmidler og skibe) og § 29, stk. 1,  

 nr. 3, (bundgrænsen for forskudsafskrivninger), der bliver reguleret.
Til § 45 Bestemmelsen er en generel bestemmelse for hele loven, der fastslår, at  

 (frivillig) afhændelse og (tvungen) afståelse i loven sidestilles med salg af  

 det pågældende aktiv eller den pågældende virksomhed.
Heraf følger, at  

 afståelsessummer og afhændelsessummer ligeledes vil blive sidestillet med  

 salgssummer.
Til § 46 Efter bestemmelsen behandles forsikrings- og erstatningssummer som  

 salgssummer, hvor andet ikke er særskilt fastsat.
Bestemmelsen gælder for  

 hele loven, og erstatter således en række bestemmelser i den gældende lov om  

 behandlingen af forsikrings- og erstatningssummer.
I visse tilfælde er der  

 dog i lovforslaget opretholdt særlige bestemmelser for behandlingen af  

 forsikrings- og erstatningssummer, f. eks. i den foreslåede § 7, stk. 2, §  

 13, stk. 2, og § 24.
Til § 47 Bestemmelsen svarer indholdsmæssigt til den gældende lovs § 31 for så vidt  

 angår erhvervelse eller overdragelse af aktiver ved gave og arveforskud, der  

 sidestilles med køb henholdsvis salg.
Derimod er arv ligeledes medtaget i  

 bestemmelsen, hvilket navnlig skal omfatte de tilfælde, hvor arvingen m.v.  

 ikke succederer i boets skattemæssige stilling.
I disse tilfælde indeholder  

 bestemmelsen således også hjemmel til fastsættelse af anskaffelsessum og  

 salgssum.
Som følge af lov nr. 426 af 14. juni 1995 om dødsbo- og gaveafgift  

 er boafgift nævnt i den foreslåede bestemmelses 2. pkt. på linie med  

 gaveafgift og indkomstskat.
Det er i bestemmelsens 4. pkt. præciseret, at når  

 erhververen efter skattelovgivningens regler indtræder i overdragerens  

 skattemæssige stilling, finder de omtalte bestemmelser ikke anvendelse.
Med  

 den foreslåede bestemmelse er indholdet af den gældende lovs § 31  

 koncentreret i en kortere form.
 Reglerne i den gældende lovs § 31, stk. 1, sidste pkt., og stk. 2, sidste  

 pkt., om omregning til kontantværdi, indgår ikke i bestemmelsen, da der i §  

 43 er foreslået en generel regel om omregning til kontantværdi, der gælder  

 for hele loven.
Til § 48 Bestemmelsen svarer i alt væsentligt til den gældende lovs § 30, stk. 1 og  

 2. Der er dog foretaget visse mindre justeringer.
Stk. 1 indebærer, at fortjeneste eller tab medregnes fuldt ud i salgsåret  

 i tilfælde, hvor aktiver er solgt som led i næring.
Henvisningen i 2. pkt.,  

 hvorefter beskatningen sker efter statsskattelovens § 5 a, indebærer, at der  

 ikke skal ske kontantomregning af anskaffelses- og salgssummer.
Det er  

 således de nominelle værdier, der benyttes.
 Stk. 2 er alene ændret i forhold til den gældende § 30 med henblik på at  

 tilpasse bestemmelsen lovforslagets ny kapitelinddeling.
Til § 49 Den foreslåede bestemmelse om anskaffelse af visse aktiver til brug for  

 forsøgs- eller forskningsvirksomhed svarer til den gældende lovs § 34. Der er  

 alene foretaget visse sproglige justeringer for at tilpasse bestemmelsen  

 lovforslagets kapitelinddeling.
Til § 50 Bestemmelsen fastsætter, at en skattepligtig, der har afskrevet efter  

 loven, efter udløb af fristen for indgivelse af selvangivelse, kun kan ændre  

 afskrivningerne med Ligningsrådets tilladelse.
Den foreslåede bestemmelse  

 svarer til den gældende lovs § 30, stk. 3, dog er der foretaget en mindre  

 sproglig justering.
Den foreslåede bestemmelses anvendelsesområde begrænses ikke af  

 3-års reglerne i skattestyrelseslovens § 4 og § 35, hvorefter  

 skattemyndighederne i almindelighed ikke kan forhøje skatteansættelsen for et  

 indkomstår, der ligger mere end 3 år tilbage i tiden.
Tilsvarende finder de  

 tidsmæssige begrænsninger vedrørende selve ansættelses ændringerne  

 heller ikke anvendelse, hvilket der har været nogen uklarhed om efter de  

 gældende regler.
Efter bestemmelsen har Ligningsrådet således, uanset at der  

 er tale begæringer, der er indgivet senere end tre år efter udløbet af det  

 pågældende indkomstår, adgang til at give tilladelse til efterfølgende af- og  

 nedskrivninger med de heraf følgende nødvendige ansættelsesændringer.
Til § 51 Bestemmelsen er identisk med den gældende lovs § 44 A.
Kapitel VII Ikrafttrædelses- og overgangsbestemmelser Til § 52 Det foreslås, at loven træder i kraft dagen efter bekendtgørelsen i Lovtidende og har virkning fra og med indkomståret 1998, samt at den gældende afskrivningslov, jf. lovbekendtgørelse nr. 932 af 24.
oktober 1996 med senere ændring ophæves med virkning fra samme indkomstår.
Det foreslåede virkningstidspunkt indebærer, at de nye regler skal finde  

 anvendelse for alle aktiver omfattet af afskrivningsloven fra og med  

 indkomståret 1998, uanset anskaffelsestidspunktet for aktivet.
Det gælder,  

 selvom der efter de gældende regler i en lang række tilfælde gælder særlige  

 afskrivningsforløb eller afskrivningssatser afhængig af  

 anskaffelsestidspunktet for aktivet, eller særlige regler for opgørelsen af  

 genvundne afskrivninger afhængig af anskaffelsestidspunktet for aktivet.
De gældende overgangsregler, der er fastsat i forbindelse med tidligere  

 ændringer af afskrivningsloven, videreføres således som udgangspunkt  

ikke med lovforslaget.
Der findes eksempelvis særlige regler  

 for beskatningen af avancer på bygninger og installationer anskaffet før  

 afskrivningslovens indførelse i 1957, som har været genstand for  

 ekstraordinære afskrivninger, for afskrivninger og fortjeneste på bygninger  

 og installationer anskaffet før 1968, som hidtil er afskrevet efter  

 dagældende regler, for genvundne afskrivninger på ejendomme opført på lejet  

 grund, eller hvorpå der hviler en hjemfaldsforpligtelse, anskaffet før 1978,  

 for fortjeneste på bygninger anskaffet før indførelsen af kontantomregning af  

 anskaffelsessummer i 1982, for nedrivningsfradrag på bygninger anskaffet før  

 1968. Endvidere findes der særlige regler for fritagelse for beskatning af  

 fiskekuttere og andre skibe under 150 brt. anskaffet før 1957, og for særligt  

 dyre biler og driftsmidler anskaffet før 1983.
Disse mange overgangsregler kan medføre betydelige administrative  

 vanskeligheder for såvel de skattepligtige som skattemyndighederne.
Når  

 lovforslaget ikke medtager disse gamle overgangsregler, opnås der i kraft af  

 de mere enkle regler, der fremkommer herved, således væsentlige  

 administrative fordele.
Til § 53 Det foreslås, at samtlige foretagne afskrivninger, herunder  

 forskudsafskrivninger og forlods afskrivninger, der er foretaget til og med  

 indkomståret 1997 efter de regler, der gælder herfor, indgår i beregningen af  

 afskrivninger fra og med indkomståret 1998 efter de foreslåede regler.
Det er  

 således de faktisk foretagne afskrivninger for indkomståret 1997 og tidligere  

 indkomstår, der skal indgå i beregningen af afskrivninger efter de nye  

 regler.
Der skal dermed ikke som følge af lovforslaget ske ændring af de  

 afskrivninger m.v., der er foretaget til og med indkomståret 1997. Hvis der  

 for aktiver anskaffet i indkomståret 1997 eller tidligere indkomstår gælder -  

 eller der i en periode har gjaldt - andre satser eller afskrivningsforløb end  

 efter lovforslaget, eksempelvis indeksering af afskrivningsgrundlaget i  

 perioden 1982 - 1990, er det disse faktisk foretagne afskrivninger m.v. efter  

 disse regler, der skal indgå.
Den foreslåede bestemmelse har eksempelvis også den konsekvens, at  

 bestemmelserne i § 6, stk. 2, og 41, stk. 2, også vil omfatte udgifter, der  

 er fradraget fuldt ud i den skattepligtige indkomst efter den gældende  

 afskrivningslovs § 3 og den gældende § 8 L i ligningsloven.
For indkomståret  

 1997 og tidligere indkomstår er disse udgifter således ikke fradraget efter  

 lovforslagets § 6, stk. 1, og § 41, stk. 1, men efter § 3 i den hidtil  

 gældende afskrivningslov henholdvis den hidtil gældende § 8 L i  

 ligningsloven.
 Endvidere er det disse faktisk foretagne afskrivninger, der skal indgå ved  

 opgørelsen af fortjeneste, genvundne afskrivninger og tab efter de regler,  

 der fra og med indkomståret 1998 efter lovforslaget skal gælde herfor.
Som genvundne afskrivninger på bygninger m.v. kan efter lovforslagets § 21  

 dog højst beskattes de foretagne afskrivninger, herunder  

 forskudsafskrivninger og forlods afskrivninger.
I det omfang der efter de  

 gældende regler gjaldt begrænsning af adgangen til at foretage afskrivninger  

 eller lavere afskrivningssatser på visse bygninger, sikrer lovforslagets § 21  

 derfor, at der sker en tilsvarende begrænsning af det beløb, der kan  

 beskattes som genvundne afskrivninger.
I det omfang der efter gældende regler  

 ville ske en lempeligere beskatning af genvundne afskrivninger, kan der i  

 visse tilfælde med lovforslaget dog indtræde en større beskatning, end hvis  

 overgangsreglerne med lovforslaget havde været videreført.
Men som anført kan  

 der dog ikke ske beskatning af et større beløb som genvundne  

 afskrivninger end det beløb, der er afskrevet, herunder forskudsafskrivninger  

 og forlods afskrivninger.
Til § 54 Efter lovforslagets § 43 skal bl.a. anskaffelsessummer omfattet af  

 afskrivningsloven omregnes til kontantværdi efter regler, der fastsættes af  

 skatteministeren.
Denne bestemmelse sammenholdt med lovforslagets § 52,  

 hvorefter de nye regler skal have virkning fra og med indkomståret 1998,  

 indebærer, at der skal ske kontantomregning af anskaffelsessummer for alle  

 aktiver, der fra og med 1998 er omfattet af afskrivningsloven.
Det gælder i  

 princippet, selv om der på det tidspunkt, hvor aktivet blev anskaffet, ikke  

 gjaldt krav om kontantomregning af anskaffelsessummen.
Det foreslås, at der uanset lovforslagets § 43 ikke skal ske  

 kontantomregning af anskaffelsessummer for aktiver, der er anskaffet i  

 indkomståret 1997 eller tidligere, såfremt der efter de regler, der gjaldt på  

 anskaffelsestidspunktet for aktivet, ikke skulle ske kontantomregning af  

 anskaffelsessummer.
For eksempelvis bygninger m.v. anskaffet før 1982 skal  

 der ikke ske kontantomregning af anskaffelsessummen.
For maskiner, inventar  

 og lignende driftsmidler og for skibe er der først fra og med indkomståret  

 1994 indført kontantomregning af anskaffelsessummer.
For goodwill indebærer  

 den foreslåede bestemmelse tilsvarende, at i det omfang der efter gældende  

 regler ikke skal ske kontantomregning af anskaffelsessummen, skal der heller  

 ikke ske kontantomregning som følge af lovforslagets § 43.
Til § 55 Det foreslås, at saldoværdierne for skibe og dok- og beddingsanlæg ved  

 slutningen af indkomståret 1997 overføres til den ny samlede saldo for  

 driftsmidler og skibe, jf. lovforslagets § 5.
Til § 56 Det foreslås, at bygninger omfattet af den gældende lovs § 18, stk. 1,  

 litra a og b, og hvor summen af anvendte afskrivningsprocenter i indkomståret  

 1998 eller 1999 overskrider eller allerede er over 60 henholdsvis 40, i en  

 2-årig periode fra lovens ikrafttræden løftes fra de gældende 2 pct.s og 1  

 pct.s afskrivning op til en afskrivning på indtil 4 pct. årligt.
Fra og med  

 indkomståret 2000 vil afskrivningsprocenten for disse bygninger blive løftet  

 yderligere op på det generelle 5 pct.s niveau.
 Overgangsordningens bestemmelser medfører f.eks., at der på en litra  

 a-bygning, hvor summen af anvendte afskrivningsprocenter ved udgangen af  

 indkomståret 1997 er 56, kun kan afskrives med maksimalt 4 pct. i hvert af  

 indkomstårene 1998 og 1999. Tilsvarende vil der på en litra a-bygning, hvor  

 summen af anvendte afskrivningsprocenter ved udgangen af indkomståret 1997 er  

 55, kunne afskrives med maksimalt 5 pct. i indkomståret 1998 og med maksimalt  

 4 pct. i indkomståret 1999. Fra og med år 2000 vil der på begge bygninger  

 kunne afskrives med maksimalt 5 pct.
 Baggrunden for den foreslåede enkle og kortvarige overgangsregel for litra  

 a- og litra b-bygninger er, at det provenumæssigt har vist sig for belastende  

 at indfase lempelsen fuldt ud på ikrafttrædelsestidspunktet for bygninger,  

 der efter den gældende lov alene ville kunne afskrives med indtil 2 pct.  

 henholdsvis 1 pct.
Til § 57 Udgifter til anskaffelse og forbedring af bygninger m.v., der ikke kan  

 afskrives efter lovforslagets § 14, kan efter lovforslagets § 25, stk. 1,  

 afskrives, såfremt bygningen er opført på lejet grund, dog bortset fra  

 bygninger, der anvendes til beboelse eller ikke erhvervsmæssige formål.
Der  

 kan afskrives med indtil 5 pct. årligt, dvs. at der foreslås ubundne  

 afskrivninger.
Det samme gælder efter lovforslagets § 25, stk. 2, for fast  

 ejendom, hvorpå der hviler en nedlæggelses- eller nedrivningsklausul.
Efter §  

 25, stk. 3, kan anskaffelsessummen for fast ejendom, hvorpå der hviler en  

 hjemfaldsforpligtelse m.v. afskrives over antallet af år indtil det  

 tidspunkt, hvor hjemfaldsretten kan gøres gældende, bortset fra fast ejendom,  

 der anvendes til beboelse eller ikke erhvervsmæssige formål.
Efter  

 lovforslaget kan der således ikke afskrives på bygninger, der anvendes til  

 beboelse, herunder bygninger, der anvendes til udlejning.
Der kan heller ikke  

 afskrives på bygninger, der anvendes til ikke erhvervsmæssige formål.
Det foreslås i stk. 1, at reglerne i lovforslagets § 25, stk. 1 - 3, ikke  

 afskærer adgangen til at afskrive på en bygning eller fast ejendom anskaffet  

 i indkomståret 1997 eller tidligere, herunder bygning og fast ejendom, der  

 anvendes til sommer- og fritidsbolig for ejeren, når der efter reglerne for  

 indkomståret 1997 eller tidligere indkomstår har kunnet afskrives herpå.  

 Disse regler findes i den gældende afskrivningslovs § 29 C, stk. 1 - 3, jf.  

 lovbekendtgørelse nr. 932 af 24. oktober 1996 med senere ændring, samt  

 statsskattelovens § 6, stk. 1, litra a.
Skattepligtige, der efter de gældende  

 regler har kunnet foretage skattemæssige afskrivninger, afskæres således ikke  

 herfra, uanset lovforslagets § 25, stk. 1 - 3. Men foretagelsen af  

 afskrivningerne skal ske efter reglerne i lovforslagets § 25, stk. 1 - 3. Det  

 indebærer bl. a., at afskrivninger på lejet grund fra og med 1998 gøres  

 ubundne, hvor de efter de hidtil gældende regler er bundne.
Undladte  

 afskrivninger efter de hidtil gældende regler kan således indhentes fra og  

 med 1998.
 Efter lovforslagets § 26, stk. 2, finder bestemmelsen i lovforslagets § 21  

 vedrørende beskatning af genvundne afskrivninger ved salg ligeledes  

 anvendelse ved salg af bygninger og ejendomme, der er omfattet af § 25, stk.  

 1 - 3. Dog kan tab ikke fratrækkes.
Det foreslås i stk. 2, at hvis et salg af en ejendom eller bygning, der er  

 afskrevet efter stk. 1, medfører, at der ikke længere kan afskrives på den  

 pågældende ejendom eller bygning, fordi den fremover anvendes til beboelse  

 eller ikke erhvervsmæssige formål, gives der fradrag for et eventuelt tab  

 uanset lovforslagets § 26, stk. 2. Efter den foreslåede bestemmelse kan et  

 eventuelt tab ved salget fradrages ved opgørelsen af den skattepligtige  

 indkomst for afståelsesåret.
Tabet opgøres som forskellen mellem det  

 uafskrevne beløb og salgssummen.
Til § 58 Efter lovforslagets § 27 kan udgifter til nyopførelse af dræningsanlæg og  

 renovering og forbedring af bestående dræningsanlæg afskrives med indtil 20  

 pct. årligt.
Erhververen af en ejendom, hvorpå der findes et dræningsanlæg,  

 der ikke er afskrevet fuldt ud, indtræder i sælgerens skattemæssige stilling  

 vedrørende afskrivningerne.
Hvis dræningsanlægget er afskrevet fuldt ud, kan  

 erhververen af en ejendom med dræningsanlæg derimod ikke afskrive på  

 dræningsanlægget.
Det foreslås i bestemmelsen, at lovforslagets § 27 ikke afskærer adgangen  

 til at foretage afskrivning på dræningsanlæg anskaffet i indkomståret 1997  

 eller tidligere, hvis der efter de hidtil gældende regler i § 29 S i  

 afskrivningsloven, jf. lovbekendtgørelse nr. 932 af 24. oktober 1996 med  

 senere ændring, kunne afskrives på dræningsanlægget.
En skattepligtig, der  

 for indkomståret 1997 kan afskrive på et dræningsanlæg, selvom vedkommende  

 ikke selv har opført eller renoveret dræningsanlægget, kan således  

 fortsat afskrive på dræningsanlægget i 1998 og følgende indkomstår.  

 Afskrivningerne skal ske efter reglerne i lovforslagets § 27. Det vil sige,  

 at der kan afskrives med indtil 20 pct. årligt, hvor der for indkomståret  

 1997 og tidligere indkomstår kun kan afskrives med indtil 10 pct. årligt.
Der  

 skal heller ikke ske beskatning af genvundne afskrivninger ved salg af  

 dræningsanlæg.
Til gengæld kan afskrivninger på dræningsanlæg, der er afholdt  

 i indkomståret 1997 eller tidligere efter den tidligere afskrivningslovs § 29  

 S ikke medregnes til anskaffelsessummen ved opgørelsen af skattepligtig  

 fortjeneste eller tab ved salg af fast ejendom efter  

 ejendomsavancebeskatningsloven, jf. § 2, nr. 3, i det samtidig hermed  

 fremsatte forslag til lov om ændring af forskellige skattelove  

 (Konsekvensændringer m.v. som følge af afskrivningsloven).
Til § 59 Den gældende afskrivningslov indeholder i §§ 3 A og 21 A regler om adgang  

 til straksafskrivning for udgifter til de miljøforbedrende driftsmidler og  

 anlæg i landbrug m.v., der er omtalt i § 1 i loven om støtte til  

 miljøforbedrende investeringer i mindre landbrug m.v.
Reglerne har dog ifølge  

 den ændringslov, hvorved bestemmelserne blev indsat i afskrivningsloven samt  

 senere ændringer hertil, kun haft virkning for driftsmidler og anlæg, der er  

 anskaffet henholdsvis taget i brug i perioden fra den 1. december 1985 til og  

 med den 30. september 1995. Bestemmelserne er derfor ikke medtaget i  

 lovforslaget.
Efter den gældende § 3 A, stk. 2, skal salgssummer og forsikrings- og  

 erstatningssummer vedrørende de miljøforbedrende driftsmidler behandles efter  

 reglerne i § 3, stk. 5, dvs. de skal fuldt ud medregnes i den skattepligtige  

 indkomst for det indkomstår, hvori afhændelsen finder sted.
Ved det  

 foreslåede stk. 1 videreføres denne regel.
Efter den gældende § 21 A, stk. 2,  

 skal de udgifter, der straksafskrives efter paragraffens stk. 1, indgå i  

 opgørelsen af genvundne afskrivninger i forbindelse med salg af den  

 afskrivningsberettigede bygning.
Denne regel videreføres ved det foreslåede  

 stk. 2.
Til § 60 Bestemmelsen stk. 1 - 6 svarer til den gældende lovs § 2 A med en mindre  

 sproglig justering i stk. 2. Reglerne, der giver mulighed for at afskrive med  

 dobbelte satser, gælder for de til en virksomhed hørende driftsmidler, der  

 udelukkende benyttes erhvervsmæssigt i erhvervszonen, og som er anskaffet,  

 efter at erhvervszonen blev udpeget.
Reglerne gælder, når den skattepligtige  

 inden udgangen af kalenderåret 1994 driver erhvervsvirksomhed i en  

 erhvervszone.
Adgangen til afskrivning med dobbelte satser på driftsmidler i  

 erhvervszoner gælder indtil udgangen af indkomståret 1999. Stk. 7 svarer til  

 den gældende lovs § 5, stk. 2, med en mindre justering af henvisningen.
Stk.  

 8 indeholder en nyaffattet bestemmelse om overgang fra den særskilte saldo  

 til den ordinære driftsmiddelsaldo ved udløbet af de særlige  

 erhvervszoneregler.
Det på særskilt saldo nedskrevne beløb skal efter  

 bestemmelsen tillægges saldoværdien på den ordinære driftsmiddelsaldo ved  

 begyndelsen af indkomståret 2000.
Til § 61 Bestemmelsen indeholder regler for driftsmidler, der afskrives på særskilt  

 saldo, og som flyttes uden for erhvervszonen.
Bestemmelsen svarer til den  

 gældende lovs § 32 B, hvor alene henvisningerne er tilpasset lovforslagets  

 struktur.
Til § 62 Bestemmelsen vedrører reglerne for afskrivning på bygninger og  

 installationer, der er beliggende i erhvervszoner.
Reglerne om afskrivning  

 med dobbelte satser gælder for bygninger og installationer, der kan afskrives  

 efter de almindelige bestemmelser i lovforslaget, og som er anskaffet, efter  

 at erhvervszonen blev udpeget.
Bygningerne m.v. skal endvidere benyttes  

 erhvervsmæssigt af en virksomhed etableret i erhvervszonen inden udgangen af  

 kalenderåret 1994. Adgangen til afskrivning med dobbelte satser på bygninger  

 og installationer i erhvervszoner gælder indtil udgangen af indkomståret  

 1999.
 Bestemmelsen svarer til den gældende lovs § 23 A, og der er alene  

 foretaget en sproglig justering i stk. 1 samt en konsekvensændring af  

 henvisningerne.
Til § 63 Bestemmelsen indeholder henvisning til de almindelige afskrivningsregler  

 for aktiver, der er omfattet af reglerne i §§ 60 - 62. De almindelige regler  

 finder således anvendelse i det omfang, det er foreneligt med de særlige  

 regler.
Bestemmelsen er indsat som konsekvens af, at de midlertidige  

 bestemmelser, der er indeholdt i kapitel VII, ikke er indeholdt i kapitlerne  

 om afskrivning på disse aktiver, henholdsvis kapitel II for driftsmidler og  

 skibe og kapitel III for bygninger og installationer.
Til § 64 Bestemmelsen vedrører selskaber og foreninger omfattet af § 1, stk. 1, nr.  

 1, 2 og 4, i selskabsskatteloven, som erhverver aktiver omfattet af  

 straksafskrivningsreglen i den foreslåede bestemmelse i § 6, stk. 1, med  

 henblik på udlejning.
Bestemmelsen gælder også aktiver, som allerede ved  

 erhvervelsen er udlejet.
Bestemmelsen sikrer, at disse selskaber ikke kan  

 straksfradrage udgifter til anskaffelsen efter § 6, stk. 3, hvis der er  

 anvendt investeringsfondsmidler til forlods afskrivning på aktiverne.  

 Bestemmelsen findes i den gældende lovs § 3, stk. 7, 2. pkt., og er flyttet  

 til kapitlet med ikrafttrædelses- og overgangsbestemmelser på grund af den  

 afvikling, der sker af investeringsfondsordningen.
Til § 65 Afskrivningslovens afsnit V A, der begrænser afskrivningsadgangen i  

 forbindelse med leasingvirksomhed, blev ophævet ved lov nr. 388 af 7. juni  

 1989. Baggrunden herfor var især, at man ikke fandt grundlag for at  

 opretholde reglerne efter gennemførelsen af den nævnte lov, der indebar en  

 skærpet beskatning af anpartshavere.
Ophævelsen havde dog kun virkning for aktiver anskaffet den 12. maj 1989  

 eller senere.
For aktiver anskaffet før den 12. maj 1989 blev leasingreglerne  

 således opretholdt, hvilket foreslås videreført ved bestemmelserne i § 65.  

 Efter leasingreglerne var der ingen adgang til at pristalsregulere  

 anskaffelsessummen for nærmere afgrænsede aktiver, der udlejes, og ingen  

 mulighed for løbende at foretage afskrivninger.
 Stk. 2-4 svarer til den gældende afskrivningslovs § 32 A.
Til § 66 Bestemmelsen er identisk med den gældende lovs § 46.
