Fremsat den 10. februar 1999 af miljø- og  

 energiministeren (Svend Auken) Forslag til Lov om forurenet jord Kapitel 1 Formål m.v.
 § 1. Loven skal medvirke til at forebygge, fjerne eller  

 begrænse jordforurening og forhindre eller forebygge skadelig virkning  

 fra jordforurening på grundvand, menneskers sundhed og miljøet i  

 øvrigt.
Stk. 2. Med loven tilsigtes særligt at 1)	beskytte drikkevandsressourcer, 2)	forebygge sundhedsmæssige problemer ved anvendelsen af  

 forurenede arealer, 3)	tilvejebringe grundlag for en koordineret og målrettet  

 offentlig indsats med henblik på at undgå skadelig virkning fra  

 jordforurening, 4)	forebygge yderligere forurening af miljøet i forbindelse med  

 anvendelse og bortskaffelse af jord og 5)	fastholde forureneren som den, der først og fremmest skal  

 foretage de nødvendige foranstaltninger til at afværge  

 følgerne af en jordforurening og genoprette den hidtidige  

 tilstand.
 § 2. Loven omfatter jord, der på grund af  

 menneskelig påvirkning kan have skadelig virkning på grundvand,  

 menneskers sundhed og miljøet i øvrigt.
 Stk. 2. Loven omfatter ikke jord påvirket af  

 jordbrugsmæssig spredning af slam, gødning og pesticider  

 m.v.
Kapitel 2 Forureningskortlægning og tilladelse til  

 ændret arealanvendelse m.v.
 § 3. Amtsrådet foretager i samarbejde med  

 kommunalbestyrelsen kortlægning, eventuelt gennem tekniske  

 undersøgelser, af forurenede arealer, jf. §§ 4 og 5.
 Stk. 2. Forsvarsministeriet foretager dog i samarbejde med  

 amtsrådet kortlægning af forurenede arealer på vidensniveau  

 1 på Forsvarsministeriets ejendomme.
 Stk. 3. Arealer, der anvendes til offentlig vej,  

 kortlægges ikke på vidensniveau 1.
 § 4. Et areal betegnes som kortlagt på vidensniveau 1,  

 hvis der er tilvejebragt en faktisk viden om aktiviteter på arealet  

 eller aktiviteter på andre arealer, der kan have været kilde til  

 jordforurening på arealet.
 § 5. Et areal betegnes som kortlagt på vidensniveau 2,  

 hvis der er tilvejebragt et dokumentationsgrundlag, der gør, at det  

 med høj grad af sikkerhed kan lægges til grund, at der på  

 arealet er en jordforurening af en sådan art og koncentration, at  

 forureningen kan have skadelig virkning på mennesker og  

 miljø.
§ 6. Som et led i kortlægningen efter §§ 4 og 5  

 fastlægger amtsrådet, med henblik på en videre offentlig  

 indsats, de arealer, hvor der er forurening eller forureningskilder, der kan 1)	have skadelig virkning på grundvandet indenfor et område  

 med særlige drikkevandsinteresser, 2)	have skadelig virkning på grundvandet i et indvindingsopland  

 for et alment vandforsyningsanlæg, eller 3)	have skadelig virkning på mennesker på et areal med  

 bolig, børneinstitution eller offentlig legeplads.
Stk. 2. Kommunalbestyrelsen fastlægger de arealer, der  

 anvendes til bolig, børneinstitution eller offentlig legeplads.  

 Oplysninger herom videregives til amtsrådet til brug for  

 amtsrådets fastlæggelse af arealer efter stk. 1, nr. 3.  

 Kommunalbestyrelsen fastlægger endvidere de arealer, der anvendes til  

 rekreativt område, alment tilgængeligt område, kolonihave,  

 sommerhusgrund eller institution.
Oplysninger herom videregives til  

 amtsrådet til brug for amtsrådets administration af  

 bestemmelserne i §§ 8 og 9.
 § 7. Inden for de i medfør af § 6, stk. 1,  

 fastlagte arealer, der er kortlagt på vidensniveau 1, foretager  

 amtsrådet, gennem tekniske undersøgelser i form af opgravninger,  

 boringer, analyser eller lignende, en kortlægning af den mulige  

 jordforurening frem til vidensniveau 2.
 Stk. 2. Ved kortlægning frem til vidensniveau 2 kan  

 tekniske undersøgelser undlades i det omfang, der i øvrigt  

 foreligger dokumentation, der tilvejebringer et tilsvarende sikkert grundlag  

 for at kortlægge arealet på vidensniveau 2.
 Stk. 3. Kortlægning frem til vidensniveau 2 kan  

 undlades, hvor der efter amtsrådets vurdering som følge af  

 arealets befæstelse ikke er tale om aktuel skadelig virkning på  

 grundvand eller mennesker.
 § 8. Når en ejer har modtaget underretning om  

 kortlægning, jf. § 12, stk. 1, skal ejer eller bruger  

 ansøge amtsrådet om tilladelse før den  

 pågældende ændrer anvendelsen af det kortlagte areal til et  

 af de i § 6, stk. 2, nævnte formål.
 Stk. 2. Hvis det kortlagte areal er fastlagt af  

 amtsrådet som indsatsområde, jf. § 6, stk. 1, eller  

 hvis det kortlagte areal anvendes til et af de formål, der er  

 nævnt i § 6, stk. 2, skal ejer eller bruger ansøge  

 amtsrådet om tilladelse før påbegyndelsen af et bygge- og  

 anlægsarbejde på arealet.
 Stk. 3. Til brug for en afgørelse efter stk. 1  

 eller 2 kan amtsrådet stille krav om, at ansøgeren for egen  

 regning udfører nødvendige forureningsundersøgelser  

 eller på anden måde dokumenterer, at den planlagte ændrede  

 anvendelse eller det planlagte bygge- og anlægsarbejde er miljø-  

 og sundhedsmæssigt forsvarligt.
 Stk. 4. Amtsrådet kan knytte følgende  

 vilkår til en tilladelse efter stk. 1 eller 2:
 1)	Vedrører det ansøgte anvendelse til et af de  

 formål, der er nævnt i § 6, stk. 2, kan der  

 fastsættes vilkår om gennemførelse af miljø- og  

 sundhedsmæssige nødvendige foranstaltninger af hensyn til  

 arealanvendelsen.
 2)	Vedrører det ansøgte udførelse af bygge- og  

 anlægsarbejder over en forurening, der kan være til fare for  

 grundvandet eller på et areal med væsentligt forhøjede  

 koncentrationer af forurenende stoffer, kan der fastsættes  

 sådanne vilkår, der er nødvendige for at forhindre en  

 forøgelse af risikoen for grundvandet.
 3)	Vilkår om, at anvendelsen eller arbejdet skal foregå  

 på en nærmere bestemt måde, således at en senere  

 offentlig indsats ikke umuliggøres eller fordyres  

 væsentligt.
 4)	Vilkår om afgivelse af en redegørelse for  

 ændringen eller arbejdet med dokumentation for forureningsforholdene,  

 når ændringen eller arbejdet er afsluttet.
 Stk. 5. Amtsrådet kan ændre allerede fastsatte  

 vilkår eller fastsætte nye vilkår, hvis der i forbindelse  

 med ændringen af anvendelsen eller udførelsen af bygge- og  

 anlægsarbejdet, der er meddelt tilladelse til, konstateres andre  

 forureningsforhold end forudsat ved tilladelsen.
 Stk. 6. En tilladelse efter stk. 1 eller 2 bortfalder,  

 hvis det, der er meddelt tilladelse til, ikke er påbegyndt inden 1  

 år efter tilladelsens dato, medmindre amtsrådet træffer  

 afgørelse om andet.
 Stk. 7. Vilkår er bindende for den til enhver tid  

 værende ejer og bruger af arealet, og længerevarende vilkår  

 kan tinglyses på ejendommen.
 Stk. 8. Amtsrådet kan fastsætte regler om hvilke  

 betingelser, der skal opfyldes for at opnå tilladelse, jf. stk. 1  

 og 2, vedrørende ændret anvendelse og bygge- og  

 anlægsarbejder på arealer, der er kortlagte.
 Stk. 9. Amtsrådet kan fastsætte regler om i hvilke  

 tilfælde tilladelse ikke er nødvendig, jf. stk. 1 og 2 og  

 § 15, stk. 1, nr. 2.
 § 9. Amtsrådet kan udarbejde anbefalinger til ejer og  

 bruger af kortlagte arealer om anvendelsen af de pågældende  

 arealer.
 Stk. 2. Amtsrådet kan på alment tilgængelige  

 udendørs arealer, der er kortlagte, meddele påbud til ejere om,  

 at disse inden en nærmere fastsat frist skal foretage eller opretholde,  

 nærmere bestemte, mindre omkostningskrævende foranstaltninger,  

 herunder indhegning og flisedækning, hvor der kan være en  

 sundhedsmæssig risiko ved den nuværende anvendelse.
 Stk. 3. Amtsrådet kan for bestemte kortlagte  

 arealer fastsætte regler om, at ejere indenfor en nærmere fastsat  

 frist skal foretage eller opretholde foranstaltninger på alment  

 tilgængelige udendørs arealer, som nævnt i stk. 2.
 Stk. 4. Påbud og regler, jf. stk. 2 og 3,  

 påhviler den til enhver tid værende ejer af ejendommen og kan  

 tinglyses på ejendommen.
 Stk. 5. Ejere skal underrette lejere om anbefalinger,  

 påbud eller regler, jf. stk. 1 - 3.
 Stk. 6. Regler udstedt i medfør af § 8,  

 stk. 8 og 9 og § 9, stk. 3 skal indeholde bestemmelser om, at  

 amtsrådet kan dispensere, såfremt ejeren dokumenterer, at der  

 ikke er behov for de pålagte foranstaltninger.
§ 10. Hvis en ejer eller bruger ikke gennemfører et  

 påbegyndt projekt, der er meddelt tilladelse til, jf. § 8, eller  

 afslutter en påbegyndt oprydning, der er fastsat som vilkår for  

 en tilladelse, kan amtsrådet fastsætte en frist for  

 færdiggørelse af projektet eller oprydningen.
Hvis fristen  

 overskrides, kan amtsrådet meddele ejeren eller brugeren påbud  

 om, at grunden skal bringes i en miljøtilstand, der ikke er ringere  

 end tilstanden før påbegyndelsen af projektet eller  

 oprydningen.
 § 11. Amtsrådet skal, såfremt en ejer eller en  

 bruger fremsætter anmodning herom, efter at have afsluttet et projekt  

 eller en oprydning, jf. § 8, udfærdige en erklæring, som  

 indeholder en beskrivelse af det gennemførte projekt eller den  

 gennemførte oprydning og arealets kortlægningsmæssige  

 status, samt oplysning om, hvorvidt amtsrådet har ført tilsyn  

 med projektet eller oprydningen.
§ 12. Amtsrådet skal give skriftlig underretning om den  

 endelige kortlægning af et areal på vidensniveau 1 eller 2 til  

 ejere af ejendomme indenfor det kortlagte areal og til den  

 pågældende kommune.
Ejere skal underrette lejere om  

 amtsrådets afgørelse.
 Stk. 2. Amtsrådet kan træffe nærmere  

 afgørelse om, at underretningen efter stk. 1 skal ske på en  

 nærmere fastsat måde.
 Stk. 3. Den skriftlige underretning til ejere af ejendomme,  

 der anvendes til helårsbeboelse og er kortlagt på vidensniveau 2,  

 skal indeholde oplysninger om mulighederne for oprydning efter kapitel 4.
 § 13. Et areal skal udgå af kortlægningen,  

 når amtsrådet finder det godtgjort, at der ikke er miljø-  

 eller sundhedsmæssigt grundlag for at opretholde kortlægningen af  

 det pågældende areal.
 Stk. 2. Amtsrådet skal give skriftlig underretning herom  

 til ejere af ejendomme indenfor det areal, der ikke længere er  

 kortlagt, og til den pågældende kommune.
 § 14. Amtsrådet skal lade oplysninger om kortlagte  

 arealer indføre i matrikelregisteret og løbende opdatere  

 registeret.
 Stk. 2. Forsvarsministeriet skal indføre de af  

 Forsvarsministeriet kortlagte arealer på vidensniveau 1 i et  

 tilsvarende register som nævnt i stk. 1 under Forsvarsministeriet  

 og løbende opdatere registeret.
 Stk. 3. Et kortlagt areal skal udgå af registret,  

 når amtsrådet finder det godtgjort, at der ikke er miljø-  

 eller sundhedsmæssigt grundlag for at opretholde kortlægningen af  

 det pågældende areal.
 Stk. 4. Miljø- og energiministeren kan efter  

 forhandling med matrikelmyndighederne fastsætte nærmere regler om  

 registrering af kortlægningen, herunder om oprettelse og førelse  

 af registret, inddragelse af matrikelkort samt om udlevering af oplysninger  

 fra registret og om betaling herfor.
§ 15. Miljø- og energiministeren kan fastsætte  

 nærmere regler om 1)	formen og indholdet af ansøgninger efter § 8,  

 stk. 1 og 2, og at ansøgninger skal indgives til  

 kommunalbestyrelsen, 2)	tilfælde, hvor tilladelse efter § 8, stk. 1 og 2,  

 ikke er nødvendig, herunder ved mindre bygge- og anlægsarbejder, 3)	indholdet af lokale regler efter § 8, stk. 8 og § 9,  

 stk. 3, og om offentliggørelse heraf, 4)	tidsfrister og procedurer for forureningskortlægningen og om  

 amtsrådenes pligt til at underrette andre myndigheder, 5)	indholdet af og kriterier for kortlægningen af arealer, samt  

 om at nærmere angivne forudsætninger skal lægges til grund  

 for kortlægningen.
 § 16. Amtsrådets afgørelser efter bestemmelserne  

 i dette kapitel kan ikke påklages til anden administrativ  

 myndighed.
 Stk. 2. Kommunalbestyrelsens afgørelser om  

 fastlæggelse af arealer, jf. § 6, stk. 2, kan ikke påklages til  

 anden administrativ myndighed.
Kapitel 3 Den offentlige undersøgelses- og  

 afværgeindsats § 17. Amtsrådet udfører  

 undersøgelsesprojekter vedrørende jordforurening på  

 kortlagte arealer og udarbejder forslag til projekter til  

 afværgeforanstaltninger, herunder oprydninger, og udfører  

 dem.
 Stk. 2. Amtsrådet indsamler erfaringer med  

 gennemførelse af afværgeforanstaltninger, herunder oprydninger  

 efter jord- og grundvandsforurening.
 Stk. 3. Miljø- og energiministeren forestår  

 udvikling og afprøvning af ny teknologi inden for  

 jordforureningsområdet.
Stk. 4. Ministeren kan i forbindelse med den i stk. 3  

 nævnte opgave fastsætte regler om administrationen, afholde  

 udgifter og yde tilskud til projekter vedrørende  

 afværgeforanstaltninger, herunder de af amtsrådet udførte  

 foranstaltninger, jf. stk. 1. Ministeren kan afholde udgifter, herunder  

 yde tilskud til udviklingsprojekter, kriteriefastsættelse,  

 risikovurdering, information og erfaringsopsamling.
Der kan ligeledes  

 afholdes udgifter, herunder ydes tilskud, til udbud af projekter,  

 administration, revision, evaluering og til forsikringer vedrørende  

 eventuelt erstatningsansvar i forbindelse med udførelsen af  

 opgaven.
Stk. 5. Udgifterne til fremme af den i stk. 3  

 nævnte teknologiudvikling afholdes indenfor de beløbsrammer, der  

 fastsættes på de årlige finanslove.
Der kan inden for et  

 finansår afgives tilsagn om udbetaling i det efterfølgende  

 finansår.
 § 18. Amtsrådet udarbejder en oversigt over den  

 offentlige indsats, der revideres en gang om året.
 Stk. 2. Oversigten medfører ingen rettigheder  

 eller pligter for ejere.
§ 19. Oversigten skal indeholde en angivelse af, på  

 hvilke arealer der skal foretages undersøgelser eller  

 afværgeforanstaltninger, herunder oprydning.
Oversigten skal angive en  

 prioritering af indsatsen, og den skal indeholde en økonomisk  

 oversigt.
 § 20. Oversigtens prioritering kan fraviges, og der kan  

 gennemføres projekter, der ikke er anført på oversigten,  

 hvis det skønnes nødvendigt.
 § 21. Amtsrådet underretter ejeren og den, overfor hvem  

 der kan meddeles påbud, jf. kapitel 5, før amtsrådet  

 udfører undersøgelser eller iværksætter  

 afværgeforanstaltninger.
 Stk. 2. Amtsrådet underretter vurderingsmyndighederne om  

 oprydning eller afværgeforanstaltninger, som amtsrådet har  

 udført på en ejendom.
 § 22. Amtsrådet kan til gennemførelse af  

 projekter anført på oversigten, jf. § 18, eller projekter, der  

 skønnes nødvendige, jf. § 20, i særlige tilfælde  

 indgå aftale om overtagelse af en ejendom, der er omfattet af  

 projektet.
 Stk. 2. Amtsrådet kan til gennemførelse af  

 projekter anført på oversigten til eje eller midlertidig brug  

 ekspropriere rettigheder over fast ejendom.
 Stk. 3. Amtsrådet kan vederlagsfrit overdrage en  

 ejendom, som amtsrådet har overtaget eller eksproprieret, til  

 kommunalbestyrelsen.
Stk. 4. Amtsrådet kan til fordel for en vandforsyning,  

 der vil gennemføre projekter med henblik på at sikre  

 nuværende eller fremtidig vandindvinding, til eje eller midlertidig  

 brug ekspropriere rettigheder over fast ejendom.
Dette gælder, uanset  

 om de pågældende arealer indgår i oversigten, jf.  

 § 18.
 Stk. 5. Ved gennemførelse af en ekspropriation efter  

 stk. 2 eller stk. 4 finder bestemmelserne i lov om offentlige veje  

 § 45 og §§ 47-49 tilsvarende anvendelse, idet det dog er  

 amtsrådet, der udfører de opgaver, som er tillagt vejbestyrelsen  

 i henhold til lov om offentlige veje.
 § 23. Miljø- og energiministeren kan fastsætte  

 regler for amtsrådets udarbejdelse af den i § 18 nævnte  

 oversigt, herunder hvilke kriterier og forudsætninger amtsrådet  

 skal lægge til grund for prioriteringen og gennemførelsen af den  

 offentlige indsats.
 § 24. Miljø- og energiministeren nedsætter et  

 råd, Depotrådet, som følger miljømyndighedernes  

 administration af loven.
 Stk. 2. Amtsrådet afgiver en årlig  

 indberetning til det efter stk. 1 nedsatte råd om gennemførte  

 aktiviteter og om den planlagte indsats, budgetter m.v. for det kommende  

 år.
 Stk. 3. Rådet udarbejder en årlig  

 redegørelse til ministeren på baggrund af amtsrådenes  

 indberetninger efter stk. 2. Rådet rådgiver ministeren i  

 generelle spørgsmål om teknologiudvikling og i forbindelse med  

 udfærdigelse af regler i medfør af loven.
 Stk. 4. Miljø- og energiministeren kan fastsætte  

 nærmere regler om rådets sammensætning og virksomhed og om  

 amtsrådenes indberetning efter stk. 2.
 § 25. Amtsrådets afgørelser efter bestemmelserne  

 i dette kapitel, bortset fra afgørelser om ekspropriation efter § 22,  

 stk. 2 og 4, kan ikke påklages til anden administrativ myndighed.
Kapitel 4 Værditabsordning for boligejere m. v.
 § 26. Værditabsordningen omfatter ejendomme, som blev  

 anvendt til helårsbeboelse den 18. november 1992 og som er forurenede  

 før den 1. september 1993, jf. dog stk. 3.
 Stk. 2. Ved forurenede ejendomme forstås i dette kapitel  

 ejendomme, der er kortlagte på vidensniveau 2, jf. § 5, eller  

 opfylder betingelserne herfor.
 Stk. 3. Uanset bestemmelsen i stk. 1 omfattes  

 følgende ejendomme ikke af værditabsordningen:
 1)	Industriejendomme og ejendomme, der er noteret som  

 landbrugsejendomme i henhold til lov om landbrugsejendomme, samt ejendomme i  

 landområder, der rummer skovbevoksede eller fredskovpligtige arealer i  

 henhold til skovloven.
2)	Etageejendomme, der anvendes til både bolig og erhverv, hvis  

 mere end 50 pct. af etagearealet anvendes erhvervsmæssigt.
Lofts- og  

 kælderarealer samt garager, der ikke er indrettet til bolig- og  

 erhvervsformål, indgår ikke i beregningen af etagearealet.
 3)	Ejendomme i områder, der er udlagt til sommerhus- eller  

 kolonihavebebyggelse, medmindre ejendommen anvendes til helårsbeboelse,  

 og lovligheden heraf ikke hviler på bestemmelser i planlovens  

 § 40, stk. 2, og § 41, jf. lovbekendtgørelse nr. 563 af 30. juni  

 1997 med senere ændringer.
 4)	Ejendomme, der ejes af det offentlige.
§ 27. Værditabsordningen omfatter ejere, der 1)	har erhvervet en ejendom, jf. § 26, i forurenet tilstand
og 2)	ved erhvervelsen hverken vidste eller burde vide, at ejendommen var  

 forurenet.
 Stk. 2. Følgende er omfattet af  

 værditabsordningen, hvis den tidligere ejer opfyldte betingelserne i  

 stk. 1:
 1)	Ejere, der har erhvervet ejendommen ved arv, hensidden i uskiftet bo  

 eller tvangsauktion som ufyldestgjort panthaver.
 2)	Ejere, der har overtaget ejendommen ved skilsmisse eller separation,  

 eller efter i mindst 2 år at have haft fælles hustand med den  

 tidligere ejer.
 3)	Ejere, der har erhvervet ejendommen ved en frivillig handel med en  

 panthaver eller ved en panthavers mellemkomst som led i panthaverens  

 tabsbegrænsende foranstaltning.
 Stk. 3. Ejere af ejendomme, der er blevet udstykket i  

 ejerlejligheder, er omfattet af værditabsordningen uanset  

 bestemmelserne i stk. 1, såfremt betingelserne i stk. 1 var  

 opfyldt ved udstykningen i ejerlejligheder.
 § 28. Amtsrådet rydder op på ejendomme, der  

 omfattes af værditabsordningen, når ejeren anmoder om det, jf.  

 dog § 34. Det er en betingelse, at ejendommen ved ejerens anmodning om  

 oprydning fortsat anvendes til helårsbeboelse, og at forureningen har  

 en skadelig virkning på mennesker eller miljø eller  

 indebærer en fare herfor i forhold til den faktiske boliganvendelse  

 på ejendommen.
 Stk. 2. Foranstaltninger, som amtsrådet kan meddele  

 påbud om efter § 9, stk. 2, dækkes ikke af  

 værditabsordningen.
 Stk. 3. Oprydninger gennemføres i det omfang, der er  

 afsat bevilling hertil på de årlige finanslove.
Stk. 4. Amtsrådenes udgifter i medfør af  

 bestemmelser i dette kapitel afholdes inden for den beløbsramme, der  

 fastsættes på de årlige finanslove.
Der kan inden for et  

 finansår afgives tilsagn til udbetaling i det efterfølgende  

 finansår.
 Stk. 5. Materiel, der anskaffes som nødvendigt led i  

 gennemførelsen af en oprydning, overgår efter brug vederlagsfrit  

 til amtsrådets videre anvendelse, afhændelse eller bortskaffelse.  

 Udgifter eller indtægter i den forbindelse tillægges  

 amtsrådet.
 Stk. 6. Amtsrådet kan afholde udgifter til forsikringer  

 vedrørende eventuelt erstatningsansvar i forbindelse med  

 oprydninger.
 § 29. Anmodning om oprydning i henhold til  

 værditabsordningen sendes til amtsrådet.
 Stk. 2. Retten til oprydning i henhold til  

 værditabsordningen kan overdrages til senere erhververe af ejendommen,  

 såfremt ansøgning om oprydning er indgivet inden  

 overdragelsen.
Stk. 3. Det påhviler ejeren for egen regning at  

 dokumentere, at en ejendom, som ikke er kortlagt på vidensniveau 2, er  

 forurenet i tilsvarende grad.
Amtsrådet kan stille krav til  

 dokumentationsmaterialet svarende til kravet for kortlægning på  

 vidensniveau 2, jf. § 5.
Stk. 4. Amtsrådet træffer afgørelse om,  

 hvorvidt ejendommen er omfattet af værditabsordningen.
Amtsrådet  

 underretter kommunalbestyrelsen om afgørelsen.
 § 30. Amtsrådet træffer afgørelse om, i  

 hvilket omfang der skal ryddes op i henhold til værditabsordningen.  

 Oprydningen svarer til en oprydning i medfør af kapitel 3. Hvis en  

 offentligt bekostet oprydning i henhold til værditabsordningen kan  

 iværksættes, meddeler amtsrådet tilsagn til ejeren,  

 herunder om hvornår oprydningen kan forventes påbegyndt.
 Stk. 2. Når et tilsagn om oprydning er meddelt i henhold  

 til stk. 1, indtræder amtsrådet i de krav, som ejeren  

 måtte have over for forureneren eller tidligere ejere i anledning af  

 forureningen i det omfang, ejerens krav mod forureneren eller tidligere ejere  

 reduceres som følge af oprydningen.
Stk. 3. Tidligst 9 måneder inden oprydningen  

 påbegyndes, sender amtsrådet en anmodning om indbetaling af  

 egenbetaling, jf. §§ 31 og 32. Amtsrådet kan stille krav om, at  

 egenbetalingen anvises fra en konto i et pengeinstitut.
Betalingsfristen  

 fastsættes til ikke under 3 måneder.
Hvis ejeren ikke betaler  

 indenfor fristen, bortfalder ejerens ret til oprydning i henhold til  

 værditabsordningen.
Amtsrådet kan under særlige  

 omstændigheder se bort fra mindre overskridelser af fristen.
Stk. 4. Påbegyndes oprydningen i henhold til  

 værditabsordningen ikke senest på det meddelte tidspunkt,  

 forrentes den indbetalte egenbetaling med en årlig rente, der svarer  

 til Nationalbankens diskonto den 1. januar det år, hvor egenbetalingen  

 blev indbetalt, med et tillæg på 5 pct.
De tilskrevne renter  

 udbetales, når oprydningen påbegyndes, eller hvis ejeren  

 trækker begæring om oprydning tilbage.
Trækkes  

 begæringen tilbage, fordi oprydningen ikke er påbegyndt  

 rettidigt, frigives egenbetalingen, og ejeren kan ikke på ny  

 begære oprydning på ejendommen, medmindre amtsrådet under  

 særlige omstændigheder træffer afgørelse om  

 andet.
Stk. 5. Hvis ejeren, i andre tilfælde end nævnt i  

 stk. 4, trækker sin begæring tilbage efter indbetaling af  

 egenbetaling, træffer amtsrådet afgørelse om, hvorvidt  

 oprydningen alligevel skal gennemføres.
Hvis amtsrådet  

 beslutter, at oprydningen ikke skal gennemføres, frigives  

 egenbetalingen.
Har amtsrådet afholdt udgifter, kan amtsrådet dog  

 træffe afgørelse om, at egenbetalingen ikke tilbagebetales helt.  

 Ved tilbagebetalingen tillægges beløbet ikke renter.
 Stk. 6. Skønnes en oprydning i henhold til  

 værditabsordningen upåkrævet, eller findes der efter en  

 værditabsoprydning fortsat en forurening på ejendommen, udsteder  

 amtsrådet en erklæring om, at forureningen er uden betydning for  

 anvendelsen af grunden til den faktiske anvendelse til helårsbolig, jf.  

 dog § 9, stk. 1 og 2.
 Stk. 7. Efterlades der efter en oprydning i henhold til  

 værditabsordningen forurening, jf. stk. 6, under bestående  

 bygninger til helårsbolig eller dertil hørende  

 ledningsanlæg, træffer amtsrådet afgørelse om,  

 hvorvidt ejendommen fortsat skal være omfattet af et tilsagn om  

 oprydning i henhold til værditabsordningen.
 Stk. 8. Amtsrådet underretter ejeren om den foretagne  

 oprydning.
 § 31. Egenbetalingen udgør 40.000 kr. i  

 grundbeløb pr. ejendom, dog mindst 7.000 kr. pr. lejlighed.
Stk. 2. Egenbetalingen nedsættes for hvert hele  

 år, der går fra det tidspunkt, hvor en forurening er kortlagt  

 på vidensniveau 2, eller hvor ejeren dokumenterer, jf. § 29,  

 stk. 3, at ejendommen er forurenet i tilsvarende grad, til  

 egenbetalingen indbetales.
For ejendomme, der før den 1. september  

 1993 var konstateret forurenet, regnes nedsættelsen dog i forhold til  

 denne dato.
Stk. 3. Den årlige nedsættelse, jf. stk. 2,  

 udgør 2.500 i grundbeløb, dog 5.000 kr. for ejendomme med 12  

 eller flere lejligheder.
Egenbetalingen nedsættes maksimalt til 15.000  

 kr. henholdsvis 30.000 kr. i grundbeløb.
§ 32. Har ejeren afholdt udgifter til nødvendige  

 undersøgelser, jf. § 29, stk. 3, nedsættes  

 egenbetalingen tilsvarende.
Overstiger udgifterne til undersøgelser  

 egenbetalingen, refunderes det overskydende beløb ikke.
§ 33. Amtsrådet yder efter anmodning lån til  

 egenbetalingen til ejere, som på det tidspunkt, hvor anmodning om  

 oprydning efter værditabsordningen indsendes, 1)	er fyldt 65 år, 2)	får udbetalt pension efter lov om social pension eller lov om  

 delpension eller 3)	modtager efterløn.
Stk. 2. Anmodning om lån indsendes til amtsrådet  

 sammen med anmodning om oprydning.
Tilsagn om lån meddeles af  

 amtsrådet samtidig med et eventuelt tilsagn om oprydning.
Stk. 3. Lånene anvendes umiddelbart til betaling af  

 egenbetalingen og administreres af Finansstyrelsen.
Lånene ydes i  

 øvrigt med de nødvendige tilpasninger på de vilkår  

 om sikkerhed, forrentning, forfald m.v., som er fastsat i lov om lån  

 til betaling af ejendomsskatter.
Der kan dog ses bort fra, om lånet kan  

 ligge inden for ejendommens vurdering før oprydningen.
 Stk. 4. Amtsrådet kan i særlige tilfælde  

 efter anmodning stille garanti for ejerens lån i sædvanlige  

 realkreditinstitutioner til egenbetalingen.
Stk. 5. Anmodningen om garanti indsendes til amtsrådet  

 sammen med anmodning om oprydning.
Tilsagn om garanti meddeles af  

 amtsrådet samtidig med et eventuelt tilsagn om oprydning.
 § 34. Amtsrådet kan i særlige tilfælde  

 fremsætte tilbud om overtagelse af en ejendom, jf. § 75.  

 Bestemmelserne i §§ 31 og 32 om egenbetaling finder tilsvarende  

 anvendelse.
 Stk. 2. Hvis ejeren ikke inden en nærmere fastsat frist  

 på ikke under 3 måneder accepterer, at ejendommen overtages i  

 henhold til stk. 1, eller ikke indenfor en nærmere frist, der  

 fastsættes til ikke under 3 måneder, indbetaler egenbetalingen,  

 bortfalder ejerens rettigheder i henhold til værditabsordningen.
 Stk. 3. En overtagelse sker til eje for amtsrådet.  

 Amtsrådet kan vederlagsfrit overdrage en ejendom, som amtsrådet  

 har overtaget, til kommunalbestyrelsen.
 § 35. Hvis egenbetalingen overstiger de samlede udgifter til  

 undersøgelser og oprydning i henhold til værditabsordningen,  

 tilbagebetales det overskydende beløb, når oprydningen er  

 gennemført.
Stk. 2. Såfremt en ejendom, der er kortlagt på  

 vidensniveau 2 og indført i registeret, jf. § 14, efter  

 gennemført oprydning, jf. § 28, fortsat er forurenet i et  

 sådant omfang, at den ikke kan udgå af registeret, tilbagebetales  

 egenbetalingen.
Tilsvarende tilbagebetales egenbetalingen, hvis ejendommen  

 efter en oprydning fortsat er forurenet i et sådant omfang, at den  

 bliver kortlagt på vidensniveau 2 og indføres i registeret som  

 sådan.
Amtsrådet kan i særlige tilfælde under et  

 længerevarende oprydningsprojekt træffe afgørelse om, at  

 egenbetalingen tilbagebetales før projektets afslutning, såfremt  

 ejendommen efter projektets afslutning forventes fortsat forurenet i et  

 sådant omfang, at den ikke kan udgå af registeret, eller at den  

 vil blive indført i registeret som kortlagt på vidensniveau  

 2.
Stk. 3. Tilbagebetalingen sker til den til enhver tid  

 værende ejer af den ejendom, som egenbetalingen vedrører.  

 Tilbagebetalingen kan ske til en konto i et pengeinstitut.
Ved  

 tilbagebetaling tillægges egenbetalingen en årlig rente for  

 perioden, fra egenbetalingen blev indbetalt, til tilbagebetaling sker,  

 svarende til Nationalbankens diskonto den 1. januar det år, hvor  

 egenbetalingen blev indbetalt, med et tillæg på 5 pct.
Stk. 4. For ejere, der er bevilget lån eller for hvem,  

 der er stillet garanti i henhold til § 33, anvendes tilbagebetalingen  

 dog direkte til indfrielse af det bevilgede lån eller det lån,  

 for hvilket der er stillet garanti.
Beløbet tillægges renter  

 svarende til de påløbne renter på lånet.
 § 36. Miljø- og energiministeren kan som en del  

 af værditabsordningen afholde udgifter, herunder yde tilskud til  

 information, administration, revision, evaluering og til resultatformidling  

 m.v.
§ 37. Miljø- og energiministeren kan fastsætte  

 nærmere regler om Miljøstyrelsens, amtsrådenes,  

 Københavns og Frederiksberg Kommuners og Finansstyrelsens behandling  

 af sager efter værditabsordningen, herunder om 1)	afgivelse af tilsagn om lån eller garanti for lån, 2)	hvilke oplysninger og hvilken dokumentation ejeren skal fremsende  

 med anmodningen, samt om hvilken form anmodningen skal have, 3)	undersøgelser, oprydning og vurdering af sagerne, 4)	amtsrådenes underretning til miljø- og energiministeren  

 om sager efter værditabsordningen og 5)	erhvervelse og salg af materiel og fast ejendom efter  

 værditabsordningen.
 § 38. Amtsrådets afgørelser efter dette kapitel  

 kan ikke påklages til anden administrativ myndighed.
Kapitel 5 Påbud til forurenere m.v.
 § 39. Kommunalbestyrelsen træffer afgørelse om  

 påbud efter dette kapitel vedrørende forureninger, der stammer  

 fra ejendomme eller anlæg i kommunen, uanset om påbudsadressaten  

 har bopæl eller rettigheder over ejendomme eller anlæg i  

 kommunen, jf. dog stk. 2 og 3.
Stk. 2. Amtsrådet træffer afgørelse om  

 påbud vedrørende forureninger, der stammer fra virksomheder, som  

 amtet efter miljøbeskyttelsesloven fører tilsyn med eller  

 førte tilsyn med på tidspunktet for virksomhedens ophør,  

 uanset om påbudsadressaten har bopæl eller rettigheder over  

 ejendomme eller anlæg i amtet.
Amtsrådet træffer endvidere  

 afgørelse om forureninger i råstofgrave og tidligere  

 råstofgrave.
 Stk. 3. Amtsrådet træffer afgørelse  

 vedrørende jordforurening på kommunalt drevne virksomheder.  

 Kommunalbestyrelsen træffer afgørelse vedrørende  

 jordforurening på amtskommunalt drevne virksomheder.
 Oplysninger, udførelse af undersøgelser  

 m.v.
§ 40. Miljømyndigheden, jf. § 39, kan påbyde  

 en mulig forurener, jf. § 41, stk. 3, nr. 1, 1. pkt., og nr. 2, for  

 egen regning at give de oplysninger, som har betydning for vurderingen af  

 afhjælpende eller forebyggende foranstaltninger vedrørende en  

 eventuel forurening.
Forureneren kan herunder påbydes at 1)	foretage prøveudtagning, analyser og måling af stoffer  

 o. lign. med henblik på at klarlægge årsagerne til eller  

 virkningerne af en stedfunden forurening, samt forureningens art og omfang  

 og 2)	klarlægge, hvordan følgerne af forurening  

 afhjælpes eller forebygges.
Stk. 2. Påbud efter stk. 1 kan meddeles, uanset  

 hvornår en mulig forurening er sket.
Påbud efter stk. 1 kan  

 endvidere meddeles, uanset hvordan en mulig forurening er sket, jf. dog  

 § 41, stk. 3, nr. 2.
Oprydninger eller andre afhjælpende  

 foranstaltninger Forureninger, der sker den 1. januar 2000 eller senere § 41. For forureninger, der sker den 1. januar 2000 eller  

 senere, kan miljømyndigheden, jf. § 39, meddele forureneren  

 påbud om at fjerne en konstateret forurening og genoprette den  

 hidtidige tilstand eller foretage tilsvarende afhjælpende  

 foranstaltninger.
 Stk. 2. Påbud kan meddeles, uanset hvordan forureningen  

 er sket, jf. dog stk. 3, nr. 2. Påbud kan ikke meddeles, hvor  

 forureningen er opstået på grund af krig, borgerlige uroligheder,  

 atomskader eller naturkatastrofer.
 Stk. 3. Som forurener anses:
1)	Den, der i erhvervsmæssigt eller offentligt øjemed  

 driver eller drev den virksomhed eller anvender eller anvendte det  

 anlæg, hvorfra forureningen hidrører.
Forureningen eller en del  

 heraf skal være sket i den pågældende driftsperiode.
 2)	Andre, der har forårsaget en forurening, såfremt  

 forureningen skyldes uforsvarlig adfærd eller en adfærd, der er  

 omfattet af strengere ansvarsregler i følge anden  

 lovgivning.
 Stk. 4. Påbud kan ikke meddeles, hvis der er gået  

 30 år eller mere efter ophøret af den produktionsmetode eller  

 anvendelsen af det anlæg, der forårsagede eller kunne  

 forårsage forureningen.
 § 42. Hvis en forurening, der er sket før den 1. januar  

 2000, fortsætter efter denne dato, finder bestemmelserne i §§ 41  

 og 43 kun anvendelse, såfremt miljømyndigheden godtgør,  

 at den væsentligste del af forureningen er sket efter den 1. januar  

 2000.
Fælles bestemmelser § 43. Hvis en forurening kan henføres til  

 flere forurenere, kan påbud, som omhandlet i §§ 40 og 41, meddeles dem  

 alle.
Påbudet til den enkelte forurener fastsættes under hensyn  

 til den andel af den samlede forurening, som miljømyndigheden vurderer  

 stammer fra den pågældende.
Hvis det ikke er muligt at vurdere  

 flere forureneres respektive andele af forureningen, skal  

 miljømyndigheden i påbudene lægge til grund, at ligelige  

 andele af forureningen, herunder den forurening, der ikke med vished kan  

 henføres til en eller flere forurenere, henføres til disse  

 forurenere.
 Stk. 2. Der kan dog ikke meddeles påbud til en  

 forurener, hvis det må antages, at kun en ubetydelig andel af  

 forureningen kan henføres til denne forurener.
Stk. 3. Hvis forurenere, der er meddelt påbud efter  

 stk. 1, ikke kan blive enige om sammen at efterkomme påbudene, kan nyt  

 påbud om foretagelse af undersøgelser eller oprydninger af den  

 samlede forurening meddeles til den forurener, som må antages at have  

 bidraget med den største andel af forureningen.
Hvis  

 miljømyndigheden efter stk. 1 har lagt til grund, at forureningen i  

 ligelige andele stammer fra forurenerne, kan påbud meddeles til den  

 forurener, der har rådighed over ejendommen.
Hvis ingen forurenere har  

 rådighed over ejendommen, kan påbud rettes mod den forurener, der  

 sidst havde rådighed over ejendommen.
§ 44. Påbud efter §§ 40-41 kan meddeles, uanset om  

 forureneren har rådighed over den forurenede ejendom.
For forureninger,  

 der er sket før den 1. januar 2000, kan påbud efter § 40  

 dog kun meddeles, hvis forureneren havde rådighed over den ejendom, der  

 er forurenet, på tidspunktet for lovforslagets fremsættelse eller  

 på et senere tidspunkt.
I påbudet skal der fastsættes pligt  

 til reetableringer af den forurenede ejendom.
 Stk. 2. Hvis forureneren ikke har rådighed over den  

 forurenede ejendom, kan miljømyndigheden meddele påbud til den,  

 der har rådighed over ejendommen, om at tåle, at  

 undersøgelser, oprydningen eller andre foranstaltninger  

 gennemføres ved forurenerens foranstaltning.
 Stk. 3. Påbud efter stk. 2 er bindende over for  

 den, der til enhver tid har rådighed over den forurenede ejendom.
§ 45. Påbud efter §§ 40-41, der vedrører en  

 virksomhed i drift, er bindende over for senere driftsherrer, såfremt  

 den senere driftsherre på tidspunktet for erhvervelsen vidste eller  

 burde vide, at påbud var meddelt.
Det samme gælder påbud,  

 der er forvarslet.
 Stk. 2. Er der på tidspunktet for erhvervelsen af  

 virksomheden meddelt eller forvarslet påbud om undersøgelser  

 m.v. efter § 40 til en virksomhed i drift, kan påbud om yderligere  

 foranstaltninger vedrørende den samme forurening meddeles en senere  

 driftsherre, såfremt den senere driftsherre på tidspunktet for  

 erhvervelsen vidste eller burde vide, at påbud var meddelt eller  

 forvarslet.
Stk. 3. Påbud efter §§ 40-41 til en virksomhed i drift  

 er bindende overfor senere erhververe af den forurenede ejendom,  

 såfremt 1)	påbudet var meddelt eller forvarslet før erhvervelsen,  

 men ikke er efterkommet, uanset at efterkommelsen er blevet indskærpet,  

 og forholdet er blevet politianmeldt, 2)	erhververen på erhvervelsestidspunktet vidste eller burde  

 vide, at påbud var meddelt eller forvarslet, og 3)	erhvervelsen sker fra en, der selv var eller kunne blive forpligtet  

 til at efterkomme påbudet.
 § 46. Miljømyndigheden lader oplysninger om  

 påbud, der er meddelt efter dette kapitel eller forvarslet, tinglyse  

 på ejendommen for påbudsadressatens regning, jf. dog stk. 2.  

 Oplysninger om påbud udstedt efter § 44, stk. 2, og forvarsel herom  

 skal dog ikke tinglyses.
 Stk. 2. Såfremt et påbud, der er forvarslet, ikke  

 meddeles endeligt, skal miljømyndigheden dække  

 påbudsadressatens tinglysningsudgift.
 Stk. 3. Miljømyndigheden lader tinglysningen af  

 påbud aflyse, når påbudet er efterkommet.
 § 47. Der kan ikke meddeles påbud efter dette kapitel  

 vedrørende offentligt drevne lossepladser m.v., der er taget i brug  

 før den 1. oktober 1974, og som ikke længere var i drift den 1.  

 september 1990.
Ejere af olietanke med et rumindhold under 6000 l til  

 boligopvarmning og forsikringspligt § 48. For olieforureninger, der konstateres efter en af  

 miljø- og energiministeren nærmere fastsat dato, kan  

 miljømyndigheden, jf. § 39, uanset hvordan forureningen er sket,  

 meddele ejere af olietanke, jf. stk. 3, påbud om afgivelse af  

 oplysninger og udførelse af undersøgelser som omhandlet i  

 § 40, stk. 1, og om at fjerne den konstaterede forurening og  

 genoprette den hidtidige tilstand eller foretage tilsvarende  

 afhjælpende foranstaltninger.
Stk. 2. Påbud efter stk. 1 kan ikke meddeles, hvis  

 forureningen er opstået på grund af krig, borgerlige uroligheder,  

 atomskader eller naturkatastrofer.
Er betingelserne for at udstede påbud efter stk. 1 opfyldt,  

 men forholdet omfattet af § 49, stk. 2, kan der kun udstedes påbud  

 efter stk. 1, hvis forureningen er sket efter lovens ikrafttræden.
Stk. 3. Påbud efter stk. 1 kan meddeles ejere af  

 olietanke med et rumindhold under 6000 liter, hvor 50 pct. eller mere af det  

 areal, der opvarmes med olie fra den pågældende olietank,  

 anvendes til beboelse, hvis anlægget har været brugt efter den af  

 miljø- og energiministeren fastsatte dato, jf. stk. 1, og har  

 været eller kan have været anvendt umiddelbart før  

 konstateringen af forureningen.
Hvis forureningen konstateres indenfor 12  

 måneder efter den af miljø- og energiministeren fastsatte dato,  

 jf. stk. 1, kan påbud efter stk. 1 tillige meddeles, hvis  

 anlægget har været i brug inden for 12 måneder før  

 konstateringen af forureningen.
Stk. 4. Påbud kan meddeles, uanset om ejeren af  

 olietanken har rådighed over den forurenede ejendom.
I påbudet  

 skal der fastsættes pligt til reetableringer af den forurenede  

 ejendom.
Stk. 5. Hvis ejeren af olietanken ikke har rådighed  

 over den forurenede ejendom, kan miljømyndigheden meddele påbud  

 til den, der har rådighed over ejendommen, om at tåle, at  

 undersøgelser, oprydningen eller andre foranstaltninger  

 gennemføres.
Dette påbud er bindende overfor den, der til enhver  

 tid har rådighed over den forurenede ejendom.
 Stk. 6. For olieforureninger, der ikke er omfattet af  

 stk. 1, jf. stk. 2, finder de øvrige bestemmelser i lovgivningen om  

 forurenet jord anvendelse.
 Stk. 7. Miljø- og energiministeren kan fastsætte  

 nærmere regler om, hvilke påbud der kan tinglyses på  

 ejendommen.
 § 49. Ejere af olietanke, der kan meddeles påbud efter  

 § 48, stk. 1, jf. § 48, stk. 3, skal være omfattet  

 af en forsikring, der dækker udgifterne, jf. dog stk. 2, til  

 miljømyndighedernes krav om undersøgelser og oprydning efter  

 bestemmelsen i § 48.
Stk. 2. Forsikringspligten omfatter ikke dækning af  

 udgifter, hvor forureningen 1)	er forårsaget forsætligt af tankejeren, 2)	stammer fra installationer, som tankejeren vidste eller burde vide  

 ikke opfylder offentlige forskrifter herom, indeholdt i  

 olietankbekendtgørelsen, eller 3)	skyldes, at leveringen af olie i tankejerens ejertid ikke er sket  

 efter offentlige forskrifter herom, indeholdt i bekendtgørelse om  

 vejtransport af farligt gods.
 Stk. 3. Pligten til at være dækket af en  

 forsikring ophører 6 måneder efter, at tanken er taget ud af  

 brug og sløjfet forskriftsmæssigt.
 Stk. 4. Forsikringen skal være dækkende senest fra  

 den af mi1jø- og energiministeren fastsatte dato, jf. § 48,  

 stk. 1.
Stk. 5. Forsikringen skal dække udgifter som nævnt  

 i stk. 1 Viser udgiften til opfyldelse af et påbud, jf. § 48, stk.  

 1, sig at ville overstige 2 mio. kroner, skal forsikringsselskabet rette  

 henvendelse til miljømyndigheden, for at denne kan godkende den del af  

 projektet, der overstiger 2 mio. kroner.
Udgifter, der overstiger 2 mio.  

 kroner, skal betales af miljømyndigheden.
Miljømyndigheden skal  

 forlods på forlangende stille garanti herfor.
 Stk. 6. Staten, amter og kommuner er undtaget fra  

 forsikringspligten.
 Stk. 7. Et forsikringsselskab kan ikke bringe forsikringen til  

 ophør på grund af manglende betaling af præmie uden  

 dokumentation for, at anden forsikring er tegnet.
 Stk. 8. Forsikringsselskabet har udpantningsret for  

 præmier med påløbne renter og andre omkostninger.  

 Selskabet har endvidere panteret for ydelser i den forsikrede ejendom efter  

 ejendomsskat til stat og kommune i 1 år fra forfaldstid.
 Stk. 9. Miljø- og energiministeren kan efter  

 forhandling med udbydere af olietanksforsikringer fastsætte  

 nærmere regler for indholdet af forsikringen.
Kapitel 6 Bortskaffelse og anvendelse af jord § 50. Enhver, der flytter jord udenfor den ejendom, hvor der  

 er opgravet, og enhver, der anvender sådan jord, skal sikre sig, at  

 jorden ikke giver anledning til skadelig virkning på grundvand,  

 menneskers sundhed og miljøet i øvrigt.
Stk. 2. Opgravning og flytning af forurenet jord og jord fra  

 en kortlagt ejendom, en kortlagt del af en ejendom eller et areal, som  

 anvendes til offentlig vej, skal af vedkommende anmeldes til  

 kommunalbestyrelsen.
Anmeldelse af jordens anvendelse skal tillige ske til  

 det pågældende amtsråd og den pågældende  

 kommunalbestyrelse, hvor jorden ønskes anvendt.
Stk. 3. Miljø- og energiministeren kan fastsætte  

 regler om anmeldeordningen efter stk. 2, herunder regler om  

 opgavefordelingen mellem myndighederne og om, at anmelderen skal lade jorden  

 analysere.
Ministeren kan endvidere fastsætte regler om en  

 følgeseddelordning og om dokumentation for jordens håndtering,  

 herunder dokumentation for, at genanvendelse er sket i overensstemmelse med  

 gældende regler.
 Stk. 4. Opgravning og håndtering af jord, der  

 udføres i overensstemmelse med regler udstedt i medfør af  

 stk. 3 og § 51, må iværksættes 4 uger efter  

 anmeldelsen, jf. dog stk. 5 og 6.
 Stk. 5. Hvis opgravning og håndtering ikke kan ske efter  

 de i stk. 4 nævnte regler, eller hvis amtsrådet  

 ønsker at modsætte sig jordens genanvendelse eller at stille  

 vilkår herfor, jf. § 51, giver kommunalbestyrelsen henholdsvis  

 amtsrådet anmelderen meddelelse herom inden 4 uger efter anmeldelsen.  

 Anmelderen kan i sådanne tilfælde ikke iværksætte  

 opgravningen og håndteringen.
 Stk. 6. Kommunalbestyrelsens afgørelser efter  

 stk. 5 og afgørelser efter reglerne udstedt i medfør af  

 stk. 3 kan ikke påklages til anden administrativ myndighed.
 § 51. Miljø- og energiministeren kan fastsætte  

 regler om genanvendelse af jord til bestemte formål, herunder regler om  

 kriterier og grænseværdier, om anmeldelse, og om at  

 amtsrådet i særlige tilfælde kan modsætte sig  

 genanvendelsen eller stille vilkår herom.
 § 52. Tilførsel af såvel forurenet som uforurenet  

 jord til råstofgrave og tidligere råstofgrave er forbudt.
Stk. 2. Amtsrådet kan meddele dispensation fra forbudet,  

 såfremt 1)	råstofindvinderen eller ejeren dokumenterer, at der inden den  

 19. december 1996 forelå kontraktsmæssige forpligtigelser  

 vedrørende tilførsel af jord til ejendommen, 2)	råstofindvinderen eller ejeren med væsentlige  

 økonomiske tab til følge afskæres fra en udnyttelse af  

 ejendommen, som de efter hidtil gældende regler har haft særlig  

 grund til at påregne eller, 3)	der ikke er risiko for forurening af vandindvindingsanlæg  

 eller af grundvand, der forventes at indgå i den fremtidige  

 drikkevandsforsyning, og andre tilsvarende miljømæssige hensyn  

 ikke taler imod.
 Stk. 3. Dispensation efter stk. 2 fra forbudet mod  

 deponering af uforurenet jord kan indeholde vilkår, herunder om  

 håndtering af jorden eller om dokumentation for, at der er tale om  

 uforurenet jord.
Stk. 4. Dispensation efter stk. 2 fra forbudet mod  

 deponering af forurenet jord kan indeholde vilkår, herunder om  

 håndtering af jorden eller om opfyldelse af eventuelle  

 dokumentationskrav.
Yderligere forudsætter meddelelse af dispensation,  

 at amtsrådet i medfør af miljøbeskyttelseslovens  

 § 19 eller § 33 fastsætter vilkår for jorddeponeringen.  

 Såfremt amtsrådet ved lovens ikrafttræden har givet  

 tilladelse til jorddeponering i råstofgrave i medfør af  

 miljøbeskyttelseslovens § 19 eller § 33, gælder denne  

 tilladelse fortsat.
 § 53. Miljø- og energiministeren kan fastsætte  

 nærmere regler om kontrol med deponering af jord i råstofgrave,  

 herunder at den, der modtager jord, for egen regning skal foretage  

 prøveudtagning, analyser og målinger af jorden.
Kapitel 7 Administrative bestemmelser Afgørelser § 54. Afgørelser efter denne lov meddeles skriftligt  

 til adressaten.
Afgørelser, der kan påklages, meddeles tillige  

 klageberettigede personer og myndigheder, jf. § 82, og de myndigheder,  

 der i øvrigt har været inddraget i sagens behandling.
 Stk. 2. Underretning til de personer, der er nævnt i  

 § 82, stk. 1, nr. 2, kan ske ved offentlig annoncering.
 Stk. 3. Påbud kan meddeles mundtligt, når der er  

 fare for sundheden, eller øjeblikkelige indgreb er  

 påkrævet for at afværge væsentlig miljøskade.  

 En mundtlig afgørelse skal snarest bekræftes skriftligt.
§ 55. Påbud skal indeholde en frist for  

 afgørelsens efterkommelse.
Når der foreligger særlige  

 forhold, kan der dog træffes afgørelse om, at påbud skal  

 efterkommes straks.
 § 56. Når særlige grunde taler for det, kan  

 miljømyndigheden træffe afgørelse om, at klager over  

 påbud ikke skal have opsættende virkning.
Adgang til ejendom § 57. Miljømyndighederne har, hvis det skønnes  

 nødvendigt, til enhver tid mod behørig legitimation uden  

 retskendelse, jf. dog stk. 2, adgang til offentlige og private ejendomme og  

 lokaliteter samt transportmidler for at føre tilsyn efter §§ 65 og 66  

 samt efter tilsvarende regler udstedt i medfør af loven, og for at  

 foretage foranstaltninger efter kapitel 2, kapitel 3, kapitel 4 og § 68, stk.  

 1, 2 og 4. Tilsvarende gælder de personer, der af disse myndigheder er  

 bemyndiget hertil, vedkommende embedslæge samt personer, der er meddelt  

 adgang efter § 58, stk. 1.
 Stk. 2. Adgang efter stk. 1 kræver retskendelse,  

 hvor adgangen sker med henblik på at lade påbudte  

 foranstaltninger udføre, jf. § 68, stk. 1. Der kræves dog ikke  

 retskendelse, hvis 1) der foreligger en situation, som beskrevet i § 68, stk.  

 2, eller 2) adgangen til at gennemføre undersøgelsespåbud  

 eller oprydningspåbud  er påkrævet for at forebygge at den  

 i § 68, stk. 2, nævnte situation opstår.
 Stk. 3. Politiet yder myndighederne, og personer, der af disse  

 er bemyndiget hertil, bistand ved udøvelse af beføjelserne  

 efter stk. 1 og 2. Miljø- og energiministeren kan efter  

 forhandling med justitsministeren fastsætte nærmere regler  

 herom.
§ 58. Amtsrådet kan træffe afgørelse om, at  

 undersøgelser eller oprydninger kan udføres på en bestemt  

 ejendom af andre end myndighederne efter denne lov.
Amtsrådet skal  

 pålægge vedkommende en pligt til reetablering af den forurenede  

 ejendom.
Amtsrådet kan meddele påbud til den, der har  

 rådighed over ejendommen, om at tåle, at sådanne arbejder  

 gennemføres.
 Stk. 2. Påbud efter stk. 1 er bindende over for den  

 til enhver tid værende ejer eller bruger.
 Stk. 3. Amtsrådet lader oplysninger om påbud, der  

 er meddelt efter stk. 1 eller forvarslet, tinglyse på ejendommen.  

 Amtsrådet lader tinglysningen af de nævnte oplysninger aflyse,  

 når foranstaltningerne på ejendomme er gennemført.  

 Udgifter til tinglysning og aflysning afholdes af den, der efter  

 afgørelse truffet i henhold til stk. 1, udfører  

 undersøgelser eller oprydninger på ejendommen.
 Bemyndigelser m.v.
 § 59. Miljø- og energiministeren kan bemyndige en under  

 ministeriet oprettet styrelse eller tilsvarende institution til at  

 udøve de beføjelser, der i denne lov er tillagt ministeren.
 Stk. 2. Miljø- og energiministeren kan fastsætte  

 regler om adgangen til at påklage afgørelser, der er truffet i  

 henhold til bemyndigelse efter stk. 1, herunder at afgørelserne  

 ikke kan indbringes for ministeren.
 § 60. Kommunalbestyrelsen kan bemyndige en miljø- og  

 levnedsmiddelkontrolenhed til at udøve de beføjelser, som er  

 tillagt kommunalbestyrelsen efter loven.
 § 61. Miljø- og energiministeren kan  

 pålægge amtsrådene eller kommunalbestyrelserne at tage  

 spørgsmål, herunder konkrete sager, vedrørende  

 jordforurening op til behandling og afgørelse.
 Stk. 2. Miljø- og energiministeren kan endvidere  

 pålægge amtsråd og kommunalbestyrelser at tilvejebringe  

 oplysninger til brug for vurdering af forhold, der reguleres efter denne lov  

 indenfor den enkelte kommunes eller det enkelte amts område.  

 Oplysningerne kan forlanges afgivet i en bestemt form.
 Stk. 3. Miljø- og energiministeren kan fastsætte  

 nærmere regler om, at amtsrådene og kommunalbestyrelserne skal  

 indsende indberetninger om deres kortlægnings- og tilsynsvirksomhed,  

 herunder om resultaterne af målinger og undersøgelser.  

 Miljø- og energiministeren kan endvidere fastsætte regler om, at  

 indberetningerne skal ske i en bestemt form.
 § 62. Kommunalbestyrelsen skal efter anmodning give  

 amtsrådet alle oplysninger, der er af betydning for bedømmelsen  

 af forhold, der reguleres efter denne lov indenfor den enkelte kommunes  

 område.
§ 63. Godkendelse, tilladelse, planudarbejdelse og  

 dispensation i henhold til planloven, naturbeskyttelsesloven,  

 råstofloven, miljøbeskyttelsesloven, vandforsyningsloven,  

 vandløbsloven og skovloven er ufornøden i forbindelse med  

 udførelse af undersøgelser og afværgeforanstaltninger  

 efter kapitel 3 og 4. Dette gælder dog ikke, hvis de  

 pågældende love eller bestemmelser heri gennemfører eller  

 er led i gennemførelsen her i landet af De Europæiske  

 Fællesskabers direktiver eller forordninger.
Ligeledes finder  

 bestemmelserne i miljøbeskyttelsesloven fortsat anvendelse på  

 håndtering af jord.
 Stk. 2. Hvis et projekt til afværgeforanstaltninger  

 indebærer, at oppumpet forurenet grundvand skal udledes i  

 vandløb, søer eller havet, skal amtsrådet  

 offentliggøre et projektforslag, således at der gives  

 offentligheden adgang til at afgive indsigelser mod forslaget indenfor en  

 frist af 4 uger.
 Stk. 3. Amtsrådets endelige afgørelse, jf.  

 stk. 2, kan ikke påklages til anden administrativ myndighed.
 § 64. I Københavns og Frederiksberg Kommuner  

 udøver kommunalbestyrelsen de opgaver, som loven henlægger til  

 amtsrådet, eller som henlægges til amtsrådet i henhold til  

 regler udstedt efter loven.
Kapitel 8 Tilsyn og håndhævelse § 65. Kommunalbestyrelsen fører tilsyn med, at 1)	loven og de regler, der er fastsat med hjemmel i loven,  

 overholdes, 2)	påbud meddelt af kommunalbestyrelsen efterkommes, og 3)	påbud meddelt af amtsrådet efter § 9, stk. 2,  

 efterkommes.
 Stk. 2. Kommunalbestyrelsen videresender sager om manglende  

 efterkommelse af påbud meddelt af amtsrådet, til  

 amtsrådet.
 Stk. 3. Kommunalbestyrelsen skal underrette det stedlige  

 arbejdstilsyn, hvis kommunalbestyrelsen konstaterer indeklimaproblemer  

 på en erhvervsejendom, der antages at skyldes jordforurening.
 § 66. Amtsrådet fører tilsyn med og  

 overvåger udviklingen i forureningstilstanden i jorden.
 Stk. 2. Amtsrådet forestår opsporing af  

 forureningskilder i samarbejde med kommunalbestyrelsen, når der er  

 konstateret en forurening af grundvandet.
Stk. 3. Amtsrådet påser, at 1)	vilkår fastsat af amtsrådet i forbindelse med  

 tilladelser og dispensationer, herunder i medfør af generelle regler,  

 overholdes og 2)	påbud meddelt af amtsrådet efterkommes, jf. dog  

 § 65, stk. 1, nr. 3.
 Stk. 4. Amtsrådet skal underrette den stedlige  

 byggemyndighed, hvis amtsrådet konstaterer indeklimaproblemer på  

 en boligejendom som følge af jordforurening.
 Stk. 5. Amtsrådet skal underrette den stedlige  

 arbejdstilsynsmyndighed, hvis amtsrådet konstaterer indeklimaproblemer  

 på en erhvervsejendom, der antages at skyldes jordforurening.
 Stk. 6. Amtsrådet skal underrette de berørte  

 vandforsyninger, så snart en forurening er konstateret.
 § 67. Tilsynsmyndigheden, jf. §§ 65 og 66, skal  

 foranledige et ulovligt forhold lovliggjort, medmindre det har underordnet  

 betydning.
 Stk. 2. Tilsynsmyndigheden kan undlade at behandle forhold,  

 som den anser for at være af underordnet betydning for  

 miljøbeskyttelsen.
 Stk. 3. Tilsynsmyndighedens afgørelse efter stk. 1  

 og 2 kan ikke påklages til anden administrativ myndighed.
 § 68. Tilsynsmyndigheden, jf. §§ 65 og 66, kan på  

 påbudsadressatens regning lade påbudte foranstaltninger  

 udføre, når den fastsatte frist er udløbet.
 Stk. 2. I tilfælde af overhængende alvorlig fare  

 for sundheden og i tilfælde, hvor øjeblikkelige indgreb er  

 påkrævet for at afværge væsentlig forurening eller  

 forureningens udbredelse, skal tilsynsmyndigheden foretage det  

 nødvendige uden påbud.
 Stk. 3. Tilsynsmyndighedens afgørelser efter  

 stk. 1 og 2 kan ikke påklages til anden administrativ  

 myndighed.
 Stk. 4. I tilfælde, hvor et areal er kortlagt, kan en  

 kommunalbestyrelse gennemføre undersøgelser og  

 afværgeforanstaltninger.
 § 69. Miljø- og energiministeren kan fastsætte  

 nærmere regler vedrørende tilsynsmyndighedernes udøvelse  

 af tilsynsvirksomhed vedrørende forurenet jord.
 Stk. 2. Ministeren kan fastsætte nærmere regler om  

 opsporing af forureningskilder i de situationer, hvor det ikke er  

 tilstrækkelig klarlagt, hvorfra en forurening stammer.
 Stk. 3. Ministeren kan over for en kommunalbestyrelse eller et  

 amtsråd for en bestemt periode nærmere fastlægge omfanget  

 af disse myndigheders tilsynsforpligtelse.
 Stk. 4. Ministeren kan fastsætte regler om, at tilsynet  

 i visse tilfælde skal føres af andre myndigheder eller efter en  

 anden fordeling end fastsat i §§ 65 og 66.
Kapitel 9 Diverse bestemmelser Underretning om forurening m.v.
 § 70. Såfremt kommunalbestyrelsen modtager underretning  

 om en jordforurening, skal kommunalbestyrelsen underrette amtsrådet  

 herom.
 Stk. 2. Kommunalbestyrelsen underretter den stedlige  

 arbejdstilsynsmyndighed, såfremt der under bygge- eller jordarbejder  

 konstateres en forurening af jorden, jf. § 71, stk. 1.
§ 71. Såfremt der under bygge- eller jordarbejde  

 på et areal, der ikke er kortlagt, konstateres en forurening af jorden,  

 skal arbejdet standses.
Tilsvarende gælder på et kortlagt areal,  

 såfremt den konstaterede forurening ikke er beskrevet i  

 kortlægningen.
Forpligtelsen påhviler ejendommens ejer og den,  

 der udfører eller lader udføre det pågældende  

 arbejde.
Stk. 2. Arbejdet kan genoptages efter 4 uger, eller når  

 amtsrådet har taget stilling til, om der skal fastsættes  

 vilkår herfor.
Amtsrådet underretter den stedlige  

 arbejdstilsynsmyndighed om sin afgørelse.
 § 72. Enhver ejer eller bruger af en ejendom skal, efter  

 anmodning fra kommunalbestyrelsen eller amtsrådet, give alle  

 oplysninger til brug for myndighedernes udførelse af opgaver efter  

 loven eller efter de regler, der fastsættes med hjemmel i loven.
 Stk. 2. Oplysningspligten omfatter alle oplysninger, som har  

 betydning for vurderingen af forureningen og for eventuelle afhjælpende  

 eller forebyggende foranstaltninger.
 Krav på udgiftsdækning og erstatning m.  

 v.
 § 73. Amtsrådet eller kommunalbestyrelsen kan  

 kræve udgifter, der i medfør af denne lov er afholdt til  

 undersøgelser, oprydninger, andre afværgeforanstaltninger,  

 opkøb eller erstatninger for ekspropriation vedrørende en  

 ejendom, dækket af den eller dem, der er eller kunne være  

 adressat for et påbud vedrørende den pågældende  

 ejendom.
Stk. 2. Amtsrådets eller kommunalbestyrelsens  

 afgørelse efter stk. 1 om at kræve afholdte udgifter  

 dækket kan ikke påklages til anden administrativ myndighed.
Dog  

 kan amtsrådets eller kommunalbestyrelsens afgørelse om, hvem  

 kravet kan rettes mod, påklages, når der ikke forudgående  

 er meddelt påbud.
 Stk. 3. Når en oprydning, som det offentlige i  

 medfør af denne lov har afholdt udgiften til, er gennemført,  

 indtræder miljømyndighederne i de krav, som ejeren måtte  

 have over for forureneren eller tidligere ejere i anledning af forureningen,  

 i det omfang ejerens krav mod forureneren eller tidligere ejere er reduceret  

 som følge af oprydningen.
 § 74. Loven begrænser ikke miljømyndighedernes  

 ret til erstatning efter almindelige regler om erstatning i eller udenfor  

 kontrakt eller i medfør af regler, som er fastsat i anden  

 lovgivning.
 Stk. 2. Beløb, der udbetales efter  

 værditabsordningen, jf. kapitel 4, kan kræves tilbagebetalt,  

 såfremt der ved en fejl eller som følge af afgivelse af urigtige  

 oplysninger m.v. er udbetalt et for stort beløb.
§ 75. Ved fastsættelsen af erstatning for en  

 ekspropriation, jf. § 22, eller ved aftale om opkøb, jf.  

 §§ 22 og 34, kan den, overfor hvem ekspropriationen gennemføres,  

 kræve at ejendommens værdi skal beregnes uden hensyn til den  

 værdinedsættelse, der skyldes forureningsfare fra den forurenede  

 ejendom, hvis den pågældende, var i god tro ved erhvervelsen af  

 ejendommen.
Er eller kunne ejeren være adressat for et påbud  

 efter kapitel 5, beregnes ejendommens værdi dog under hensyn til  

 forureningen.
 Stk. 2. Erstatningsfastsættelse og fastsættelse af  

 ejendommens værdi i sager om ekspropriation, jf. § 22, og ved  

 aftale om opkøb, jf. §§ 22 og 34, foretages i mangel af enighed  

 af de taksationsmyndigheder, der er nedsat efter lov om offentlige veje.  

 Bestemmelserne i lov om offentlige veje § 51, stk. 1 og  

 stk. 3-7, §§ 52-56 samt §§ 59-67 finder tilsvarende  

 anvendelse, idet det dog er amtsrådet, der udfører de opgaver,  

 som er tillagt vejbestyrelsen i henhold til lov om offentlige veje.
 § 76. Når andre end miljømyndighederne, ved  

 udførelse af foranstaltninger efter denne lov, har forvoldt skade  

 på anden mands ejendom, kan ejeren eller brugeren af ejendommen  

 gøre erstatningskrav gældende overfor miljømyndigheden,  

 når der ikke kan opnås enighed om erstatningsfastsættelse,  

 eller når skadevolderen ikke kan dække erstatningskravet.
 Stk. 2. Når miljømyndigheden har dækket et  

 erstatningskrav i medfør af stk. 1, indtræder myndigheden i  

 skadelidtes erstatningskrav mod den, der har forvoldt skaden.
 Stk. 3. Erstatningsfastsættelser efter stk. 1 og 2  

 samt erstatningsfastsættelser vedrørende skader, der er  

 forårsaget ved miljømyndighedernes udførelse af  

 foranstaltninger efter denne lov, foretages i mangel af enighed af de  

 taksationsmyndigheder, der er nedsat efter lov om offentlige veje.  

 Bestemmelserne i lov om offentlige veje §§ 51-56 samt §§ 59-67  

 finder tilsvarende anvendelse, idet det dog er miljømyndigheden, der  

 udfører de opgaver, som er tillagt vejbestyrelsen i henhold til lov om  

 offentlige veje.
Kapitel 10 Klage og søgsmål Klage § 77. Kommunalbestyrelsens og amtsrådets  

 afgørelser efter loven eller regler udstedt i medfør af denne  

 lov kan påklages til miljø- og energiministeren, medmindre andet  

 fremgår af lovens øvrige bestemmelser.
 § 78. Miljø- og energiministeren kan fastsætte  

 regler om, at afgørelser, der er af mindre betydning, ikke kan  

 påklages til anden administrativ myndighed.
 § 79. En klage har opsættende virkning for et  

 påbud, medmindre klagemyndigheden træffer afgørelse om  

 andet.
 Stk. 2. Når der efter § 56 er truffet  

 afgørelse om, at påbud skal efterkommes straks, har klage ikke  

 opsættende virkning, medmindre klagemyndigheden træffer  

 afgørelse om andet.
 Stk. 3. En klage over en afgørelse om meddelelse eller  

 afslag på dispensation efter § 52 har ikke opsættende  

 virkning, medmindre klagemyndigheden træffer afgørelse om  

 andet.
 Stk. 4. Bestemmelsen i stk. 3 medfører ingen  

 begrænsninger i klagemyndighedens adgang til at ændre eller  

 ophæve en påklaget dispensation.
 § 80. En klage over en afgørelse om ekspropriation har  

 opsættende virkning, medmindre klagemyndigheden træffer  

 afgørelse om andet.
§ 81. Klagefristen er 4 uger fra den dag, afgørelsen er  

 meddelt.
Er afgørelsen offentligt bekendtgjort, regnes klagefristen  

 dog fra tidspunktet for bekendtgørelsen.
 Stk. 2. Hvis klagefristen udløber på en  

 lørdag eller helligdag, forlænges fristen til den  

 følgende hverdag.
Stk. 3. Klage indgives skriftligt til den myndighed, der har  

 truffet afgørelsen.
Myndigheden sender umiddelbart efter klagefristens  

 udløb klagen til miljø- og energiministeren ledsaget af den  

 påklagede afgørelse og det materiale, der er indgået i  

 sagens bedømmelse.
§ 82. Kommunalbestyrelsens og amtsrådets  

 afgørelser kan påklages af 1)	afgørelsens adressat, 2)	enhver, der har en individuel væsentlig interesse i sagens  

 udfald, og 3)	embedslægeinstitutionen.
 Stk. 2. Kommunalbestyrelsen kan påklage amtsrådets  

 afgørelser, og amtsrådet kan påklage kommunalbestyrelsens  

 afgørelser.
 Stk. 3. Miljø- og energiministeren kan fastsætte  

 regler om, at afgørelser efter loven kan påklages af bestemte  

 myndigheder i andre lande.
Miljøklagenævnet § 83. Miljøklagenævnet er klagemyndighed for  

 større eller principielle afgørelser efter kapitel 5 og  

 § 73, stk. 2, truffet af miljø- og energiministeren eller af  

 en styrelse efter bemyndigelse.
 Stk. 2. Miljøklagenævnet afgør selv  

 spørgsmål vedrørende nævnets kompetence.
 Stk. 3. Om Miljøklagenævnets sammensætning  

 og virke gælder reglerne i miljøbeskyttelsesloven.
 § 84. Klage sendes til Miljøklagenævnet.
 Stk. 2. Klage kan indgives af den, der er klageberettiget  

 efter reglerne i § 82 og af den myndighed, der har truffet  

 afgørelsen i 1. instans.
 § 85. For klage til Miljøklagenævnet gælder  

 § 81, stk. 1 og 2.
 Stk. 2. En klage over et påbud har opsættende  

 virkning, medmindre nævnet træffer afgørelse om andet, jf.  

 dog § 56, stk. 2.
 § 86. Miljøklagenævnet kan tilvejebringe  

 oplysninger og foretage besigtigelse i overensstemmelse med reglerne i  

 §§ 40, 48 og 57.
Søgsmål § 87. Søgsmål til prøvelse af  

 afgørelser efter loven eller de regler, der fastsættes efter  

 loven, skal være anlagt inden 6 måneder efter, at  

 afgørelsen er meddelt.
Er afgørelsen offentligt bekendtgjort,  

 regnes søgsmålsfristen dog altid fra tidspunktet for  

 bekendtgørelsen.
 Stk. 2. Spørgsmål, der kan prøves af  

 taksationsmyndighederne, kan ikke indbringes for domstolene, før  

 Overtaksationskommissionens afgørelse foreligger.
 Stk. 3. Søgsmål om ekspropriation efter denne lov  

 anlægges ved den landsret, under hvilken ejendommen er beliggende.
Kapitel 11 Straf § 88. Medmindre højere straf er forskyldt efter den  

 øvrige lovgivning straffes med bøde den, der 1)	undlader at efterkomme påbud efter loven, 2)	undlader at indgive ansøgning efter § 8,  

 stk. 1, 3)	påbegynder opgravning, flytning og anvendelse uden anmeldelse  

 efter § 50, stk. 2, 4)	i strid med §§ 8, stk. 1, og 50, stk. 4, ændrer  

 anvendelse eller påbegynder arbejder, der er henholdsvis ansøgt  

 om tilladelse til og anmeldt, 5)	uden tilladelse opgraver eller håndterer jord i strid med  

 kommunalbestyrelsens eller amtsrådets meddelelser efter § 50,  

 stk. 5, 6)	tilsidesætter vilkår knyttet til en tilladelse eller  

 dispensation efter loven, 7)	overtræder § 9, stk. 2, § 12, § 49, § 50,  

 stk. 1, eller § 52, 8)	afgiver urigtige eller vildledende oplysninger i forbindelse med en  

 anmodning efter §§ 29 og 33 eller en anmeldelse efter § 50,  

 stk. 2, 9)	undlader at standse arbejdet som nævnt i § 71 ved  

 konstateret forurening, 10)	afgiver urigtige eller vildledende oplysninger eller undlader at  

 afgive oplysninger som nævnt i § 72, 11)	modvirker adgangen til en ejendom i strid med § 57, eller 12)	forsætligt borttager, forvansker eller beskadiger  

 afmærkninger, som foretages i forbindelse med arbejder og  

 undersøgelser efter loven.
 Stk. 2. Straffen kan stige til hæfte eller fængsel  

 i indtil 2 år, hvis overtrædelsen er begået  

 forsætligt eller ved grov uagtsomhed, og hvis der ved  

 overtrædelsen er voldt skade på miljøet eller fremkaldt  

 fare derfor, eller der ved overtrædelsen er opnået eller  

 tilsigtet en økonomisk fordel for den pågældende selv  

 eller andre, herunder ved besparelser.
Stk. 3. I regler og forskrifter, der udstedes i medfør  

 af denne lov, kan der fastsættes straf af bøde.
Det kan  

 endvidere fastsættes, at straffen kan stige til hæfte eller  

 fængsel i indtil 2 år under tilsvarende omstændigheder, som  

 anført i stk. 2.
 Stk. 4. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
Stk. 5. Er der ved en overtrædelse opnået en  

 økonomisk fordel, konfiskeres denne efter reglerne i straffelovens 9.  

 kapitel, selv om der ved overtrædelsen ikke er voldt skade på  

 miljøet eller er fremkaldt fare derfor.
Kan der ikke ske konfiskation,  

 skal der tages særskilt hensyn hertil ved udmåling af en  

 bøde, herunder en eventuel tillægsbøde.
 Stk. 6. Forældelsesfristen for strafansvaret er 5  

 år for overtrædelser m.v. som omhandlet i stk. 1, nr. 1, dog  

 undtagen undladelse af at efterkomme undersøgelsespåbud efter §§  

 40 og 48, samt stk. 1, nr. 2, 3, 4, 5, 6, 7 og 9.
 § 89. Ransagning i sager om overtrædelse af bestemmelser  

 i denne lov kan ske i overensstemmelse med retsplejelovens regler om  

 ransagning i sager, som efter loven kan medføre frihedsstraf.
Kapitel 12 Ændringer i miljøbeskyttelsesloven,  

 ligningsloven, ejendomsavancebeskatningsloven, stempelloven og  

 råstofloven § 90. I lov om miljøbeskyttelse, jf.  

 lovbekendtgørelse nr. 698 af 22. september 1998, foretages  

 følgende ændringer:
 1. §§ 20 a og 20 b ophæves.
 2. Efter § 21 indsættes:
»§ 21 a.
Det påhviler den til enhver tid værende  

 ejer af en ejendom at sørge for, at tanke til opbevaring af  

 mineralolieprodukter, der er taget ud af brug, er sløjfet  

 forskriftsmæssigt.
En tank, der er lovligt sløjfet, kan ikke  

 senere kræves opgravet eller sløjfet på ny.« 3. I § 24 indsættes som stk. 3:
» Stk. 3. Der kan ikke meddeles påbud efter stk. 1 eller 2  

 om foranstaltninger vedrørende forurenet jord, jf. § 83 c.« 4. Efter § 64 a indsættes:
»§ 64 b.
Når andre end miljømyndighederne, ved  

 udførelse af foranstaltninger under henvisning til § 83 a,  

 stk. 1, har forvoldt skade på anden mands ejendom, kan ejeren  

 eller brugeren af ejendommen gøre erstatningskrav gældende  

 overfor miljømyndigheden, når der ikke kan opnås enighed  

 om erstatningsfastsættelse, eller når skadevolderen ikke kan  

 dække erstatningskravet.
Stk. 2. Når miljømyndigheden har dækket et  

 erstatningskrav i medfør af stk. 1, indtræder myndigheden i  

 skadelidtes erstatningskrav mod den, der har forvoldt skaden.« 5. I § 70, stk. 3 indsættes som 2. pkt.:
»Der er dog ikke udpantningsret for udgifter, der  

 vedrører undersøgelse og oprydning af forurenet jord, jf. § 83  

 c.« 6. Efter § 83 indsættes:
»§ 83 a.
Der kan efter bestemmelserne i denne lov meddeles  

 påbud, herunder om gennemførelse af foranstaltninger efter § 69,  

 vedrørende forurenet jord, jf. § 83 c, til en forurener, herunder en  

 mulig forurener, af en ejendom selvom denne ikke har rådighed over den  

 ejendom, hvor forureningen findes, hvis den pågældende havde  

 rådighed over ejendommen på tidspunktet for lovforslagets  

 fremsættelse eller på et senere tidspunkt.
I påbudet skal  

 der fastsættes pligt til reetablering af den forurenede ejendom.
 Stk. 2. Hvis påbudsadressaten ikke har  

 rådighed over den forurenede ejendom, kan myndigheden meddele  

 påbud til den, der har rådighed over ejendommen, om at  

 tåle, at undersøgelser, oprydninger eller andre  

 afhjælpende foranstaltninger gennemføres af den, der har  

 modtaget påbud efter bestemmelserne i denne lov.
 Stk. 3. Påbud efter stk. 2 er bindende over for  

 den, der til enhver tid har rådighed over den forurenede ejendom.
Stk. 4. Påbud efter denne lov, herunder om  

 gennemførelse af foranstaltninger efter § 69, der er meddelt en  

 virksomhed i drift og som angår undersøgelser, oprydninger eller  

 andre afhjælpende foranstaltninger vedrørende forurenet jord,  

 jf. § 83 c, er bindende over for senere driftsherrer, såfremt den  

 senere driftsherre har erhvervet virksomheden efter den 1. januar 2000 og  

 på tidspunktet for erhvervelsen vidste eller burde vide, at påbud  

 var meddelt.
Det samme gælder påbud, der er forvarslet.
 Stk. 5. Er der på tidspunktet for erhvervelsen af  

 virksomheden meddelt eller forvarslet påbud om undersøgelser  

 m.v. af forurenet jord, jf. § 83 c, efter denne lov eller efter  

 jordforureningsloven til en virksomhed i drift, kan påbud om  

 gennemførelse af yderligere foranstaltninger, herunder efter § 69,  

 vedrørende den samme forurening meddeles en senere driftsherre efter  

 bestemmelserne i denne lov, såfremt den senere driftsherre har  

 erhvervet virksomheden efter den 1. januar 2000 og på tidspunktet for  

 erhvervelsen vidste eller burde vide, at påbud var meddelt eller  

 forvarslet.
Stk. 6. Påbud efter denne lov, herunder om  

 gennemførelse af foranstaltninger efter § 69, der er meddelt en  

 virksomhed i drift og som angår undersøgelser, oprydninger eller  

 andre afhjælpende foranstaltninger vedrørende forurenet jord,  

 jf. § 83 c, er bindende over for senere erhververe af den forurenede ejendom,  

 såfremt 1)	påbudet var meddelt eller forvarslet før erhvervelsen,  

 men ikke er efterkommet, uanset at efterkommelsen er blevet indskærpet,  

 og forholdet er blevet politianmeldt, 2)	erhververen på erhvervelsestidspunktet vidste eller burde  

 vide, at påbud var meddelt eller forvarslet, 3)	erhvervelsen sker fra en, der selv var eller kunne blive forpligtet  

 til at efterkomme påbudet, og 4)	ejendommen er erhvervet efter den 1. januar 2000.
 Stk. 7. Der kan ikke meddeles påbud efter stk. 1 -  

 6 vedrørende offentligt drevne lossepladser m.v., der er taget i brug  

 før den 1. oktober 1974, og som ikke længere var i drift den 1.  

 september 1990.
§ 83 b.
Miljømyndigheden lader oplysninger om  

 påbud, herunder om gennemførelse af foranstaltninger efter § 69,  

 der er meddelt eller forvarslet efter denne lov og som angår  

 undersøgelse, oprydning eller afhjælpende foranstaltninger  

 vedrørende forurenet jord, jf. § 83 c, tinglyse på ejendommen  

 for påbudsadressatens regning.
Dette gælder dog ikke oplysninger  

 om påbud, der forvarslet eller meddelt efter § 83 a, stk. 2.
 Stk. 2. Såfremt et påbud, der forvarslet ikke  

 meddeles endeligt, skal miljømyndigheden dække  

 påbudsadressatens tinglysningsudgift.
 Stk. 3. Miljømyndigheden lader tinglysningen af  

 oplysninger om påbud og varsling af påbud aflyses, når  

 påbudet er efterkommet.
§ 83 c.
Ved forurenet jord forståes jord, der på  

 grund af menneskelig påvirkning kan have skadelig virkning på  

 grundvand, menneskers sundhed og miljøet iøvrigt.
Forurenet  

 jord omfatter ikke jord påvirket af jordbrugsmæssig spredning af  

 slam, gødning og pesticider m.v.« 7. § 84 a ophæves.
 8. I § 87 indsættes efter stk. 1 som nyt stykke:
»Stk. 2. Adgang efter stk. 1 kræver retskendelse, hvor  

 adgangen sker med henblik på at lade påbudte foranstaltninger  

 udføre efter § 69 i forbindelse med undersøgelse og oprydning  

 af forurenet jord, jf. § 83 c.
Der kræves dog ikke retskendelse, hvis  

 1) der foreligger en situation, som beskrevet i § 70, stk. 1, eller 2)  

 adgangen til at gennemføre undersøgelsespåbud eller  

 oprydningspåbud er påkrævet for at forebygge, at den i §  

 70, stk. 1, nævnte situation opstår.
Stk. 2 og 3 bliver herefter stk. 3  

 og 4 9. I § 110, stk. 1, nr. 1, ophæves:  

 »§ 20 a, stk. 1,« 10. I § 110, stk. 1, indsættes efter nr. 4  

 som nyt nummer:
»5)	undlader at sløjfe eller afblænde en tank til  

 mineralolie efter de herom gældende regler, jf. § 21 a,« Nr. 5-12 bliver herefter nr. 6-13.
11. I § 110, stk. 3, ophæves: »§ 20 b,  

 stk. 2,« § 91. I lov om påligningen af indkomstskat til staten  

 (ligningsloven), jf. lovbekendtgørelse nr. 819 af 3. november 1997,  

 som ændret senest ved lov nr. 485 af 1. juli 1998, affattes § 17A,  

 stk. 2, 2. pkt., således:
»Det samme gælder renter af lån ydet efter  

 § 33 i lov om forurenet jord.« § 92. I lov om beskatning af fortjeneste ved afståelse  

 af fast ejendom (ejendomsavancebeskatningsloven), jf.  

 lovbekendtgørelse nr. 631 af 17. august 1998, affattes § 11, 3.  

 pkt., således:
»Fortjeneste indvundet ved afhændelse efter  

 § 34 i lov om forurenet jord medregnes heller ikke.« § 93. I lov om stempelafgift, jf. lovbekendtgørelse nr.  

 591 af 11. august 1998, affattes § 86, stk. 2, således:
»Stk. 2. Dokumenter, der udstedes til sikkerhed overfor  

 amtsrådet efter § 33 i lov om forurenet jord, er stempelfri.« § 94. I lov om råstoffer, jf. lovbekendtgørelse  

 nr. 569 af 30. juni 1997, affattes § 10, stk. 5, 2. pkt.,  

 således:
»Reviderede vilkår som følge af forbud efter  

 § 52 i lov om forurenet jord tinglyses dog for amtsrådets  

 regning.« Kapitel 13 Ikrafttrædelses- og overgangsbestemmelser § 95. Loven træder i kraft den 1. januar 2000, jf. dog  

 stk. 2.
 Stk. 2. Miljø- og energiministeren fastsætter  

 tidspunktet for ikrafttrædelsen af § 14.
Stk. 3. Samtidig med ikrafttrædelsen af denne lov  

 ophæves 1)	lov nr. 420 af 13. juni 1990 om affaldsdepoter, jf.  

 lovbekendtgørelse nr. 939 af  27. oktober 1996, og Stk. 4. Et påbud er kun bindende for en panthaver  

 efter § 45 eller miljøbeskyttelseslovens § 83 a, stk. 4-6, som  

 affattet ved denne lovs § 90, nr. 6, hvis pantet er stiftet efter den 1.  

 januar 2000.
§ 96. Afgørelser truffet og forlig indgået efter  

 de i § 95, stk. 3, nævnte love eller efter regler udstedt  

 efter de i § 95, stk. 3, nævnte love, bevarer deres  

 gyldighed, indtil der efter denne lov eller efter regler udstedt efter denne  

 lov træffes ny afgørelse.
Overtrædelser af sådanne  

 afgørelser straffes efter de hidtil gældende regler.
 Stk. 2. Afgørelser truffet før denne lovs  

 ikrafttræden efter miljøbeskyttelsesloven eller efter regler  

 udstedt efter miljøbeskyttelsesloven om påbud, samt vilkår  

 knyttet til tilladelser, dispensationer eller godkendelser, som angår  

 forurenet jord før denne lovs ikrafttræden, opretholdes.
 Stk. 3. Afgørelse om tilbagebetaling af egenbetalingen  

 efter værditabsloven afgøres efter de regler, der var  

 gældende, da begæringen om oprydning blev indgivet.  

 Amtsrådet kan dog træffe afgørelse om tilbagebetaling  

 efter § 35, stk. 2, 3. pkt.
 Stk. 4. Tinglysningen af de affaldsdepoter, der er registreret  

 efter affaldsdepotloven, opretholdes, indtil depoterne er indført i  

 det i § 14 nævnte register.
 Stk. 5. De af miljø- og energiministeren udpegede  

 medlemmer af Depotrådet forsætter deres funktionsperiode efter de  

 hidtil gældende regler.
 § 97. Loven gælder ikke for Færøerne og  

 Grønland, men kan ved kongelig anordning sættes i kraft for  

 disse landsdele med de afvigelser, som de særlige færøske  

 eller grønlandske forhold tilsiger.
Bemærkninger til lovforslaget Almindelige bemærkninger 1. Formålet med lovforslaget Det foreliggende lovforslag udgør grundlaget for en  

 sammenhængende og styrket indsats mod jordforurening for at sikre  

 vandforsyningen og befolkningens sundhed.
Forslaget bygger på  

 Jordforureningsudvalgets betænkning af 1. marts 1996.
Lovforslaget skal erstatte affaldsdepotloven,  

 værditabsloven og dele af miljøbeskyttelsesloven.
I  

 sammenhængen med den forstærkede indsats mod  

 grundvandsforureningen indgår de ændringer af  

 vandforsyningsloven, miljøbeskyttelsesloven og planloven, som  

 Folketinget vedtog ved lov nr. 479 af 1. juli 1998, samtidig med vedtagelsen  

 af lovgrundlaget for Vandmiljøplan II.
 Indsatsen over for jordforureninger skal fremover rettes  

 mod at forhindre fremtidig jordforurening, at overvåge den forurening,  

 der sker, at hindre spredning af jordforurening, der giver yderligere  

 miljøproblemer, og at gennemføre en målrettet og effektiv  

 adskillelse af mennesker og grundvand fra eksisterende forurening.
Lovforslaget betyder, at der nu tilvejebringes en  

 sammenhængende regulering af jordforurening, der indbefatter alle  

 former for jordforurening, uanset dennes karakter og tilblivelse.
Jord  

 påvirket af jordbrugsmæssig spredning af slam, gødning og  

 pesticider m.v. er dog undtaget, da problemer vedrørende de  

 nævnte aktiviteter mest hensigtmæssigt imødegås med  

 Vandmiljøplan II.
Jordforureningens omfang er betydelig og en ny strategi  

 for den offentlige indsats kan ikke alene tage udgangspunkt i konkrete  

 afværgeforanstaltninger på enkeltgrunde.
Strategien må  

 bredes ud til at sikre befolkningen generelt i de forurenede områder  

 samt sikre den fremtidige vandforsyning.
Det offentliges indsats skal  

 målrettes til at gennemføre en hurtig beskyttelse af mennesker  

 og miljø.
 Forslaget betyder, at miljømyndighederne i  

 højere grad kan foretage en samlet prioritering og koordinering af  

 indsatsen over for jordforurening.
Den generelle beskyttelse af befolkningen  

 gennemføres ved en bred vifte af virkemidler, der omfatter bl.a.  

 anbefalinger, oprydninger og generelle retningslinjer.
Formålet er  

 primært at sikre, at befolkningen har tilstrækkelig viden om  

 forureningsforholdene og om, hvordan de kan imødegå en eventuel  

 sundhedsmæssig risiko.
Er der en sådan risiko i forbindelse med  

 den aktuelle anvendelse af ejendommen/arealet, er det hensigten at  

 afskære direkte kontakt med forureningen.
Indsatsen skal i forhold til grundvandet først og  

 fremmest koncentreres om at overvåge, afværge og rydde op  

 indenfor områder, som i amternes regionplaner udpeges som områder  

 med særlige drikkevandsinteresser.
Der kan også ske en indsats  

 udenfor disse områder, som f.eks. i et alment vandværks  

 indvindingsopland.
Lovforslaget og den fremtidige kommunale og amtskommunale  

 administration heraf skal samtidig bidrage til opfyldelsen af regeringens  

 10-punktsplan for beskyttelse af grundvandet og drikkevandet.
Forslaget sigter herudover mod at skabe en større  

 klarhed over retstilstanden på jordforureningsområdet, ikke  

 mindst med hensyn til miljømyndighedernes adgang til at meddele  

 påbud om undersøgelse og oprydning af forurenet jord.
Adgangen  

 til at meddele påbud udvides, også for forureninger, der er sket  

 før lovforslagets ikrafttræden.
Endelig indfører forslaget en anmeldelsesordning  

 for jord, der flyttes fra kortlagte arealer og fra arealer, der anvendes til  

 offentlig vej.
Derved vil miljømyndighedernes muligheder for at  

 følge jordstrømmene forbedres, ligesom forslaget dæmmer  

 op for nye forureninger som følge af jordflytninger.
2. Baggrunden for lovforslaget Den første regulering af  

 jordforureningsområdet kom i 1974 med miljøbeskyttelseslovens  

 ikrafttrædelse.
Man forudsatte hermed, at man kunne håndtere  

 jordforureninger og grundvandsforureninger.
Erfaringerne hos  

 tilsynsmyndighederne har imidlertid vist, at dette ikke holdt stik.  

 Miljøbeskyttelsesloven er heller ikke udformet med henblik på at  

 regulere indsatsen overfor de jordforureninger, hvor man ikke kan  

 påbyde en forurener at rydde op.
Cheminovasagen på Harboøre Tange var en  

 væsentlig årsag til vedtagelsen af kemikalieaffaldsdepotloven i  

 1983. Loven skabte grundlag for, at det offentlige kunne  

 iværksætte og finansiere afværgeforanstaltninger i  

 tilfælde, hvor der ikke var mulighed for at meddele påbud til  

 forureneren.
Kemikalieaffaldsdepotloven blev i 1990 efterfulgt af  

 affaldsdepotloven, der bl.a. udvidede de typer af forurenede grunde, der  

 omfattes af reglerne om offentligt finansierede oprensninger, samt som noget  

 nyt indførte et arealreguleringssystem for registrerede  

 affaldsdepoter.
 Affaldsdepotloven omfatter kun ældre forureninger,  

 dvs. forurening der er sket før 1972, 1974 henholdsvis 1976, hvor  

 reguleringen af bortskaffelse af olieaffald, regulering af lossepladser og  

 regulering af bortskaffelse af kemikalieaffald trådte i kraft.  

 Oprydning efter nyere forureninger forudsattes fortsat at skulle ske ved  

 påbud efter miljøbeskyttelsesloven til den ansvarlige  

 forurener.
Praksis viste imidlertid, at der fortsat var mange,  

 også nyere forureninger, der måtte efterlades, fordi der ikke var  

 hjemmel til i de enkelte sager at meddele påbud efter  

 miljøbeskyttelsesloven.
Samtidig viste det sig, at forvaltningsretlige  

 og erstatningsretlige principper i praksis førte til yderligere  

 begrænsninger i adgangen til at meddele påbud.
Også  

 tekniske problemer, f.eks. ved at aldersbestemme og identificere  

 forureninger, har begrænset myndighedernes adgang til at kræve  

 forurenet jord fjernet.
Samtidig blev et helt andet problem rejst, idet  

 registreringen eller konstateringen af forurening på ejendomme kunne  

 medføre et værditab, selv om ejendommen senere viste sig ikke at  

 være forurenet.
Det førte til, at miljøministeren i 1991  

 nedsatte et udvalg, der skulle se på mulighederne for at etablere en  

 værditabsordning for ejere af forurenede ejendomme.
Udvalget afgav  

 året efter en betænkning med dertil hørende udkast til  

 lovforslag (Betænkning nr. 2 - Værditabsudvalgets  

 betænkning - Miljøstyrelsen, 1992). Folketinget vedtog i 1993  

 værditabsloven, som tillægger ejere af helårsboliger, der i  

 god tro har erhvervet en ejendom, der senere viser sig at være  

 forurenet, krav på en offentlig oprydning mod en vis egenbetaling.
De forskellige problemer af såvel juridisk som  

 tidsmæssig karakter, der er forbundet med oprydning og  

 afværgeforanstaltninger i forhold til jordforureninger, har tilskyndet  

 til andre ordninger.
Oprydninger, som sker ved Oliebranchens  

 Miljøpulje (OM), er således baseret på en frivillig aftale  

 mellem Oliebranchens Fællesrepræsentation, de kommunale  

 organisationer og Miljø- og Energiministeriet.
Formålet med  

 aftalen er bl.a. at sikre, at der bliver ryddet op på forurenede  

 grunde, hvor der tidligere har ligget benzinstationer.
Oprydningerne  

 finansieres af olieselskaberne.
DSB og Banestyrelsen har siden 1992  

 gennemført en frivillig, miljøprioriteret oprydningsindsats  

 på arealer, der tilhører DSB og Banestyrelsen, og denne indsats  

 vil blive videreført i Banestyrelsen i de kommende år.  

 Også Forsvaret har planer for oprydning efter jordforurening på  

 arealer, der tilhører Forsvaret.
Lovgivningen om forurenet jord består således  

 af flere dele, hvor problemerne er blevet søgt løst gennem  

 særlige love og regler.
Disse regler er blevet til uafhængigt af  

 hinanden og har som oftest haft forskellige formål og savnet klare  

 hjemler til indgreb.
Konsekvensen af denne mangel på sammenhængende  

 lovgivning har været, at det er blevet vanskeligere og mere  

 tidskrævende at få gennemført oprydninger.
Det har  

 næppe gavnet miljøet, og det har skabt uklarhed for borgere,  

 virksomheder og myndigheder.
Bl.a. på den baggrund nedsatte miljø- og  

 energiministeren i 1994 et udvalg - Jordforureningsudvalget -, der skulle  

 undersøge mulighederne for at og eventuelt fremkomme med et forslag  

 til en mere overskuelig og sammenhængende regulering af  

 jordforureningsområdet.
Jordforureningsudvalget afgav den 1. marts 1996  

 Betænkning om forurenet jord.
Rapporter fra 2 underudvalg under  

 Jordforureningsudvalget udgør selvstændige bilag til  

 betænkningen.
Rapporten fra underudvalget »Den Juridiske Verden«  

 beskriver og analyserer lovgivning og praksis på  

 jordforureningsområdet.
Rapporten fra underudvalget »Den Fysiske  

 Verden« indeholder forslag til principper for prioritering af den fremtidige  

 afværge- og oprydningsindsats.
Herudover beskriver rapporten  

 forureningernes omfang og karakter, principper for den fremtidige oprydnings-  

 og afværgeindsats og disponering af jord og restprodukter.
Betænkning om forurenet jord med tilhørende  

 lovforslag blev sendt i høring i marts 1996. Som opfølgning  

 på betænkningen har Miljøstyrelsen endvidere udført  

 et større analyse- og udviklingsarbejde og faglige vurderinger.
Disse  

 vurderinger er kommet til udtryk i vejledning fra Miljøstyrelsen nr.  

 6-11, 1998, om oprydning på forurenede lokaliteter og i vejledning fra  

 Miljøstyrelsen nr. 13, 1998, om prøvetagning og analyse af  

 jord.
Herudover er udarbejdet en vejledning om kortlægning af  

 jordforurening og kilder hertil og en vejledning om rådgivning af  

 beboere i let forurenede områder.
De 2 sidstnævnte vejledninger  

 afventer jordforureningslovens vedtagelse.
Med virkning fra 1. juli 1996 er undersøgelses-,  

 oprydnings- og afværgeopgaverne efter affaldsdepotloven henlagt til  

 amtsrådene.
Herudover gennemførtes med virkning fra 1. januar  

 1998 i miljøbeskyttelsesloven et generelt forbud mod deponering af  

 jord i råstofgrave.
Kilder til grundvandsforurening har været behandlet  

 i Jordforureningsudvalget og er behandlet i det af miljø- og  

 energiministeren i marts 1996 nedsatte Drikkevandsudvalg, der i december 1997  

 afgav betænkningen »Drikkevandsudvalgets betænkning af 17.  

 december 1997«.
Den 1. juli 1998 trådte de lovændringer i kraft,  

 som Drikkevandsudvalget foreslog i betænkningen, jf. lov nr. 479 af 1.  

 juli 1998 om ændring af lov om vandforsyning, om beskyttelse af  

 drikkevandsressourcer og vandforsyning.
 På baggrund af høringen i marts 1996, blev  

 der foretaget adskillige ændringer og lovforslaget blev herefter  

 udsendt i fornyet høring i februar 1998. Nærværende  

 lovforslag er bl.a. justeret og præciseret i lyset af de indkomne  

 høringssvar.
3. Hovedelementer i lovforslaget 3.1 Kortlægning af jordforureninger og kilder hertil Lovforslaget muliggør en udbygning af amternes  

 igangværende jordforureningskortlægning.
I modsætning til  

 tidligere vil alle jordforureninger, uanset hvordan eller hvornår  

 forureningen er sket, være omfattet, med undtagelse af jord  

 påvirket af jordbrugsmæssig spredning af slam, gødning og  

 pesticider m.v.
 Lovforslaget fastlægger miljømyndighedernes  

 pligt til at gennemføre en ensartet kortlægning, således  

 at der tilvejebringes et overblik, som kan danne grundlag for den  

 efterfølgende prioritering af den offentlige indsats.
Med lovforslaget indføres 2 stadier i  

 kortlægningsarbejdet, nemlig dels et vidensniveau 1, der foreligger,  

 når der er tilvejebragt en faktisk viden om aktiviteter på et  

 areal eller aktiviteter fra andre arealer, der kan være en mulig kilde  

 til forurening på det pågældende areal.
Der gives ejeren  

 meddelelse herom.
Det andet stadie er vidensniveau 2, der foreligger,  

 når der på baggrund af tekniske undersøgelser eller anden  

 dokumentation er tilvejebragt et dokumentationsgrundlag, hvorpå der med  

 høj grad af sikkerhed kan konstateres en jordforurening af en  

 sådan art og koncentration, at forureningen kan være til fare for  

 mennesker og miljø. Der gives ejeren meddelelse herom.
 Kortlægningsmodellen lægger op til, at der  

 allerede ud fra en faktisk viden om mulige forureningskilder (vidensniveau 1)  

 skal ske en prioritering af det offentliges kortlægningsindsats.
 For arealer med boliganvendelse og tilsvarende  

 følsom arealanvendelse - eller arealer beliggende indenfor de  

 særlige drikkevandsområder eller i særlige tilfælde i  

 eksisterende vandindvindingsoplande - fremmes kortlægningsindsatsen,  

 således at der indenfor et rimeligt tidsrum sker en fortsat  

 kortlægningsindsats fra vidensniveau 1 og frem til vidensniveau 2.
 For jordforurenede arealer udenfor disse områder  

 foreslås en begrænset kortlægningsindsats, således at  

 disse arealer ikke af miljømyndighederne skal undersøges  

 nærmere med henblik på, at de kortlægges frem til  

 vidensniveau 2.
 Også for arealer, som på en anden baggrund end  

 ovenfor nævnt, af amtsrådet, kommunalbestyrelsen eller andre er  

 konstateret forurenet, skal kortlægges på vidensniveau 2, uanset  

 om arealet er indenfor eller udenfor disse ovennævnte  

 områder.
Kortlægningen vil få konsekvenser for ejeren  

 på den måde, at miljømyndighederne skal inddrages, hvis  

 grundejeren ønsker at foretage bygge- og anlægsarbejder på  

 en grund med følsom arealanvendelse eller grundvandsproblematisk  

 forurening.
Desuden skal der ske anmeldelse til kommunalbestyrelsen, hvis  

 grundejeren ønsker at flytte jord fra lokaliteten.
Samtidig med den endelige afgørelse om  

 kortlægning på vidensniveau 1, henholdsvis vidensniveau 2 af et  

 areal skal amtsrådene sørge for at de omfattede ejendomme,  

 indføres i et landsdækkende matrikelbaseret register.  

 (Matrikelregisteret). Ved anvendelsen af matrikelregisteret under By- og  

 Boligministeriet, henholdsvis Københavns og Frederiksbergs Kommuners  

 registre, vil kortlægningsoplysninger kunne overføres til det  

 fælleskommunale ejendomsdataregister, og der vil kunne ske en notering  

 i tingbogen på den pågældende ejendom.
Oplysninger vil  

 også kunne indgå i det digitale matrikelkortværk.
3.2 Den offentlige afværgeindsats Nyere forureninger Den offentlige indsats skal omfatte alle jordforureninger,  

 dvs. at der skal kunne sættes ind med offentlig indsats også over  

 for jordforureninger, der er sket efter miljøbeskyttelseslovens og  

 oliekemikalieaffaldsreglernes ikrafttræden.
Tidsgrænserne i  

 lovgivningen skal ophæves, således at der ikke vil kunne  

 optræde herreløse forureninger.
Strategi for offentlig indsats Der foreslås hjemmel til, at den offentlige indsats  

 vil kunne omfatte en bred vifte af virkemidler, lige fra generelle  

 anbefalinger, generelt fastsatte handlepligter, påbud, afskæring  

 af forurening, afværgepumpninger og til egentlige oprydninger.
Lovforslaget omfatter indsats overfor diffuse forureninger  

 som følge af luftforurening og forurenet opfyld.
Lovforslaget  

 lægger op til, at den offentlige indsats i forhold til diffuse  

 forureninger overvejende vil bestå i anbefalinger til beboere m.fl.
Værditabsordningen Som en særlig offentlig indsats foreslås  

 værditabsordningen for boligejere videreført uændret, dvs.  

 at det er den samme personkreds som i dag, der vil få mulighed for at  

 gøre brug af ordningen og under samme betingelser.
Der foreslås  

 nogle tekniske justeringer og skærpede præciseringer.
3.3 Påbud til forurenere om undersøgelser og  

 oprydninger 3.3.1 Indledning På grundlag af gennemgangen af lovgivning og praksis  

 på jordforureningsområdet har Jordforureningsudvalget vurderet  

 behovet for indførelse af nye regler for påbud.
 Som grundlag for Jordforureningsudvalgets overvejelser  

 opstillede udvalget følgende generelle målsætninger:
Forureneren betaler-princippet skal være det  

 principielle udgangspunkt.
Reglerne skal - med respekt af  

 retssikkerhedsmæssige hensyn - minimere risikoen for, at der  

 opstår situationer, hvor der ikke er mulighed for at påbyde nogen  

 at foretage en oprydning.
Reglerne skal tilskynde til en forsvarlig  

 adfærd således, at der sikres en høj grad af  

 miljøbeskyttelse.
Reglerne skal være så enkle som mulige  

 og egnede til at blive administreret i et decentralt myndighedssystem.
 I den forbindelse har udvalget blandt andet  

 beskæftiget sig med følgende hovedemner:
Bør myndighedernes muligheder for udstedelse af  

 påbud afhænge af, at forureneren er erstatningspligtig efter de  

 civilretlige regler ? Bør den civile erstatningsret have betydning for  

 miljømyndighedernes udstedelse af påbud ? Skal et ubetinget forureneransvar omfatte alle  

 virksomheder ? Bør påbudsadgang være dækket af  

 forsikringsordninger ? Bør myndighederne kunne meddele påbud om  

 undersøgelser og oprydninger på fremmed grund ? Bør nye påbudsmuligheder indføres med  

 tilbagevirkende kraft ? 3.3.2 Spørgsmålet om en generel regulering af  

 påbudsadgangen, der alene bygger på offentligretlige synspunkter Tidligere overvejelser Samspillet mellem den offentligretlige og den civilretlige  

 lovgivning har været genstand for betydelig diskussion i den juridiske  

 teori, herunder bl.a. i forhold til spørgsmål om udstedelse af  

 påbud vedrørende undersøgelser og oprydninger af  

 jordforureninger.
Justitsministeriets udvalg om erstatning for  

 miljøskader (Miljøerstatningsudvalget), der alene  

 vedrørte de civilretlige erstatningsregler på  

 miljøområdet, kom ikke ind på dette  

 spørgsmål.
I bemærkningerne til det senere fremsatte  

 lovforslag fra 1993 om erstatning for miljøskader anføres det  

 dog, at de præventive hensyn i vidt omfang varetages i lovgivningen om  

 miljøbeskyttelse.
I tilknytning hertil varetager de civilretlige  

 erstatningsregler imidlertid en vigtig funktion.
Reglerne bør  

 støtte og supplere de præventive formål i  

 miljøbeskyttelseslovgivningen bl.a. ved at være baseret på  

 en nøje afvejning af, hvem der bør bære risikoen for en  

 miljøskade.
Jordforureningsudvalgets overvejelser I Jordforureningsudvalgets betænkning - og den  

 tilhørende juridiske underudvalgs-rapport gøres der derimod en  

 række betragtninger om det principielle forhold mellem offentlig ret og  

 civil ret i relation til påbudsreglerne på  

 jordforureningsområdet.
Der var ikke i det juridiske underudvalg under  

 Jordforureningsudvalget til beskrivelse af gældende ret enighed om,  

 hvorvidt reglerne om påbud vedrørende jordforureninger i den  

 eksisterende miljøbeskyttelseslov bygger på, at der (også)  

 skal være et civilretligt (erstatningsretsligt) ansvarsgrunglag eller  

 ej, jvf.
Betænkning fra Miljøstyrelsens nr. 1/1995, s.47f., og  

 Bjerring/Møller: »Miljøbeskyttelsesloven af 1991 med  

 kommentarer« (1998) s. 487f.  Det fremgår således også af  

 Jordforureningsudvalgets betænkning s. 21, at det »fremgår af  

 rapporten fra underudvalget »Den juridiske Verden«, at der er delte meninger  

 om, hvorvidt den bestående retstilstand medfører, at adressaten  

 for et påbud skal være erstatningsretligt ansvarlig (det vil  

 typisk sige have handlet uforsvarligt).« I udvalgets  

 betænkning indgår (s. 104 ff.) følgende nærmere  

 overvejelser om de nævnte spørgsmål:
»Erstatningsretlige principper Erstatningsretten er et grundlæggende princip til  

 regulering af forholdet mellem en skadevolder og en skadelidt.
Det heri  

 indeholdte culpa-ansvar (uforsvarlighedsnormen) er udtryk for  

 retssikkershedsbetragtninger, der generelt medfører, at en skadevolder  

 kun ifalder ansvar, hvis han har handlet uforsvarligt ud fra en konkret  

 vurdering af de faktiske omstændigheder, der førte til skaden.  

 Der lægges således vægt på skadevolderens subjektive  

 forhold.
 I særlige tilfælde er man dog såvel i  

 retspraksis som i lovgivningen gået videre -  

 miljøerstatningsloven om objektivt erstatningsansvar er et eksempel  

 herpå.
 Uforsvarlighedsnormen er et smidigt instrument, der giver  

 mulighed for en konkret vurdering af forurenerens eventuelt  

 dadelværdige forhold som forudsætning for at ifalde ansvar.
Myndighederne pålægges til gengæld en  

 bevisbyrde, der i jordforureningssammenhæng vil kræve en  

 omfattende indsats.
Myndigheden skal således bevise hvordan  

 forureningen er sket, om forureningens opståen skyldes uforsvarlig  

 adfærd, og om et eventuelt ansvar er forældet.
Opdages forureningen, så snart denne sker, vil det  

 ofte være muligt at løfte denne bevisbyrde - og retspraksis i  

 sager om erstatning viser, at der er tale om et strengt ansvar.
I det omfang,  

 der er tale om egentlige overtrædelser af regler eller vilkår,  

 vil en erstatningssag også medføre en erstatningspligt.
Problemerne må forventes navnlig at opstå i de  

 sager, hvor forureningen først opdages lang tid efter, at den er sket,  

 f.eks. først efter at en virksomhed har forladt grunden.
Her vil  

 myndighederne ofte have vanskeligt ved at løfte bevisbyrden med hensyn  

 til, om den konkrete forurener har opført sig uforsvarligt.
 I de egentlige hændelige uheldstilfælde vil  

 forureneren efter erstatningsretlige principper ikke kunne mødes med  

 påbud, men der er i praksis tale om en meget vanskelig  

 grænsedragning.
Som typeeksempel kan nævnes nyere sager om  

 utætte villatanke  (tanke til fyringsolie), hvoraf mange tankejere  

 efter erstatningsretlige principper ikke vil kunne påbydes at  

 afværge en forurening.
Udviklingen i retspraksis har medført, at  

 mens forsikringsselskaberne tidligere som regel afholdt udgifterne til en  

 oprensning efter utætte villatanke, afvises dette nu generelt.
 Som andre typeeksempler, hvor en forurener ikke vil kunne  

 mødes med påbud, såfremt erstatningsretlige synspunkter  

 lægges til grund, kan nævnes forureninger som følge af  

 hærværk og brand, der  opstår uden ejerens skyld.
Konsekvenserne af at lade erstatningsretlige principper  

 normere påbudsadgangen må forventes at blive, at myndighederne i  

 en række tilfælde på forhånd opgiver overhovedet at  

 fremsætte noget krav over for forureneren.
Den nødvendige  

 indsats må så betales af det offentlige.
I de tilfælde,  

 hvor myndighederne beslutter at meddele påbud, må der forventes  

 en række retssager.
Erfaringerne i dag viser således, at  

 påbudsadressaten meget ofte påstår, at forureningen ikke  

 skyldes uforsvarlig adfærd - for eksempel i  

 tæringsskadesagerne.
Erstatningsretten er sædvanligvis et  

 domstolsanliggende med inddragelse af advokater, bl.a. fordi denne som  

 beskrevet overfor indeholder meget komplekse problemstillinger, som i  

 høj grad beror på en vurdering af de konkrete forhold,  

 bevisbyrderegler m.v.
Sådanne vurderinger er fremmede i en  

 offentligretlig regulering, hvis formål er at beskytte menneskers  

 sundhed og miljøet, og vil derfor være et usædvanligt  

 grundlag for miljømyndighedernes skønsmæssige  

 afgørelser om påbud.
Generelt må det nok konstateres, at  

 miljøforvaltningerne ikke er egnede til at foretage disse  

 vurderinger.
 Selv om der med årene via stadigt flere  

 domstolsafgørelser vil udvikle sig en klarere retstilstand, vil  

  systemet medføre, at det offentlige må foretage flere  

 oprensninger med heraf følgende øgede udgifter for det  

 offentlige, og at en række forureninger ikke fjernes.
 Påbudsadgangen efter miljøbeskyttelsesloven i  

 øvrigt anvendes alene under iagttagelse af almindelige  

 forvaltningsretlige regler.
Skønner miljømyndigheden, at en virksomhed  

 giver anledning til væsentlig forurening, kan virksomheden  

 påbydes fremover at imødegå miljøproblemet ved en  

 skærpelse af miljøkravene, også selv om der er tale om en  

 lovlig drift, og selv om udgifterne til at efterkomme påbuddet er  

 tyngende.
Dette gælder, uanset om miljøproblemet skyldes  

 uforsvarlig adfærd.
Kan miljøproblemet ikke løses, kan  

 myndigheden i sin yderste konsekvens nedlægge forbud mod virksomheden  

 fortsatte drift.
Virksomheden kan ligeledes afkræves  

 undersøgelser og oplysninger om, hvilken forurening den giver  

 anledning til.
 I det mere fremadrettede aspekt er der således ingen  

 tvivl om, at reguleringen i miljøbeskyttelseslovgivningen ikke  

 forudsætter, at miljømyndighederne godtgør en uforsvarlig  

 adfærd i erstatningsretlig forstand.
Det forekommer umiddelbart vanskeligt at se begrundelsen  

 for at indføre forskellig adgang til at regulere virksomheders  

 forhold, alt efter om der er tale om fremtidige udledninger eller allerede  

 stedfunden forurening.
I begge situationer kan der være tale om  

 udgiftskrævende foranstaltninger og ændringer i de  

 bestående forhold.
Praksis vedrørende indgreb i virksomheders  

 bestående forhold viser da også, at myndighederne under  

 iagttagelse af proportionalitetsprincippet kan administrere  

 påbudsadgangen, således at der findes rimelige  

 løsninger.
Heller ikke anden, sammenlignelig lovgivning lægger  

 spørgsmålet om eventuelt dadelværdige forhold hos  

 påbudsadressaten til grund.
Efter byggeloven kan der for eksempel  

 meddeles påbud til ejer/bruger af en ejendom, hvis bebyggelsen eller  

 ejendommens ubebyggede arealer giver anledning til fare for ejendommens  

 beboere eller andre.
Et sådant påbud, hvis sigte delvist er det  

 samme som tilstræbes efter miljøbeskyttelsesloven, nemlig at  

 beskytte mod farer for menneskers sundhed, forudsætter ikke, at  

 tilstanden på ejendommen skyldes, at ejeren har handlet  

 uforsvarligt.
 Ulempen ved ikke at lægge spørgsmålet  

 om uforsvarlige forhold hos påbudsadressaten til grund, kan  

 hævdes at være, at der er en risiko for, at påbud i visse  

 situationer kunne virke stødende i den almindelige retsbevidsthed.
 Dette spørgsmål kan imidlertid indgå i  

 overvejelserne om selve udformningen af påbudshjelmen, således,  

 at den klart afgrænser, til og i hvilke tilfælde påbud kan  

 meddeles, eksempelvis at påbud kun kan meddeles til brugeren af det  

 anlæg, der har forårsaget forureningen, og ved eventuelt at  

 udlukke eller begrænse adgangen til at meddele påbud til  

 eksempelvis private boligejere.
Ved ikke at lægge erstatningsretlige principper til  

 grund opnås tillige, at en løsning af forureningsproblemerne ved  

 påbud til forureneren ikke begrænses af erstatningsrettens  

 forældelsesregler, således at der principielt er mulighed for at  

 gribe ind over for forhold, som efter en konkret vurdering rent faktisk  

 indebærer et uløst miljøproblem.
Derimod kan  

 forvaltningsretlige passivitetsbetragtninger naturligvis begrænse  

 myndighedernes handlemuligheder.
Kompetencer til at anvende offentligretlige regler,  

 kombineret med kompetencer til at udøve administrative skøn  

 over, hvilke indgreb m.v. miljøproblemernes omfang og behovet for  

 afhjælpning begrunder, er centrale for miljømyndigheder, der  

 udfører tilsynsfunktioner.
I administrativ henseende er regler, der  

 klart beskriver de forhold, som kan begrunde en oprydningsforpligtigelse  

 på en sådan måde, at påbudsadressatens subjektive  

 (uforsvarlige) forhold ikke er relevante, alt andet lige bedst egnede til at  

 blive administreret i et decentralt system.
Retssikkerheden tilgodeses via de  

 almindelige forvaltningsretlige regler om afgørelsens lovlighed og  

 saglighed, begrundelseskravet og proportionalitetsprincippet, samt ved  

 klageadgang og domstolsprøvelse.
Det følger af det ovenstående, at regler, der  

 ikke baseres på uforsvarlighedsnormen, vil give anledning til  

 færre retssager, da retstilstanden i højere grad direkte kan  

 aflæses af reglerne og vil medføre færre udgifter for det  

 offentlige.« Lovforslaget Det er i overensstemmelse med flertallets anbefalinger i  

 Jordforureningsudvalget nærværende lovforslags udgangspunkt, at  

 den ovennævnte vurdering bør føre til, at reglerne  

 udformes som offentligretlige regler.
 Det betyder, at det for påbudsadgangen skal  

 være uden betydning, om de forskellige erstatningsretlige betingelser  

 er opfyldt.
 På denne baggrund er nærværende  

 lovforslag udformet efter det hovedprincip, at for at kunne meddele  

 påbud efter lovforslaget, er det alene en forudsætning, at der er  

 hjemmel i lovforslaget til at stille krav om undersøgelse og oprydning  

 af en jordforurening og /eller fare for jordforurening, at lovforslagets  

 formålsbestemmelse inddrages i fortolkningen og i fastlæggelsen  

 af retsfølgen, og at den konkrete hjemmel anvendes i overensstemmelse  

 med de forvaltningsretlige principper og grundsætninger.
De undersøgelses- og oprydningspåbud, som  

 miljømyndighederne efter lovforslaget kan pålægge  

 forurenere, er således udelukkende baseret på offentligretlige,  

 særligt miljømæssige hensyn.
Det er således alene  

 hensynet til miljø i form af beskyttelse af drikkevandsressourcer,  

 vandløbskvalitet mv. og til sundhed i form af beskyttelse af  

 børn og voksne mod sundhedskadelige påvirkning fra forurenet  

 jord, der kan begrunde et påbud efter lovforslaget.
Civile erstatningsretlige overvejelser og hensyn er  

 derimod administrationen af lovforslaget uvedkommende.
Det er således  

 ikke blandt de hensyn, der kan varetages efter loven, at sikre f.eks.  

 grundejere, der har overtaget en forurenet grund, erstatning for tab, f.eks.  

 i form af formindsket grundværdi, som følge af forureningen.
For  

 sådanne tab må grundejeren søge erstatning hos forureneren  

 efter de almindelige erstatningsretlige regler.
Lovforslaget  

 indskrænker ikke grundejerens adgang hertil.
Det er tilsvarende heller ikke relevant for  

 administrationen af lovforslagets påbudsregler, om de udgifter, som  

 forureneren måtte skulle afholde til opfølgning af et  

 undersøgelses- eller oprydningspåbud efter lovforslaget,  

 måtte være større eller mindre end de udgifter, som  

 forureneren måtte kunne blive dømt til at skulle betale i  

 erstatning efter de almindelige regler om erstatning (i eller udenfor  

 kontrakt) til en grundejer, som måtte have lidt et tab som følge  

 af en jordforurening.
De offentligretlige påbud efter lovforslaget  

 varetager som nævnt andre hensyn end de civilretlige erstatningsregler  

 og vil derfor kunne føre til forskellige resultater med forskellige  

 omkostninger for forureneren til følge.
I nogle tilfælde vil et offentligretligt påbud  

 efter lovforslaget således medføre større omkostninger  

 for forureneren, end denne ville kunne pålægges i en civilretlig  

 erstatningssag.
Det kan f.eks. være i tilfælde, hvor de  

 miljømæssige hensyn til f.eks. grundvandsbeskyttelsen  

 nødvendiggør en omfattende oprydning, medens den samme  

 grundvandsforurening ikke vil indbære et formuetab for grundejeren, der  

 vil kunne kræves erstattet af forureneren i en civilretlig sag.
I andre  

 tilfælde vil situationen være den omvendte.
Ved for eksempel en  

 ikke-grundvandstruende jordforurening på en eksklusiv villaejendom vil  

 de hensyn, der varetages efter lovforslaget, herunder  

 proportionalitetsprincippet, ofte ikke kunne føre til meddelelse af et  

 fuldstændigt oprydningspåbud.
Her vil de cilvilretlige  

 erstatningsregler (i eller uden for kontrakt) i samme situation derimod kunne  

 medføre, at grundejeren vil kunne kræve udgifterne til en  

 fuldstændig miljømæssig genopretning erstattet af  

 forureneren.
I det omfang man går frem efter de offentligretlige  

 regler, vil forureneren ikke kunne påberåbe  

 forudsætningerne om påregnelighed, årsagsforbindelse og  

 andre civilretlige principper, der begrænser forurenerens  

 erstatningspligt.
Disse principper vil dog kunne få betydning i de  

 sager, hvor grundejeren overfor forureneren har et krav, der rækker  

 videre end opfyldelsen af  et påbud.
3.3.3 Spørgsmålet om ubetinget/betinget forureneransvar og  

 spørgsmålet om kredsen af forurenere, der pålægges  

 ubetinget forureningsansvar Tidligere overvejelser Spørgsmålet om indførelse af et  

 objektivt erstatningsansvar, herunder for jordforureningsskader, og  

 spørgsmålet om hvem, der bør pålægges et  

 sådant ansvar blev drøftet i forbindelse med Folketingets  

 vedtagelse af lov  nr. 225 af 6. april 1994 om erstatning for  

 miljøskader og det bagvedliggende udvalgsarbejde.
Ved loven om erstatning for miljøskader  

 indførtes et objektivt erstatningsansvar (ansvar uden skyld) for  

 miljøskader, herunder skader forårsaget ved jordforureninger.  

 Det objektive ansvar omfatter ikke alle virksomheder, men en nærmere  

 kreds af særligt risikofyldte virksomhedstyper, og disse er fastlagt  

 på et bilag til loven.
Lov om erstatning for miljøskader bygger  

 på en betænkning (nr. 1237/1992) om erstatning for  

 miljøskader, der er afgivet af Justitsministeriets udvalg om  

 erstatning for miljøskader (Miljøerstatningsudvalget).
 For andre virksomheder m.v. gælder der fortsat et  

 culpaansvar, og de særligt miljøfarlige virksomheders  

 hæftelse på objektivt grundlag gælder desuden kun for  

 skader, der er forvoldt ved den aktivitet, som anses for særligt  

 miljøfarlig.
I bemærkningerne til lovforslaget om erstatning for  

 miljøskader, henvises der til Miljøerstatningsudvalgets  

 betænkning, hvori et flertal bl.a. anførte følgende om  

 den her foreliggende problemstilling: »Det kan ikke afvises, at hensynet til,  

 at skadelidte får større mulighed for erstatning end i dag, kan  

 tale for, at der indføres et objektivt ansvar for alle  

 erhvervsmæssige eller offentlige virksomheder, der forårsager en  

 miljøskade som led i driften, navnlig hvis det objektive ansvar  

 kombineres med en obligatorisk forsikring. det kan heller ikke afvises, at  

 objektivt ansvar for alle erhvervsmæssige og offentlige virksomheder  

 kan have en præventiv virkning. et ansvar, som rammer enhver  

 erhvervsmæssig eller offentlig virksomhed uden hensyn til skyld, vil  

 imidlertid kunne virke stødende mod den almindelige retsfølelse  

 i befolkningen.
Det skyldes navnlig, at erhvervsvirksomheder som f.eks.  

 cykelhandlere eller kioskejere ikke i almindelighed opnår en indtjening  

 gennem en aktivitet, som medfører en særlig risiko for  

 miljøskader.
Det ville derfor efter flertallets opfattelse virke  

 urimeligt og økonomisk meget byrdefuldt, hvis disse virksomheder skal  

 være forpligtet til at betale erstatning for en miljøskade, som  

 de er uden skyld i.
Hertil kommer, at tendenserne i den internationale  

 udvikling ikke går i retning af, at enhver erhvervsmæssig eller  

 offentlig virksomhed skal være omfattet af det objektive ansvar.
Det  

 vil derfor ikke være rimeligt - gennem et objektivt ansvar for  

 miljøskader - at pålægge danske virksomheder store  

 økonomiske byrder, som deres udenlandske konkurrenter ikke  

 pålægges.« Jordforureningsudvalgets overvejelser I Jordforureningsudvalgets betænkning blev  

 spørgsmålet om ubetinget contra betinget forureneransvar,  

 ligesom spørgsmålet om reguleringen skal være  

 offentligretlig eller civilretlig, gjort til genstand for udførlige  

 overvejelser.
 Udvalget konkluderede (s. 108 f.) følgende:
»Det er en meget betydningsfuld samfundsopgave at  

 sørge for, at problemerne med fremtidig jordforurening forebygges og i  

 givet fald løses.
Det er derfor vigtigt, at der etableres en effektiv  

 ordning på dette område.
 Den nævnte overordnede samfundsmæssige  

 interesse i en effektiv forureningsbekæmpelse må imidlertid  

 afvejes over for hensynet til den enkelte borger og virksomhed.
Spørgsmålet om, hvorvidt der bør  

 indføres et ubetinget forureneransvar, må bl.a. vurderes  

 på baggrund af, at der efter de gældende regler i  

 miljøerstatningsloven er objektivt ansvar for det offentliges udgifter  

 til oprensning, såfremt forureningen er sket som led i en særligt  

 miljøfarlig eller forurenende erhvervsmæssig aktivitet.
En  

 påbudsmodel med ubetinget forureneransvar vil derfor i det  

 væsentlige få selvstændig praktisk betydning for de mange  

 borgere og virksomheder, som ikke udøver en erhvervsmæssig  

 aktivitet, der er betegnet som særligt farlig eller forurenende.
 En påbudsmodel med ubetinget forureneransvar vil  

 umiddelbart medføre en entydig placering af den økonomiske  

 risiko og en administrativ lettelse for miljømyndighederne, navnlig  

 fordi de under en sådan ordning ikke skal godtgøre, at  

 forureneren har handlet uforsvarligt.
 Spørgsmålet er således, hvordan man  

 fremmer en effektiv indsats for at løse miljøproblemerne og  

 samtidig sikrer, at uskyldige forurenere, som ikke udøver en  

 særligt farlig eller forurenende erhvervsmæssig aktivitet, ikke  

 rammes individuelt på en måde, der vil kunne virke  

 stødende mod den almindelige retsopfattelse i befolkningen.
 Et ubetinget forureneransvar vil kunne virke som en meget  

 hård regel i tilfælde, hvor den pågældende borger  

 eller virksomhed er uden skyld i forureningen, navnlig hvor den  

 pågældende ikke opnår en indtjening ved en aktivitet, som  

 medfører en særlig risiko for forurening.
Udvalget finder, at der ikke bør indføres et  

 ubetinget grundejeransvar.
Et flertal (repræsentanter for  

 Amtsrådsforeningen, Arbejderbevægelsens Erhvervsråd,  

 Danmarks Naturfredningsforening, Finansministeriet, Justitsministeriet,  

 Kommunernes Landsforening, Københavns og Frederiksberg Kommuner,  

 Foreningen  af Rådgivende Ingeniører,  

 Entreprenørforeningen og Foreningen af Jordrensere, Skatteministeriet,  

 Ellen Margrethe Basse og Miljøstyrelsen) peger på, at en  

 påbudsmodel med ubetinget forureneransvar i øvrigt bør  

 begrænses til at omfatte forurening, der stammer fra  

 erhvervsmæssig eller offentlig aktivitet samt forurening fra olietanke,  

 der anvendes ved opvarmning af boliger.
På den anførte baggrund finder det  

 nævnte flertal, at den rigtige løsning er den ovenfor  

 nævnte påbudsmodel med ubetinget forureneransvar i kombination  

 med en ordning baseret på forsikringsprincipper.
Der må i givet  

 fald være tale om en forsikring, som til en rimelig præmie i  

 praksis dækker udgifterne ved efterlevelsen af et påbud om  

 oprensning.
Udvalget har alene drøftet spørgsmålet om en  

 obligatorisk ordning for så vidt angår olietanke, som anvendes  

 til opvarmning af boliger, jf. pkt. 7.8.3.
 Udvalget har forelagt spørgsmålet om en  

 forsikringsordning for Assurandør Societetet, men det har ikke inden  

 afslutningen af udvalgsarbejdet været muligt endeligt at afklare,  

 hvorvidt branchen kan etablere sådanne forsikringsordninger.
Nogle af udvalgets medlemmer finder, at en  

 påbudsmodel med ubetinget forureneransvar kun kan accepteres, hvis det  

 er muligt på rimelige vilkår at afdække det ubetingede  

 ansvar gennem en ordning baseret på forsikringsprincipper.
Disse  

 medlemmer lægger afgørende vægt på, at uskyldige  

 borgere og virksomheder, ikke bør kunne rammes individuelt på en  

 måde, der kan være økonomisk ødelæggende for  

 de pågældende.
 Andre af udvalgets medlemmer finder, at samfundets  

 interesse i en effektiv forureningsbekæmpelse må tillægges  

 en sådan vægt, at det ubetingede forureneransvar under alle  

 omstændigheder bør gennemføres.
 Det nævnte flertal i udvalget er imidlertid som  

 nævnt enige om, at den nævnte kombinationsmodel er den  

 løsning, der ud fra såvel retssikkerhedsmæssige som  

 effektivitetsmæssige hensyn bør gennemføres.
Udvalget henstiller på denne baggrund, at  

 Miljø- og Energiministeriet fortsætter drøftelserne med  

 forsikringserhvervet med henblik på at udforme en sådan  

 ordning.« Jordforureningsudvalgets betænkning indeholder  

 endvidere en række betragtninger netop om forholdet mellem  

 miljøerstatningsloven og den foreslåede offentligretlige  

 regulering i forslaget til jordforureningsloven.
Udvalgsbetænkningen  

 fremhævede en række forskelle mellem de to reguleringsformer.
 Betænkningen fremhævede for det første,  

 at selvom miljøerstatningsloven regulerer spørgsmålet om,  

 under hvilke betingelser en forurener skal erstatte udgifter til bl.a.  

 genopretning af miljøet, så sikrer denne lov ikke i sig selv, at  

 der faktisk sker genopretning af en forvoldt skade på miljøet.  

 Dette skyldes, at denne lov som sådan ikke er møntet på at  

 sikre varetagelsen af hensynet til menneskers sundhed og miljøet.
For det andet pegede betænkningen på, at  

 afgrænsningen af de virksomhedstyper, der er omfattet af  

 miljøerstatningsloven, er fastsat med udgangspunkt i  

 miljøbeskyttelseslovens godkendelsesregler og dermed ikke  

 nødvendigvis har direkte sammenhæng med, hvornår der kan  

 opstå jordforureninger, og hvor alvorlige disse er.
Ud fra et  

 miljømæssigt sigte er jordforureningers omfang og alvor  

 således ikke nødvendigvis afhængig af, om de er sket fra  

 de virksomheder, der er opført op miljøerstatningslovens liste.
 Endelig fremhævede Jordforureningsudvalgets  

 betænkning, at miljøerstatningslovens objektive ansvar alene  

 angår skade, der er forvoldt af de farlige eller forurenende  

 aktiviteter, som omfattes af virksomhedens godkendelse og ikke - som det vil  

 være tilfældet efter jordforureningslovforslaget - tillige  

 skader, der skyldes andre dele af den samme erhvervsmæssige aktivtitet.
Lovforslaget Nærværende lovforslag baserer sig på de  

 vurderinger, der blev støttet af et flertal af medlemmerne i  

 Jordforureningsudvalgets betænkning om ikke at indføre et  

 ubetinget grundejeransvar, men til gengæld indføre et ubetinget  

 forureneransvar for erhvervsmæssig og offentlig aktivitet, samt  

 forurening fra olietanke til boligopvarmning.
For så vidt angår  

 de ovenfor nævnte spørgsmål vedrørende  

 forsikringsordninger, som en del af medlemmerne af dette flertal lagde  

 afgørende vægt på, vil disse blive nærmere omtalt  

 nedenfor.
 Efter miljøerstatningsloven er der som ovenfor  

 nævnt objektivt erstatningsansvar for særligt miljøfarlige  

 virksomheder for så vidt angår skader, der forvoldes ved den  

 særligt miljøfarlige aktivitet.
Det kan næppe anses for fuldt afklaret i retspraksis  

 og den juridiske litteratur, i hvilket omfang miljømyndighedens krav  

 om betaling for udlæg for selvhjælpshandlinger forudsætter  

 et erstatningsansvar for forurenere.
Det må dog formentlig lægges  

 til grund, at udgifter til selvhjælpshandlinger, der er udført  

 med hjemmel i miljøbeskyttelseslovgivningen, kan kræves betalt  

 uden hensyn til skyld hos forureneren, i det omfang denne er undergivet det  

 objektive erstatningsansvar efter miljøerstatningsloven.
 Med hensyn til dette betalingsspørgsmål  

 udvider lovforslagets ubetingede påbudsmodel i praksis kun i et  

 begrænset omfang den betalingspligt i henhold til erstatningsregler,  

 som virksomheder omfattet af bilaget til miljøerstatningsloven har,  

 for så vidt angår skader, der er indtrådt efter  

 miljøerstatningslovens ikrafttræden og som forvoldes som led i  

 den særligt miljøfarlige eller forureningstruende aktivitet.
Påbud efter det nærværende forslag til  

 jordforureningslov er således ikke betinget af, at miljøskaden  

 er opstået som følge af virksomhedens miljøfarlige eller  

 - truende aktiviteter, ligesom påbudsadgangen heller ikke er udelukket  

 i tilfælde, hvor virksomheden har fulgt ufravigelige forskrifter i  

 lovgivningen.
Miljømyndighederne vil, som det fremgår af  

 forslaget til kapitel 5 desuden i en række tilfælde kunne meddele  

 påbud om  undersøgelser, selvom forurening er sket før  

 dette lovforslags og miljøerstatningslovens ikrafttræden.
I  

 modsætning til miljøerstatningsloven vil miljømyndigheden  

 også i disse tilfælde efter at have foretaget en  

 selvhjælpshandling kunne gøre et betalingskrav gældende  

 overfor virksomheden.
 Der vil således med den foreslåede  

 påbudsadgang navnlig være tale om en udvidelse af  

 betalingsforpligtelsen i forhold til de virksomheder, der ikke er omfattet af  

 bilaget til miljøerstatningsloven.
For den foreslåede påbudsadgang er det ikke en  

 betingelse, at forureningen er sket som led i en erhvervsmæssig  

 aktivitet, når blot forureningen stammer fra den pågældende  

 virksomhed eller det pågældende anlæg.
Heraf følger,  

 at forureninger, der sker som følge af f.eks. brand og  

 hærværk, vil være omfattet af påbudsadgangen.
Herved  

 finder Miljø- og Energiministeriet, at de af Jordforureningsudvalget  

 opstillede målsætninger for en påbudsmodel bedst kan  

 opfyldes.
 For  privatpersoner, hvor det ikke vedrører  

 villaolietanke, der er omfattet af den obligatoriske forsikringsordning for  

 villeolietanke, er det fundet mest rimeligt, at disse alene kan påbydes  

 undersøgelser og afværgeforanstaltninger, hvor de har handlet  

 uforsvarligt eller har udvist en adfærd, der er omfattet af strengere  

 ansvarsregler efter anden lovgivning.
 Nærværende lovforslag tager som nævnt  

 udgangspunkt i Jordforureningsudvalgets overvejelser om behovet for i  

 lovgivningen at indføre et ubetinget forureneransvar, der uden  

 normering af erstatningsrettens regler, giver adgang til at meddele  

 påbud til en kreds af forurenere, der er bredere end den af  

 miljøerstatningsloven omfattede kreds.
Gennemførelse af et ubetinget ansvar, som  

 foreslået i nærværende lovforslag, betyder således ,  

 at miljøerstatningsloven ikke længere vedrørende  

 jordforurening vil få selvstændig betydning for  

 miljømyndighedernes administration af påbud om  

 undersøgelser og oprydninger mv., bortset fra jordforureninger, der er  

 sket efter miljøerstatningslovens ikrafttræden den 1. juli 1994  

 og frem til nærværende lovforslags ikrafttræden.
Derimod  

 vil miljøerstatningsloven også fremover få væsentlig  

 betydning i det omfang, der bliver behov for at føre civile  

 erstatningssager på jordforureningsområdet.
Det er tilsvarende heller ikke relevant for  

 administrationen af lovforslagets påbudsregler, om de udgifter, som  

 forureneren måtte skulle afholde til opfølgning af et  

 undersøgelses- eller oprydningspåbud efter lovforslaget,  

 måtte være større eller mindre end de udgifter, som  

 forureneren måtte kunne blive dømt til at skulle betale i  

 erstatning efter de almindelige regler om erstatning (i eller udenfor  

 kontrakt) til en grundejer, som måtte have lidt et tab som følge  

 af en jordforurening.
De offentligretlige påbud efter lovforslaget  

 varetager som nævnt andre hensyn end de civilretlige erstatningsregler  

 og vil derfor kunne føre til forskellige resultater med forskellige  

 omkostninger for forureneren til følge.
 3.3.4 Andre spørgsmål.
 Jordforureningsudvalgets flertal foreslog  

 indførelse af et subsidiært udlejeransvar, således at  

 udlejer hæfter for sin lejer, samt en regel om omvendt bevisbyrde med  

 hensyn til årsagsforbindelse ved olieforurening på  

 benzinstationer.
 Disse forslag er ud fra retssikkerhedsmæssige hensyn  

 ikke medtaget i nærværende lovforslag.
Jordforureningsudvalget anbefalede, at de af  

 myndighedernes udgifter, der efter lovens bestemmelser kan kræves  

 refunderet af den, der ville kunne mødes med et påbud,  

 tillægges udpantningsret, således at myndighederne kan inddrive  

 kravet ved fogedens hjælp, uden at kravets berettigelse forinden er  

 fastslået ved en civil retssag, forudsat at der ikke er tvivl om  

 kravets berettigelse.
Udvalget lagde herved vægt på, at  

 udpantningsret letter myndighedernes adgang til at få refunderet deres  

 efter loven berettigede krav.
Af hensyn til at give borgerne en øget  

 retssikkerhed overfor myndighedernes krav i jordforureningssager  

 følges udvalgets anbefalinger imidlertid ikke.
Myndighedernes udgifter  

 tillægges således ikke længere udpantningsret, hvilket  

 indebærer, at myndighederne ved manglende betaling må  

 gøres deres krav gældende ved anlæg af en retssag.
Det  

 bemærkes, at der efter de nugældende bestemmelser i  

 miljøbeskyttelseslovens § 70, stk. 3 er udpantningret for de udgifter,  

 som myndigheden afholder, når myndigheden lader påbudte  

 foranstaltninger udføre for adressatens  regning, ligesom der er  

 udpantningsret for udgifter afholdt i forbindelse med akutte  

 selvhjælpshandlinger.
 Lovforslaget indebærer således en  

 ophævelse af den nugældende udpantningsret i de nævnte  

 sager.
 Jordforureningsudvalget foreslog endvidere, at  

 miljømyndighedernes eksisterende adgang uden retskendelse til privat  

 ejendom ved administration af miljølovgivningen overførtes  

 uændret til jordforureningsloven.
 Dette forslag er ud fra retssikkerhedsmæssige hensyn  

 kun medtaget i begrænset omfang i nærværende  

 lovforslag.
3.3.5 Forsikringsordninger Jordforureningsudvalgets flertal fandt, som ovenfor  

 nævnt, at den rigtige løsning ville være en  

 påbudsmodel med ubetinget ansvar i kombination med en ordning baseret  

 på forsikringsprincipper.
Nogle inden for flertallet kunne kun  

 acceptere denne påbudsmodel, hvis det var muligt på rimelige  

 vilkår at afdække det ubetingede ansvar gennem en ordning baseret  

 på forsikringsprincipper.
Andre i udvalget fandt, at det ubetingede  

 forureneransvar under alle omstændigheder burde gennemføres.
 Jordforureningsudvalget henstillede på denne  

 baggrund, at Miljø- og Energiministeriet fortsatte de  

 igangværende drøftelser med forsikringserhvervet med henblik  

 på at udforme en forsikringsordning.
 Miljøstyrelsen har siden haft en række  

 drøftelser med forsikringserhvervet om indførelse af en  

 lovpligtig forsikring for villatankejere, og om forsikringsmulighederne for  

 erhvervsvirksomheder.
Miljøstyrelsen vurderer på baggrund af  

 drøftelserne med forsikringserhvervet, at det kan lade sig gøre  

 indenfor rammerne af almindelige erhvervsforsikringer at udvide  

 forsikringsdækningen til tilfælde, hvor der gives  

 myndighedspåbud efter forslagets § 41. Forsikringserhvervet har  

 imidlertid ikke kunne fastlægge en fast præmiestørrelse  

 herfor.
Præmiestørrelsen vil således afhænge af en  

 række helt konkrete forhold, herunder den forsikringsmæssige  

 risikovurdering af den virksomhed, der ønsker at tegne forsikring, de  

 nærmere vilkår i forsikringen og hvor stort et antal  

 virksomheder, der vil tegne forsikringer.
Det har siden sommeren 1992 været muligt at tegne en  

 miljøansvarsforsikring i Dansk Pool for Miljøansvarsforsikring  

 (Poolen). Dansk Forening for skadesforsikring har under høringen af  

 nærværende lovforslag fremført, at der ikke er taget  

 stilling til, i hvilket omfang de erhvervsvirksomheder, der er omfattet af  

 jordforureningslovforslagets ubetingede påbudsreger, allerede i dag har  

 mulighed for at tegne en forsikring.
Foreningen påpeger, at den  

 forsikring, der kan tegnes i Poolen, er beregnet for industrivirksomheder og  

 i sin konstruktion næppe kan opretholdes for de nye virksomheder, der  

 bliver omfattet af det ubetingede forureneransvar, såfremt loven  

 får som konsekvens, at mange virksomheder vil søge sig  

 forsikret.
Det foreslåede ubetingede forureneransvar  

 foreslås således gennemført, selvom der - som anbefalet af  

 jordforureningsudvalget - ikke ved ikrafttrædelsen foreligger  

 forsikringer, eller sikkerhed for at der vil foreligge forsikringer, der  

 afdækker hele eller dele af ansvaret, da sådanne forsikringer  

 bl.a. vil afhænge af en forsikringsmæssig risikovurdering af hver  

 enkelt virksomhed.
Nærværende lovforslag baserer sig på det  

 synspunkt, at hensynet til en effektiv bekæmpelse af jordforureninger  

 fører til, at det ubetingede ansvar gennemføres nu.
 Dog er udvidelsen af  det ubetingede forureneransvar for  

 ejere af ibrugværende villaolietanke, bortset fra enkelte  

 områder, betinget af, at der kan opnås forsikringsdækning  

 for ansvaret.
Udgifterne til dette ubetingede forureneransvar for ejere  

 af ibrugværende olietanke til parcelhuse foreslås således  

 dækket af en forsikring.
Først når forsikringsmulighederne  

 foreligger, hvilket forventes at  være 1. januar år 2000,  

 indføres pligten til at være dækket af en forsikring og  

 det ubetingede forurenseransvar udvides.
Udgifter over 2. mio. kroner betales  

 af det offentlige.
Miljøstyrelsen forventer ikke, at der vil  

 være sager over 2 mio. kroner.
 For så vidt angår forureninger, der er  

 forårsaget ved forsætlige handlinger, samt situationer hvor  

 installationerne, hvorfra forureningen stammer, ikke opfylder de offentlige  

 forskrifter, der er fastsat i olietankbekendtgørelsen eller i  

 bekendtgørelsen om vejtransport af farligt gods, samt situationer,  

 hvor levering af olie ikke er sket efter offentlige forskrifter, vil der  

 imidlertid være et ubetinget forureneransvar, der ikke kan tegnes  

 forsikring for.
3.3.6 Påbud vedrørende fremmed grund Et enstemmigt Jordforureningsudvalg foreslog, at  

 forureneren skal kunne påbydes en oprydning, uanset om forureneren har  

 rådighed over den pågældende ejendom.
Herved fraviges den  

 forvaltningsretlige grundsætning om, at påbud vedrørende  

 gennemførelse af foranstaltninger på en fast ejendom kun kan  

 udstedes til ejeren eller brugeren af ejendommen, idet det skal være  

 muligt for påbudsadressaten at efterkomme påbudet.
 Nærværende lovforslag er udformet i  

 overensstemmelse med udvalgsflertallets synspunkter om, at de hidtidige  

 erfaringer i jordforureningssager har vist, at det i nogle tilfælde for  

 at kunne fastholde forureneren på vedkommendes handlepligt, vil  

 være nødvendigt at fravige oven nævnte forvaltningsretlige  

 grundsætning.
3.3.7 Bestemmelser med tilbagevirkende kraft Det er et almindeligt lovgivningsprincip, at man alene  

 lovgiver med virkning for fremtiden.
Dette skyldes, at borgerne på  

 ethvert tidspunkt skal kunne kende deres retsstilling, dvs. hvilke regler de  

 er underlagt.
Hvad angår påbudsadgang over for forureninger,  

 der er sket før lovforslagets ikrafttræden, var det  

 Jordforureningsudvalgets opfattelse, at udgangspunktet skulle være, at  

 der ikke burde lovgives med tilbagevirkende kraft, samtidig med at så  

 mange som muligt af de juridiske tvivlsspørgsmål og juridiske  

 problemer med påbudsmulighederne blev søgt løst.
For  

 så vidt angår spørgsmålet om, hvorvidt det  

 ubetingede forureneansvar burde omfatte også forureninger, sket  

 før lovens ikrafttræden, påpegede udvalget (s. 120), at  

 det ikke kunne udelukkes, at der i givet fald ville blive tale om at  

 skærpe lovgivningen med tilbagevirkende kraft.
Udvalget fandt det på sidstnævnte baggrund  

 nødvendigt at foreslå, at flere nye bestemmelser også  

 skulle gælde for forureninger, der er sket før lovforslagets  

 ikrafttræden.
Flertallet i udvalget foreslog således, at reglen  

 om påbud vedrørende fremmed grund skulle kunne gøres  

 gældende, uanset hvor længe siden det var, at forureneren havde  

 rådet over grunden.
 I overensstemmelse med første del af  

 ovennævnte udgangspunkt for Jordforureningsudvalget er  

 nærværende lovforslag udformet således at forslagets  

 centrale regel om det ubetingede forureneransvar for oprydninger, (bortset  

 fra ved villaolietanke, hvor der bliver obligatorisk forsikring) alene  

 gælder for forureninger, der er sket efter lovens ikrafttræden.  

 Det vil sige, at denne regel ikke tillægges tilbagevirkende kraft.
 I overensstemmelse med anden del af  

 Jordforureningsudvalgets udgangspunkt vedrørende tilbagevirkende kraft  

 og i overensstemmelse med flertallets indstillinger i betænkningen  

 indeholder nærværende lovforslag i kapitel 5 og kapitel 12, § 90,  

 nr. 6 vedrørende ændringer i miljøbeskyttelsesloven  

 imidlertid nye bestemmelser, der giver adgang til at meddele påbud i  

 forhold til forureninger, der er sket såvel før som efter  

 bestemmelsernes ikrafttræden.
 De bestemmelser, der finder anvendelse på  

 forureninger, der er sket før lovens ikrafttræden, indeholder en  

 regulering med tilbagevirkende kraft.
Hovedhensynet bag de foreslåede bestemmelser med  

 tilbagevirkende kraft (se nærmere herom nedenfor) er i videst muligt  

 omfang at skabe en retstilstand baseret på forureneren betaler  

 princippet - også for allerede skete forureninger.
Samtidig har  

 Miljø- og energiministeriet imidlertid afvejet dette hensyn overfor  

 hensynet til ikke at pålægge borgere urimelige byrder på  

 baggrund af disses fortidige handlinger.
Miljø- og Energiministeriet har efter en  

 sådan afvejning - i lighed med Jordforureningsudvalgets flertal -  

 fundet det rimeligt, med lovforslaget at skabe en retstilstand, der  

 muliggør, at forurenere, der på forureningstidspunktet har  

 handlet på en måde, der efter de allerede gældende regler  

 var »ansvarspådragende« i den forstand, at den pågældende  

 forurener ville kunne være blevet pålagt at rydde op efter  

 miljøbeskyttelseslovens regler, men er fraflyttet deres ejendom inden  

 dette skete, efter lovforslaget nu vil kunne påbydes at foretage denne  

 oprydningen, uanset at han ikke længere har rådighed over den  

 pågældende ejendom.
Et forvaltningsretligt krav om råden  

 over ejendommen, bør efter ministeriets opfattelse ikke stå i  

 vejen for en udmøntning af forureneren betaler princippet - når  

 blot det ansvarsgrundlag, der ligger til grund for de pågældende  

 påbud til forurenere ikke skærpes med tilbagevirkende kraft.
Hensynet til at borgeren i videst muligt omfang bør  

 have mulighed for at kende de retlige konsekvenser af deres handlinger har  

 imidlertid ført til at den nye regel, om påbud uanset mangelende  

 rådighed, kun kan anvendes i situationer, hvor forureneren havde  

 rådighed over ejendommen på tidspunktet for lovforslagets  

 fremsættelse.
Sådanne forurenere kan således fra  

 lovforslagets fremsættelse ikke (længere) frigøre sig fra  

 sin pligt til at efterkomme myndighedernes påbud om  

 undersøgelser og oprydninger ved at sælge sin ejendom.
For nogen bestemmelsers vedkommende gør der sig  

 herudover det forhold gældende, at de indholdsmæssigt har  

 karakter af en præcisering af en eksisterende usikkerhed om, hvad der i  

 dag er gældende ret.
Det gælder undersøgelsesbestemmelsen  

 i forslagets § 40, hvor en eksisterende - men påanket  

 landsretsafgørelse, har fastslået at gældende ret allerede  

 i dag er således som det nu klart fastslå med den nye bestemmelse  

 og bestemmelsen i § 45 om at påbud til virksomheder er bindende overfor  

 seneret driftsherrer.
 Følgende bestemmelser i lovforslaget har i  

 varierende omfang karakter af lovgivning med tilbagevirkende kraft:
 Lovforslagets § 40, der foreslår et ubetinget ansvar  

 for opfyldelse af påbud om oplysninger og  

 forureningsundersøgelser, finder således anvendelse, uanset  

 hvornår forureningen eller den mulige forurening måtte være  

 sket.
 Hvorvidt der kan siges indholdsmæssigt at være  

 tale om lovgivning med tilbagevirkende kraft afhænger af udfaldet af en  

 verserende sag ved Højesteret om fortolkningen af  

 miljøbeskyttelseslovens nuværende § 72. Østre Landsret  

 fastslog således i en dom af 12. december 1997, at  

 miljøbeskyttelseslovens § 72 om undersøgelser kan anvendes  

 på påbud om undersøgelser af jordforureninger, uanset  

 hvornår den virksomhed, som kan give anledning til forureningen, er  

 foregået (dvs. før bestemmelsens ikrafttræden den 1.  

 januar 1992). Østre Landsrets afgørelse er indbragt for  

 Højesteret.
Såfremt Højesteret stadfæster  

 Østre Landsrets afgørelse indebærer lovforslags § 40  

 således ingen ændringer i påbudsadgangen i forhold til  

 gældende ret.
Hvis Højesteret derimod omgør Østre  

 Landsrets afgørelse, så vil lovforslagets § 40 have  

 tilbagevirkende kraft.
Den tilbagevirkende kraft vil imidlertid i givet fald  

 ikke omfatte adgangen til at meddele undersøgelsespåbud overfor  

 private (bortset fra de forsikringsdækkede villaolietanke), idet  

 sådanne påbud efter lovforslagets § 40 alene vil kunne gives,  

 såfremt den private forurener har handlet uforsvarligt eller er  

 omfattede af eksisterende regler om skærpet ansvarsgrundlag.
Her vil  

 der derimod, såfremt Højesterets stadfæster Landsrettens  

 afgørelse i ovennævnte sag, kunne blive tale om en  

 indskrænkning af myndighedernes adgang til at meddele  

 undersøgelsespåbud til private i forhold til gældende  

 ret.
I relation til forslagets § 40 om et ubetinget  

 undersøgelsesansvar for virksomheder, skal det bemærkes, at  

 miljøbeskyttelsesloven på nuværende tidspunkt indeholder  

 et generelt princip om forureningsbegrænsning, herunder et princip,  

 hvorefter en virksomhed skal foretage de nødvendige foranstaltninger  

 med henblik på at undersøge følgerne af en eventuel  

 forurening.
I praksis indebærer dette princip blandt andet, at  

 virksomhederne, som led i en godkendelse, pålægges en pligt til  

 gennemførelse af et egenkontrolprogram.
Lovforslagets § 48, der foreslår indførelse  

 af et ubetinget forureneransvar i forbindelse med undersøgelser og  

 oprydninger ved brug af olietanke til boligopvarmning, finder anvendelse for  

 forureninger, der er sket både før og efter tidspunktet for  

 lovforslagets ikrafttræden, når blot disse først er  

 konstateret efter bestemmelsens ikrafttræden.
Da lovforslagets  

 bestemmelse om undersøgelses- og oprydningspåbud efter et  

 ubetinget forureneransvar i forbindelse med undersøgelser og  

 oprydninger ved brug af olietanke til boligopvarmning tidligst kan anvendes  

 samtidig med indførelsen af en obligatorisk forsikringsordning, vil  

 bestemmelsen kunne siges at være til fordel for boligejeren, idet  

 vedkommende får en forsikringsdækket undersøgelse og  

 oprydning.
Lovforslagets § 44, stk. 1 om, at påbud efter  

 lovforslagets § 40 (undersøgelsespåbud) og § 48, stk. 4 om, at  

 påbud efter forslagets § 48 kan meddeles trods forurenerens/tankejerens  

 manglende rådighed over ejendommen på påbudstidspunktet, er  

 også en gennemførelse af et forslag fra et flertal af  

 Jordforureningsudvalget.
Dog er den foreslåede § 44 mindre  

 vidtgående end Jordforureningsudvalgets forslag, idet bestemmelsen kun  

 kan anvendes i situationer, hvor forureneren havde rådighed over  

 ejendommen på tidspunktet for lovforslagets fremsættelse.
Der  

 bliver således ikke tale om, at forurenere, der efter de gældende  

 regler ikke kan meddeles påbud pga. manglende rådighed, med  

 lovforslaget får en ændret retsstilling i så henseende.  

 Sådanne forurenere kan imidlertid fra lovforslagets fremsættelse  

 ikke (længere) frigøre sig fra sin pligt til at efterkomme  

 myndighedernes påbud om undersøgelser og oprydninger ved at  

 sælge sin ejendom.
Tilsvarende gælder for oprydningspåbud efter  

 den foreslåede § 83 a, stk. 1 til miljøbeskyttelsesloven.
I de  

 tilfælde, hvor forureneren havde rådighed over ejendommen ved  

 forslagets fremsættelse, følger det af forslaget, at  

  miljøbeskyttelseslovens påbudsbestemmelser kan anvendes.  

 Forslaget til § 83 a indebærer dermed tilbagevirkende kraft for  

 så vidt angår det almindelige rådighedskriterium, men ikke  

 tilbagevirkende kraft med hensyn til miljøbeskyttelseslovens allerede  

 gældende betingelser for meddelelse af påbud.
Samlet set kan det for § 44 og § 90 s forslag til ny § 83  

 a i miljøbeskyttelsesloven anføres, at der i et vist omfang  

 indføres nye handlepligter for forureneren, men at der ikke med  

 tilbagevirkende kraft pålægges forureneren at afholde udgifter,  

 som han ikke via et civilt søgsmål i langt de fleste  

 tilfælde kunne pålægges at betale af den  

 miljømyndighed, der udførte undersøgelsen eller  

 oprydningen.
Denne skærpelse af handlepligten er begrundet i hensynet  

 til en mere effektiv forureningsbekæmpelse.
Lovforslagets § 44, stk. 2 om påbud til grundejeren  

 om at tåle, at forureneren i medfør af lovforslagets § 40  

 udfører undersøgelser på hans grund, kan kun finde  

 anvendelse, når grundejeren har erhvervet ejendommen efter  

 lovforslagets fremsættelse.
Hvis grundejeren har erhvervet ejendommen  

 efter lovforslagets fremsættelse, kan der dog efter forslaget til ny §  

 83 a, stk. 2 til miljøbeskyttelsesloven meddeles ejeren  

 tålepåbud til opfyldelse af oprydningspåbud efter  

 miljøbeskyttelsesloven.
Lovforslagets § 45, stk. 1 og 2, der foreslår, at  

 påbud om undersøgelser, jf. lovforslagets § 40, er bindende  

 overfor senere driftsherrer, kan finde anvendelse, selvom forureningen kan  

 være sket inden lovforslagets ikrafttræden.
Det er dog en  

 forudsætning, at den senere driftsherre kendte påbudet på  

 erhvervelsestidspunktet.
Efter forslaget til § 83 a, stk. 4 og 5 til  

 miljøbeskyttelsesloven er undersøgelses- og  

 oprydningspåbud efter miljøbeskyttelsesloven på  

 tilsvarende måde bindende over for en senere driftsherre.
Denne  

 retsstilling er som anført i Jordforureningsudvalgets betænkning  

 muligvis allerede gældende ret i dag.
Lovforslagets 45, stk. 3, der foreslår, at  

 påbud om undersøgelser, jf. lovforslagets § 40, under  

 nærmere betingelser subsidiært er bindende overfor en senere  

 erhverver, selvom forureningen kan være sket inden lovforslagets  

 ikrafttræden.
Tilsvarende kan efter forslaget til ny § 83 a, stk. 6 til  

 miljøbeskyttelsesloven et undersøgelses- og  

 oprydningspåbud efter miljøbeskyttelsesloven gøres  

 gældende overfor en senere erhverver.
Lovforslagets § 46 om tinglysning af påbud om  

 undersøgelser, jf. lovforslagets § 40, skal ske, selvom forureningen  

 kan være sket inden lovforslagets ikrafttræden.
Tilsvarende skal  

 efter forslaget til ny § 83 b et undersøgelses- og  

 oprydningspåbud efter miljøbeskyttelsesloven tinglyses.
3.4 Styring af jordstrømme Der foreslås indført en anmeldeordning for  

 flytning af jord fra forureningskortlagte arealer og arealer, der anvendes  

 til offentlig vej.
Anmeldeordningen skal suppleres med en generel regulering,  

 således at det sikres, at den forurenede eller problematiske jord  

 bliver miljømæssigt forsvarligt bortskaffet eller anvendt til  

 bestemte formål.
 Der foreslås i den forbindelse bemyndigelse til  

 fastsættelse af generelle retningslinier for anvendelse af jord til  

 bestemte formål, for eksempel genanvendelse af jord i bygge- og  

 anlægsarbejder (støjvolde, veje m.v.).
 Forbudet i miljøbeskyttelsesloven mod deponering af  

 jord i råstofgrave videreføres med justeringer.
 Lovforslaget og den efterfølgende regulering skal  

 sikre, at flytning af forurenet jord ikke skaber nye  

 forureningsproblemer.
3.5 Klageadgang Lovforslagets bestemmelser om klageadgang bygger på  

 samme hovedprincip som i miljøbeskyttelsesloven.
Det betyder, at  

 amtsrådets og kommunalbestyrelsens afgørelser som udgangspunkt  

 kan påklages til miljø- og energiministeren  

 (Miljøstyrelsen efter delegation). Afgørelser i store eller  

 principielle sager skal endvidere efter forslaget kunne påklages til  

 Miljøklagenævnet.
 Forslaget tilsigter at yde borgeren de samme  

 retssikkerhedsgarantier i henseende til klageadgang, som er indeholdt i  

 miljøbeskyttelsesloven.
På nogle områder er der ingen klageadgang.
Det  

 gælder således miljømyndighedernes afgørelser efter  

 bestemmelserne i lovforslagets kapitel 2 om forureningskortlægning.  

 Herved videreføres hovedprincippet i affaldsdepotloven, hvorefter der  

 ikke er klageadgang.
Tilsvarende kan amtsrådets oversigt over   samt  

 afgørelser om undersøgelses-, oprydnings- og  

 afværgeindsats efter lovforslagets kapitel 3 heller ikke  

 påklages.
Oversigten indebærer ingen retsvirkninger for  

 grundejerne, men er udtryk for myndighedernes prioritering af de midler, der  

 afsættes til den offentlige indsats.
Beslutninger vedrørende  

 værditabsordningen i kapitel 4 kan som hidtil ikke påklages.
Amtsrådets eller kommunalbestyrelsens påbud om  

 oprydning af en forurenet ejendom efter lovforslagets kapitel 5 kan  

 påklages til miljø- og energiministeren (Miljøstyrelsen  

 efter delegation). Miljøstyrelsens afgørelse i klagesager, der  

 er enten større eller principielle, vil kunne påklages til  

 Miljøklagenævnet.
Reglen i miljøbeskyttelsesloven,  

 hvorefter nævnet selv afgør, om det er kompetent til at behandle  

 en sag, videreføres med dette lovforslag.
 Tilsynsmyndighedens afgørelse vedrørende  

 håndhævelse af påbud efter udløb af den i  

 påbudet fastsatte frist kan ligeledes ikke påklages, jf. kapitel  

 8 og 9. Dette er en videreførelse af reglerne i  

 miljøbeskyttelsesloven.
3.6 Myndighedsstrukturen Lovforslaget bygger på den myndighedsstruktur, der  

 blev fastlagt ved en ændring af affaldsdepotloven i 1996, hvor de  

 konkrete oprydnings- og afværgeopgaver blev henlagt til amterne.
I  

 overensstemmelse hermed er der nedsat et Depotråd, som skal  

 følge hovedlinierne i amternes administration, udviklingen på  

 området samt rådgive miljø- og energiministeren om bl.a.  

 spørgsmål om den teknologiske udvikling.
Det er herefter amtsrådet, der er den kompetente  

 myndighed i forhold til kortlægningen og den offentlige indsats.  

 Opgaven med at tilvejebringe den nødvendige viden vil blive varetaget  

 af amterne, der i kraft af affaldsdepotarbejdet har oparbejdet en generel  

 viden om jordforureningsproblemerne i amtet.
Kortlægningen  

 gennemføres i et samarbejde med kommunalbestyrelsen og med inddragelse  

 af deres viden om bl.a. forureningsforholdene på baggrund af det  

 almindelige miljøtilsyn.
Amtsrådet foretager endvidere udpegningen af de  

 særlige drikkevandsområder og udarbejder oversigten over  

 oprydninger og afværgeforanstaltninger og gennemfører disse.
Dog  

 er det fundet hensigtsmæssigt, at det er kommunerne, der til brug for  

 prioriteringen udpeger arealer med følsom arealanvendelse, da det er  

 kommunerne, der via den øvrige administration, har størst  

 kendskab til arealanvendelsen.
Det er endvidere kommunerne, der  

 forestår bortskaffelsen af jord.
 Opgaven med at koordinere udviklingen og  

 afprøvningen af ny teknologi foreslås, som i dag, henlagt til  

 miljø- og energiministeren (Miljøstyrelsen efter delegation).
4. Forholdet til miljøbeskyttelsesloven Miljøbeskyttelsesloven skal fortsat indeholde de  

 forebyggende regler om beskyttelsen af miljøet, dvs. generelle forbud  

 mod forurening af jord, grundvand og overfladevand samt bestemmelserne om  

 godkendelse af virksomheder og meddelelse af påbud til disse  

 virksomheder om indretning og drift med henblik på at undgå  

 forurening.
Stillingtagen til det anlæg, der medfører  

 forurening, vil således fortsat skulle ske efter  

 miljøbeskyttelsesloven.
Hvis et oplag af kemikalieaffald  

 medfører en jordforurening, må depotet eller oplaget behandles  

 efter reglerne i miljøbeskyttelsesloven, enten ved at oplaget  

 kræves fjernet eller forureningsfaren afhjælpes.
Ligeledes skal  

 bestemmelserne i miljøbeskyttelsesloven følges, hvis  

 myndigheden har behov for undersøgelser eller oplysninger om en  

 virksomhed og forureningsforholdene fra virksomheden.
 Jordforureningsloven indeholder bestemmelser om meddelelse  

 af påbud om undersøgelse, oprydning og lignende  

 vedrørende forurenet jord, idet det bemærkes at jord, der er  

 påvirket af jordbrugsmæssig spredning af slam, gødning og  

 pesticider m.v., fortsat er omfattet af miljøbeskyttelsesloven, jf.  

 forslagets § 2. Dvs. at meddelelse af påbud om undersøgelse,  

 oprydning og lignende vedrørende jord påvirket af  

 jordbrugsmæssig spredning af slam m.v. fortsat skal meddeles efter  

 bestemmelserne i miljøbeskyttelsesloven.
Endvidere bemærkes, at de jordforureninger, der ikke  

 er omfattede af jordforureningslovens bestemmelser, fortsat vil være  

 omfattet af miljøbeskyttelsesloven.
Dette vedrører fx.  

 meddelelse af påbud om oprydning af en jordforurening fra olietanke med  

 et rumindhold under 6.000 liter, der anvendes til boligopvarmning,  

 såfremt forureningen er konstateret før den i lovforslagets §  

 48, stk. 1 nævnte dato, der efterfølgende fastsættes af  

 miljø- og energiministeren og såfremt forureningen konstateres  

 efter den nævnte dato, forudsat forureningen er sket før lovens  

 ikrafttræden og der ikke kan meddeles påbud efter lovforslagets §  

 48. Dette vedrører endvidere meddelelse af påbud om oprydning af  

 øvrige jordforureninger, såfremt disse er sket før  

 nærværende lovforslags ikrafttræden.
For så vidt angår de nævnte  

 områder, ændres påbudsadgangen i  

 miljøbeskyttelsesloven som udgangspunkt ikke.
Dog foreslås  

 påbudsbestemmelsen i miljøbeskyttelseslovens § 24 ændret,  

 idet bestemmelsen efter Jordforureningsudvalgets anbefaling ikke  

 længere bør omfatte forurenet jord.
Denne ændring  

 foreslås ikke gennemført med tilbagevirkende kraft.
Endvidere  

 foreslås der indført en række nye bestemmelser i  

 miljøbeskyttelsesloven, der supplerer de eksisterende  

 påbudshjemler.
De nye supplerende bestemmelser, jf. forslagets § 90,  

 svarer til de nye bestemmelser i jordforureningsloven om adgang til at  

 meddele påbud uanset påbudsadressatens manglende rådighed  

 over den forurenede ejendom m.v.
 Endelig finder bestemmelserne i  

 miljøbeskyttelseslovens § 10 om indgåelse af aftaler, § 21 om  

 borgernes pligt til at underrette tilsynsmyndigheden, hvis de  

 forårsager eller konstaterer forurening af deres ejendom, og § 71 om  

 den ansvarliges pligt til at underrette tilsynsmyndigheden, såfremt  

 driftsforstyrrelser eller uheld medfører væsentlig forurening  

 eller fare herfor fortsat anvendelse overfor jordforurening.
5. Lovforslagets økonomiske og administrative konsekvenser for  

 det offentlige 5.1 Lovforslagets økonomiske konsekvenser for det offentlige De offentlige udgifter fordeler sig på  

 følgende hovedområder: Kortlægning og afværgeindsats  

 på forurenede lokaliteter (affaldsdepoter) og arealer med diffus  

 forurening, myndighedsbehandling ved udstedelse af påbud til forurenere  

 og ved regulering af aktuel og ændret anvendelse af forurenede arealer  

 samt styring af jordstrømme.
Der forventes at være i størrelsesordenen  

 30.000 lokaliteter, hvor der er tilvejebragt eller vil blive tilvejebragt en  

 faktisk viden om aktiviteter, der kan have været kilder til  

 jordforurening.
Disse lokaliteter skal kortlægges på vidensniveau  

 1. Størstedelen er allerede kortlagt frem til vidensniveau 1 som en  

 aktivitet under den nugældende affaldsdepotlov.
Hertil kommer  

 kortlægning på vidensniveau 1 af arealer på omkring 200  

 km2 med diffus forurening, dvs. arealer, som er forurenede  

 på grund af opfyld, luftforurening m.v.
Arealer til offentligt  

 vejformål skal ikke kortlægges, jf. § 3, stk. 3.
 Et videregående kortlægningsarbejde fra  

 vidensniveau 1 og frem til vidensniveau 2 gennemføres i  

 indsatsområderne, som afgrænset i forslagets § 6,  

 stk. 1. En væsentlig del af denne kortlægning til  

 vidensniveau 2 er en teknisk undersøgelse, som har til formål at  

 vurdere med høj grad af sikkerhed, om der på lokaliteten er en  

 jordforurening, der kan have skadelig virkning på mennesker eller  

 miljø.
For de lokaliteter, som er omfattet af affaldsdepotloven  

 (dvs. forureninger, som har fundet sted før midten af 70´erne), er der  

 i dag udført tekniske undersøgelser  

 (registreringsundersøgelser) frem til vidensniveau 2 på en stor  

 del af de kortlagte lokaliteter indenfor indsatsområderne.
Det  

 skønnes, at der ved lovens ikrafttrædelse den 1. januar 2000 vil  

 mangle at blive udført tekniske undersøgelser på ca.  

 5.000 lokaliteter.
Lokaliteter omfattet af aftalen med OM er fratrukket, da  

 OM selv udfører undersøgelserne.
Hertil kommer tekniske  

 undersøgelser på diffust forurenede arealer.
Det skønnes, at omkostningerne til den  

 tilbageværende kortlægningsindsats er i størrelsesordenen  

 350 mio. kr. inkl. administrative udgifter, heraf ca. 150 mio. kr. til  

 kortlægning af diffus forurening.
Samlet set vurderes lovforslaget ikke  

 at medføre øgede omkostninger i forhold til, hvad en fortsat  

 kortlægning og registrering efter nuværende lovgivning ville  

 koste, selv om nye og diffuse forureninger inddrages.
I den nuværende  

 lovgivning er det forudsat, at der skal foretages  

 registreringsundersøgelser på alle de af loven omfattede  

 lokaliteter, hvilket svarer til, at alle lokaliteterne skal kortlægges  

 på vidensniveau 2. Med forslaget bortfalder  

 registreringsundersøgelserne på den del af lokaliteterne, som  

 ligger udenfor indsatsområderne, idet disse kun skal kortlægges  

 til vidensniveau 1. Desuden bortfalder tinglysningsafgiften.
Den beskrevne kortlægningsindsats omfatter skete  

 forureninger.
Det må antages, at der i fremtiden vil ske et  

 begrænset antal nye forureninger, der skal kortlægges og  

 afværges indenfor indsatsområderne.
Der skønnes at være omkring 9.000  

 lokaliteter, hvor forureninger kan have skadelig virkning på  

 grundvandet, det vil sige lokaliteter, hvor en jordforurening er spredt eller  

 kan spredes til grundvandet.
Det vil oftest være med mobile stoffer,  

 som også spredes, når de har nået grundvandet.
Dette kaldes  

 i det følgende også for grundvandsproblematisk forurening.
 Antallet af lokaliteter med grundvandsproblematisk  

 forurening indenfor områder med særlige drikkevandsinteresser  

 skønnes til ca. 4.300. En del af disse vil blive afværget ved  

 påbud til forurener, frivillige oprydninger samt af OM, og en del vil  

 være afværget inden den 1. januar 2000. Alt i alt skønnes  

 det, at den fremtidige offentlige indsats ved lovens ikrafttrædelse vil  

 omfatte ca. 2.300 grundvandsproblematiske forureninger indenfor områder  

 med særlige drikkevandsinteresser.
Udenfor områder med særlige  

 drikkevandsinteresser skønnes der at være ca. 4.700 lokaliteter  

 med grundvandsproblematiske forureninger.
En del af disse forventes opryddet  

 af OM og ved frivillige oprydninger, ligesom nogle få kan falde ind  

 under Vandfonden (vedtaget ved Miljø- og energiministeriets lov nr.  

 326 af 14. maj 1997 om støtte til forureningstruede vandindvindinger)  

 og oprydnings- og afværgemuligheder efter vandforsyningsloven.  

 Forureninger udenfor områder med særlige drikkevandsinteresser  

 kan derudover kun indgå i den offentlige indsats, hvis de truer  

 eksisterende almene vandindvindingsanlæg.
Det skønnes, at dette  

 kan blive relevant for ca. 200 grundvandsproblematiske forureninger udenfor  

 områder med særlige drikkevandsinteresser.
Antallet af forurenede lokaliteter med bolig,  

 børneinstitutioner eller offentlige legepladser med  

 arealanvendelsesproblematisk forurening skønnes til ca. 2.300. En del  

 af disse lokaliteter overlapper med ovennævnte gruppe af lokaliteter  

 med grundvandsproblematisk forurening indenfor områder med  

 særlige drikkevandsinteresser.
Efter fratrækning af disse  

 overlappende lokaliteter og af lokaliteter, som kan forventes ryddet op af OM  

 og efter påbud, samt af forureninger, som vil være offentligt  

 afværget før lovens ikrafttrædelse, skønnes der at  

 være ca. 900 lokaliteter med arealanvendelsesproblematisk forurening  

 tilbage til fremtidig offentlig indsats.
Ca. 600 af disse forventes opryddet  

 under værditabsordningen.
 Hertil kommer i størrelsesordenen 20 km2  

 diffust forurenet areal med bolig, børneinstitution eller offentlig  

 legeplads.
Forurening fra utætte villatanke er ikke medregnet i  

 ovennævnte tal.
Oprydning af disse foreslås finansieret af en  

 forsikringsordning.
Denne forventes etableret af oliebranchen som et  

 servicetilbud til deres kunder.
Dog er der i størrelsesordenen 200  

 villatank-forureninger, som ikke vil være omfattet af  

 forsikringsordningen, fordi de er konstateret ved lovens  

 ikrafttræden.
Afværgeforanstaltninger på 2.500 (2.300+200)  

 lokaliteter med grundvandsproblematisk forurening skønnes at ville  

 koste i alt ca. 2.600 mio. kr.
Dette skøn inkluderer nærmere  

 undersøgelse og risikovurdering af forureningen samt administration,  

 og tallet dækker i øvrigt over en betydelig spredning af  

 foranstaltninger og oprydningsomfang på de enkelte lokaliteter.  

 Miljøstyrelsen skønner således, at forureningen på  

 ca. halvdelen af lokaliteterne kun moniteres, dvs. følges i en kortere  

 eller længere årrække med forureningsmålinger.  

 På den anden halvdel af lokaliteterne forventes foretaget egentlige  

 oprydninger og afværgeforanstaltninger i form af afgravning, pumpning,  

 rensning m.v.
Afværgeforanstaltninger på 1.100 lokaliteter  

 med arealanvendelsesproblematisk forurening, heriblandt 200  

 villatankforureninger, skønnes at koste ca. 740 mio. kr.
Dette  

 skøn inkluderer nærmere undersøgelse, risikovurdering og  

 administration, og det indbefatter, at lettere forurening i nogle  

 tilfælde efterlades som restforurening.
Hvad angår den diffuse,  

 arealanvendelsesproblematiske forurening forudsættes det, at der  

 på 20% af arealet er behov for nærmere undersøgelser og  

 individuel rådgivning af beboere m.v.
Det forudsættes videre, at  

 der på ca. 200 lokaliteter vil være behov for egentlige  

 oprydninger eller afværgeforanstaltninger.
Omkostningerne anslås  

 til i alt ca. 250 mio. kr.
Endelig vil der være udgifter til administration af  

 lovens øvrige bestemmelser, anslået til 210 mio. kr., og til det  

 teknologiudviklingsprogram, der administreres af Miljøstyrelsen.
Det  

 årlige beløb hertil fastsættes på finansloven og er  

 anslået til 150 mio. kr.
Den offentlige indsats efter lovens ikrafttrædelse  

 skønnes dermed i alt at ville koste ca. 4,3 mia. kr., jf. tabellen  

 nedenfor.
Hertil bør lægges de udgifter, som offentlige  

 myndigheder har i forbindelse med frivillige oprydninger af offentligt ejede  

 arealer.
I tabellen er Banestyrelsens og Forsvarets skønnede udgifter  

 anført.
Oversigt over offentlige omkostninger efter ikrafttræden af lov  

 om jordforurening Aktivitet Omkostninger, mio. kr.
Kortlægning af punktkilder Kortlægning af diffus forurening Afværgeindsats, grundvand Afværgeindsats, arealanvendelse Afværgeindsats, diffus forurening Administration i øvrigt Teknologipulje 200 150 2.600 *)740 250 210 150 I alt Banestyrelsens oprydningsprogram Forsvarets oprydningsprogram 4.300 150 250 *) Af de 740 mio. kr. anslås 450 mio. kr. anvendt i  

 forbindelse med værditabsordningen for boligejere.
Ud af de samlede omkostninger på ca.  

 4,3 mia. kr. udgør omkostningerne ved at lade loven omfatte de  

 forureninger, som har fundet sted fra midten af 70´erne til den 1. januar  

 2000, og som ikke er omfattet af affaldsdepotloven, ca. 0,6 mia. kr.
Uden de  

 udvidede påbudsmuligheder, som introduceres med lovforslaget, ville  

 omkostningerne ved at inddrage disse forureninger i stedet udgøre ca.  

 0,9 mia. kr., idet størstedelen af de forurenede lokaliteter, som nu  

 forudsættes oprenset efter påbud til forurener, i stedet ville  

 indgå i den offentlige afværgeindsats.
 De samlede omkostninger ved, som noget nyt, at inddrage de  

 diffuse forureninger udgør ca. 0,4 mia. kr.
 Hvis man sammenligner lovforslaget med den nuværende  

 lovgivning, er der tale om en samlet besparelse på ca. 1,4 mia. kr.  

 Besparelsen skyldes den strammere prioritering af indsatsen, som består  

 i, at den offentlige oprydnings- og afværgeindsats indsnævres til  

 de indsatsområder, som fastlægges i henhold til forslagets  

 § 6, stk. 1.
Ovennævnte skøn omhandler de forureninger,  

 som har fundet sted på lovens ikrafttrædelsestidspunkt.
Der  

 må også regnes med en vis mindre afværgeindsats, i  

 størrelsesordenen 10 mio. kr. pr. år, for de forureninger, som  

 finder sted efter lovens ikrafttræden.
Jordforureningsudvalget vurderede i sin tid de samlede  

 omkostninger til kortlægning og afværgeforanstaltninger m.v. til  

 ca. 8,2 mia. kr.
I Jordforureningsudvalgets skøn var der, ligesom i  

 det nuværende skøn, en inddragelse af nye og diffuse  

 forureninger og en indsnævring af indsatsen til indsatsområderne.  

 Hovedårsagen til, at det nye skøn er lavere end  

 Jordforureningsudvalgets skøn, er lavere enhedspriser på  

 forureninger i den offentlige indsats.
Gennemsnitsomkostningerne for den offentlige  

 afværgeindsats på en forurenet lokalitet har været voldsomt  

 nedadgående gennem 90´erne.
Det skyldes blandt andet, at nogle enkelte  

 meget store oprydninger er overstået.
Tendensen er i det hele taget, at  

 de største forureninger behandles før de mindre forureninger,  

 hvilket medfører, at gennemsnitsomkostningerne til resten gradvist  

 falder.
Det skyldes endvidere, at der har været, og stadig er, en  

 stigende tendens til, at restforurening efterlades på lokaliteten, hvis  

 restforureningen ikke medfører en aktuel trussel mod grundvand eller  

 arealanvendelse.
Denne tendens forstærkes af forbedret viden om  

 naturlig nedbrydning af visse organiske forureninger.
 En anden årsag til, at det nuværende  

 skøn er lavere end Jordforureningsudvalgets skøn, er, at der i  

 dag er større forventninger til oprydning ved anden indsats  

 (frivillige oprydninger, OM, påbud). Jordforureningsudvalget fratrak  

 15-20%, som kunne forventes at blive opryddet ved anden indsats - i det  

 nuværende skøn er fradraget for anden indsats af  

 størrelsesordenen 30% indenfor indsatsområderne og i  

 størrelsesordenen 50% af hele indsatsen.
5.2 Lovforslagets administrative konsekvenser for det offentlige Forslagets administrative konsekvenser for kommuner,  

 amtskommunerne og staten er opgjort i det følgende.
Det forudsættes, at lovforslaget ikke vil  

 medføre merudgifter og belaste de statslige finanser.
Det er  

 således Miljøstyrelsens vurdering, at den fremtidige indsats,  

 med en passende fordeling mellem kortlægning, afværgeindsats og  

 anden administration, vil kunne forbedres og fortsætte med det  

 udgiftsniveau, som i dag ligger til grund for den eksisterende aftale med de  

 kommunale parter på depotområdet.
 De økonomiske konsekvenser af lovforslaget er endnu  

 ikke færdigforhandlet med de kommunale parter.
 Eventuelle merudgifter ved lovforslaget vil blive afholdt  

 inden for Miljø- og Energiministeriets budgetramme.
5.2.1 Amtsrådenes opgaver Kortlægning I forhold til i dag skal der bruges ressourcer på  

 kvalificering af kortlægningen, der også udvides til at omfatte  

 nyere forureninger og diffust forurenede arealer.
Som noget nyt  

 indføres kortlægning på to vidensniveauer: henholdsvis  

 vidensniveau 1 og vidensniveau 2. Det vurderes, at kortlægningen frem  

 til vidensniveau 1 stort set er tilendebragt for så vidt angår  

 lokaliteter omfattet af affaldsdepotloven.
Imidlertid medfører  

 lovforslaget, at både disse samt lokaliteter, der ikke er omfattet af  

 affaldsdepotloven, skal indføres i et matrikelregister og indberettes  

 til Miljøstyrelsen, ligesom alle grundejere skal underrettes  

 skriftligt både før kortlægning og når  

 afgørelse om kortlægning er truffet.
Til gengæld  

 bortfalder tinglysningen af registreringerne i medfør af  

 affaldsdepotloven.
 Der vil komme nye udgifter for amterne i forbindelse med  

 registrering af de kortlagte arealer i et matrikelbaseret register.
 Når kortlægningerne på vidensniveau 1 er  

 gennemført over en årrække, vil den videre  

 kortlægningsindsats på vidensniveau 1 omfatte løbende  

 ajourføring på grund af ny viden om forureninger eller kilder  

 hertil.
 Kortlægningen på vidensniveau 2 omfatter et  

 langt mindre antal ejendomme, dels fordi indsatsen på dette niveau  

 indsnævres til indsatsområderne, dels fordi en del af denne  

 aktivitet allerede er gennemført som en opgave i henhold til  

 affaldsdepotloven.
Samlet set vurderes lovforslaget ikke at medføre en  

 øget kortlægningsaktivitet.
Det vurderes derfor ikke, at der vil  

 være merudgifter ved kortlægningsaktiviteten i forhold til, hvad  

 en fortsat kortlægning og registrering efter den nuværende  

 lovgivning ville medføre.
Offentlig indsats og indgreb over for grundejere Ved udarbejdelse af den årlige oversigt skal  

 amtsrådet prioritere og tilrettelægge den offentlige indsats.  

 Oversigten skal revideres en gang om året.
Denne opgave kan  

 indholdsmæssigt og omfangsmæssigt sidestilles med den  

 årlige indberetning, som amterne i dag skal udarbejde i henhold til  

 affaldsdepotloven, og som fortsætter efter ikrafttrædelse af den  

 nye lov.
 Indsatsen omfatter som hidtil egentlige  

 undersøgelser og afværgeforanstaltninger samt drift og  

 monitering.
Anbefalinger til ejere (rådgivning) er ikke en ny  

 opgave, men som følge af forureningskortlægningen må der  

 forventes en øget indsats, da den diffuse forurening inddrages.  

 Muligheden for at meddele påbud til ejere af alment tilgængelige  

 udendørsarealer kan medvirke til, at indsatsen øges.
Muligheden  

 for, at amtsrådet for bestemte kortlagte arealer kan fastsætte  

 regler om handlepligt for grundejere, kan til gengæld medføre en  

 lettelse af indsatsen.
Omfanget af sagsbehandling i forbindelse med  

 ansøgning om ændret arealanvendelse forventes at svare til  

 omfanget af frivillige oprydninger.
Det antages, at der vil være ca.  

 375 frivillige oprydninger om året ekskl. de frivillige oprydninger,  

 der vil blive foretaget af OM.
Påbud til forurenere Lovforslaget forventes at medføre et stigende antal  

 påbudssager.
Med de mere klare og udvidede hjemler i lovforslaget vil  

 der være større sandsynlighed for, at sager vedrørende  

 forureninger, sket efter den 1. januar 2000, får det udfald, at den  

 ansvarlige forurener rydder op.
I forhold til i dag, hvor en påbudssag  

 på grund af indbringelse for domstolene ofte er meget  

 tidskrævende, vil forslaget betyde en lettelse for myndighederne.
Alt i alt forventes lovforslaget ikke at medføre en  

 øget indsats med behandling af påbudssager.
Dermed vil  

 lovforslaget ikke medføre merudgifter i forhold til den  

 nuværende indsats.
5.2.2 Kommunalbestyrelsernes opgaver Bistand ved kortlægningen Kommunerne skal ligesom i dag bistå amtskommunerne  

 ved forureningskortlægningen og som hidtil efter affaldsdepotloven  

 bistå med viden om forureningskilder og forureninger på baggrund  

 af det almindelige miljøtilsyn.
Det må forventes, at kommunernes  

 indsats vil koncentrere sig om udpegningen af arealer med følsom  

 arealanvendelse.
Her er tale om en systematisering af oplysninger, som  

 kommunerne allerede har, og der forventes ikke nogen væsentligt  

 øget arbejdsindsats.
 Der forventes en mindre lettelse i kommunernes  

 arbejdsindsats i forbindelse med forurenede grunde, som ikke er registreret  

 som affaldsdepoter efter nuværende lovgivning.
Rådgivning af beboere Kommunerne kan overtage rådgivningen af beboere i  

 nærmere definerede områder efter aftale med de enkelte amter.
Håndtering af jord Kommunerne skal behandle anmeldelser om flytning af jord  

 fra kortlagte områder.
Bestemmelsen kan medføre et øget  

 antal henvendelser, men kommunerne skal også i dag som affaldsmyndighed  

 tage stilling til, hvad der skal ske med jord, som bortskaffes.
 Når Miljø- og Energiministeriet udsender  

 regler om genanvendelse af jord, vil arbejdsopgaven for kommunerne blive  

 lettet.
Påbud til forurenere Ligesom for amtskommunerne forventes lovforslaget ikke at  

 medføre en øget indsats for kommunerne.
5.2.3 Miljø- og Energiministeriets opgaver  

 (Miljøstyrelsen) Miljøstyrelsen skal som hidtil forestå  

 udvikling og afprøvning af ny teknologi samt varetage opgaver i  

 forbindelse med depotrådet og behandling af amternes indberetninger.  

 Miljøstyrelsen skal afholde udgifter til dækning af  

 etableringsomkostninger ved det foreslåede matrikelregister for  

 kortlægningsdata og til indlægning af de kortlægningsdata,  

 der foreligger ved lovens ikrafttrædelse.
Endvidere skal  

 Miljøstyrelsen bistå ministeren ved fastsættelse af  

 retningslinjer for amternes prioritering af undersøgelser og  

 afværgeforanstaltninger.
Endelig skal Miljøstyrelsen behandle  

 klagesager i forbindelse med påbud til forurenere og om dispensation  

 fra forbudet mod fyldjord i råstofgrave.
Udgifter i forbindelse med  

 disse opgaver vil blive afholdt inden for de afsatte bevillinger på de  

 årlige bevillingslove.
5.2.4 Miljøklagenævnet Klageadgangen til Miljøklagenævnet  

 foreslås begrænset til sager af større eller principiel  

 betydning svarende til miljøbeskyttelseslovens ordning.
Der er i dag  

 kun meget begrænset klageadgang til nævnet.
6. Lovforslagets økonomiske og administrative konsekvenser for  

 erhvervslivet og for andre private 6.1 Påbud til forurenere For forureninger, omfattet af den hidtidige  

 affaldsdepotlov, dvs. forureninger, som er sket indtil midten af 1970'erne,  

 kan der ikke forventes udstedt påbud i medfør af denne lov i  

 nævneværdigt omfang.
Dette hænger sammen med, at ansvaret  

 for disse forureninger som altovervejende hovedregel må forventes at  

 være forældet, ligesom det i langt de fleste sager må  

 forventes, at myndighederne ikke kan dokumentere, at forureningerne er sket  

 ved uforsvarlig adfærd.
Det antages, at ca. 4.000 forureninger har fundet sted  

 efter miljøbeskyttelseslovens ikrafttræden.
I forhold til disse  

 forureninger vil der principielt være mulighed for, at myndighederne  

 kan påbyde en oprydning, ligesom med nugældende lovgivning.  

 Forslaget vil imidlertid ikke medføre, at alle disse forureninger kan  

 kræves opryddet ved påbud.
Dette skyldes dels, at forureneren  

 skal have udøvet uforsvarlig adfærd, dels, at mange forurenere  

 ikke eksisterer længere eller ikke har de økonomiske midler til  

 at bekoste den nødvendige oprydning.
Selv om loven ikke ændrer  

 på forureneransvaret for forureninger, der har fundet sted før  

 lovens ikrafttrædelsestidspunkt, forventes loven dog at medføre  

 en forbedret mulighed for, at disse forureninger kan ryddes op af private  

 virksomheder på baggrund af påbud.
Lovforslaget udvider  

 således myndighedernes muligheder for - også for forureninger  

 forårsaget før lovens ikrafttræden - at give påbud  

 til forurenere, der fx. har opgivet rådigheden over ejendommen, fx. ved  

 videresalg.
Det skønnes, at der efter lovens ikrafttrædelse vil  

 blive meddelt påbud i ca. 400 tilfælde af forurening, som har  

 fundet sted før lovens ikrafttrædelse.
Påbudene forventes  

 ikke at blive givet straks efter lovens ikrafttræden, men over tid,  

 efterhånden som myndighederne får kendskab til forureningerne,  

 fx. i forbindelse med udøvelse af tilsynsvirksomhed eller ved  

 modtagelse af underretning i forbindelse med byggearbejder.
Det må som udgangspunkt forudsættes, at  

 forureninger, som finder sted efter lovens ikrafttrædelse, vil kunne  

 påbydes opryddet; skønsmæssigt ca. 50 om året,  

 ekskl. villatanke, idet det ikke længere er et krav, at der er noget at  

 bebrejde den erhvervsdrivende, der skal rydde op.
Også i fremtiden vil  

 der dog være situationer, hvor forureneren ikke kan identificeres eller  

 ikke råder over de nødvendige økonomiske midler.
Der  

 må derfor fortsat påregnes en vis offentlig indsats også  

 for fremtidige forureninger.
 Det foreslås, at oprydningerne som hidtil skal sigte  

 mod en genopretning af den hidtidige tilstand i det omfang, der er et  

 rimeligt forhold mellem oprydningsomkostningerne og den tilsigtede  

 miljøgevinst (proportionalitetsprincippet).
I praksis må det forventes, at påbud vil  

 føre til afgravning af forurenet jord.
Omkostningerne hertil forventes  

 at være gennemsnitlig 1,2 mio. kr. pr. lokalitet.
 De samlede omkostninger for forurenere kan således  

 skønnes til ca. 480 mio. kr. for skete forureninger plus ca. 60 mio.  

 kr. pr. år for fremtidige forureninger.
 Hvad angår villatanke på op til 6.000 l, der  

 anvendes ved opvarmning af boliger eller blandet bolig/erhverv, anslås  

 det, at ca. 350.000 olietanke vil være omfattet af  

 forsikringspligten.
6.2 Oliebranchens Miljøpulje Det skønnes, at aftalen om Oliebranchens  

 Miljøpulje (OM) pr. 1. januar 2000 vil omfatte ca. 5.000  

 tilbageværende lokaliteter.
Derefter forventes det, at OM vil  

 igangsætte oprydning på ca. 400 lokaliteter om året, med  

 stigende oprydningsrate.
Indsatsen forventes årligt at beløbe  

 sig til en udgift på ca. 125 mio. kr.
 Ved den overordnede prioritering af, hvilke projekter der  

 udvælges til OM-oprydning, vægtes den nuværende  

 arealanvendelse og grundvandets sårbarhed højest.
6.3 Frivillige oprydninger Det antages, at en mindre del af de frivillige oprydninger  

 vil medvirke til at eliminere grundvandsproblematiske forureninger indenfor  

 de offentlige indsatsområder.
Udenfor de offentlige indsatsområder lægges  

 der med forslaget op til, at en væsentlig del af forureningerne  

 imødegås med frivillige oprydninger.
Det skønnes, at ca.  

 3.700 forurenede lokaliteter pr. 1. januar 2000 vil være udenfor den  

 offentlige indsats og udenfor OM-ordningen, ligesom de ikke kan forventes  

 opryddet ved påbud til forurener.
Der er i denne forbindelse set bort  

 fra diffuse forureninger.
Ud af de ca. 3.700 forurenede lokaliteter er der  

 ca. 1.400 med grundvandsproblematiske forureninger udenfor områder med  

 særlige drikkevandsinteresser og udenfor vandindvindingsoplande til  

 eksisterende vandindvinding.
Der er gode muligheder for, at en stor del af de  

 1.400 lokaliteter med tiden vil blive helt eller delvist fjernet ved  

 frivillige oprydninger.
Frivillige oprydninger vil først og fremmest finde  

 sted i de situationer, hvor industriarealer som led i en byudvikling omdannes  

 til boligformål eller lignende følsom anvendelse.
Frivillige  

 oprydninger kan også være oprydninger på offentligt ejede  

 arealer, som det praktiseres af bl.a.
Forsvarsministeriet og  

 Banestyrelsen.
Kravene til den frivillige oprydning vil blive fastlagt i  

 forbindelse med den foreslåede tilladelsesordning for  

 arealanvendelsesændringer.
Kravene skal afpasses det projekt, der  

 ønskes gennemført.
De kriterier, der anvendes i den offentlige  

 indsats i forbindelse med arealanvendelsesproblematiske forureninger, skal  

 ligeledes anvendes for sådanne frivillige oprydninger.
Det  

 skønnes, at den gennemsnitlige omkostning for en frivillig oprydning  

 vil være i størrelsesordenen 700.000 kr.
I forbindelse med den  

 frivillige oprydning kan det forekomme, at der kun fjernes en del af  

 forureningen på en lokalitet, og i nogle tilfælde vil den  

 resterende forurening fortsat udgøre en grundvandstrussel.
 I Depotredegørelsen fra 1993 (redegørelse  

 fra Miljøstyrelsen nr. 1 1993) er det skønnet, at ca. 3.500 er  

 depoter omfattet af loven (dvs. gamle forureninger) og vil blive ryddet op  

 frivilligt, særligt i forbindelse med byudvikling.
 Også blandt de nyere forureninger må der  

 forventes et stort antal frivillige oprydninger.
Jordforureningsudvalget skønnede, at hyppigheden af  

 frivillige oprydninger ville gå ned, men de sidste indberetninger til  

 Miljøstyrelsen har ikke vist en nedgang.
For 1997 er der således  

 indberettet 375 frivillige oprydninger, ekskl.
OM s, Banestyrelsens og  

 forsvarets oprydninger.
Alt i alt skønnes det, at der på lovens  

 ikrafttrædelsestidspunkt vil være ca. 3.000 forurenede  

 lokaliteter, ekskl. dem, der er omfattet af aftalen med OM, som med tiden vil  

 blive ryddet frivilligt op.
Hertil kommer ca. 10 årlige frivillige  

 oprydninger af de forureninger, som skønnes at finde sted efter lovens  

 ikrafttrædelse.
De samlede omkostninger til frivillige oprydninger er  

 således skønnet til ca. 2,1 mia. kr. for skete forureninger og 7  

 mio. kr. pr. år for fremtidige forureninger.
Efter fratrækning af  

 den del af udgifterne, som ventes afholdt af Banestyrelsen og Forsvaret,  

 fås omkostningerne for private til 1,7 mia. kr. for skete forureninger  

 og 7 mio. kr. pr. år for fremtidige forureninger.
 Mulighederne for, at kommunerne i fremtiden kan afholde  

 udgifter til byfornyelse af gamle erhvervsarealer, kan betyde, at  

 ovennævnte tal bliver mindre.
6.4 Handlepligt for grundejere Lovens bestemmelse om, at myndighederne kan  

 pålægge ejere af alment tilgængelige udendørsarealer  

 handlepligt, skønnes at berøre ca. 1.000 ejendomme.
De  

 gennemsnitlige omkostninger pr. ejendom skønnes til ca. 20.000 kr.
De  

 samlede udgifter bliver således af størrelsesordenen 20 mio.  

 kr.
 Udgifter til efterlevelse af anbefalinger er ikke  

 kvantificeret.
6.5 Administrative konsekvenser for virksomhederne Lovforslaget forventes at medføre et administrativt  

 merarbejde for virksomheder.
Her tænkes dels på lovforslagets  

 § 9, stk. 1, hvorefter ejere skal orientere brugere om  

 amtsrådets anbefalinger om anvendelsen af kortlagte arealer, og dels  

 på lovforslagets § 50, ifølge hvilken bygherrer skal  

 anmelde jordflytninger.
6.6 Jordflytninger Jordforureningsudvalget skønnede, at der  

 årligt transporteres ca. 5,6 mio. m3 jord (både  

 forurenet og uforurenet), og at der heri indgår i  

 størrelsesordenen 16.000 jordflytninger pr. år, som ligger over  

 en bagatelgrænse.
Bestemmelsen om anmeldelse af jordflytninger i  

 forureningskortlagte områder kan medføre krav om  

 prøvetagning og analyser i flere tilfælde end tidligere.
Et  

 eventuelt prøvetagnings- og analysearbejde kan med fordel  

 udføres før jorden graves op i forbindelse med  

 planlægningen af det pågældende bygge- og  

 anlægsarbejde.
Derfor betyder bestemmelsen ikke nødvendigvis en  

 forsinkelse af arbejdet.
Der kan allerede i dag stilles krav om analyser, idet  

 forurenet jord betragtes som affald. 80% af jordflytningerne sker fra  

 byzoneområder, hvor der som udgangspunkt - uden en  

 forureningskortlægning - kan være mistanke om forurening.
I  

 forhold til dette udgangspunkt vil forureningskortlægningen betyde  

 mulighed for krav om prøvetagning og analyse ved en mindre andel af  

 jordflytningerne end tidligere.
 Bestemmelsen om anmeldelse af jordflytninger vil derfor  

 ikke medføre erhvervsmæssige konsekvenser af betydning.
 6.7 Kortlægningsmodellens indvirkning på  

 ejendomsvurderingen m.v.
Told- og Skattestyrelsen har indtil nu konstateret, at den  

 hidtidige registrering af forurenede lokaliteter kun i ca. 1.500  

 tilfælde har haft indvirkning på ejendomsvurderingerne og her i  

 meget varierende grad.
Der var den 31. december 1997 registreret 4048  

 depoter.
Det lave antal lokaliteter, hvor forureningen har haft indvirkning  

 på ejendomsvurderingen, skyldes primært, at det har været  

 meget vanskeligt for vurderingsmyndighederne i forbindelse med vurderingen af  

 den enkelte ejendom at få et samlet overblik over forureningens omfang,  

 placering på lokaliteten og de samlede oprydningsomkostninger.
Forslagets udvidede kortlægningssystem, der ud over  

 gamle forureninger også omfatter ny og luftbåren jordforurening,  

 afspejler den faktiske viden, der foreligger omkring forurening og  

 forureningskilder på en given ejendom.
En øget adgang til  

 oplysninger om forurening m.v. må antages at indebære, at  

 vurderingsmyndighederne får et bredere statistisk grundlag.
 En eventuel nedgang i en ejendoms handelsværdi - og  

 dermed i ejendomsvurderingen - skal henføres til de faktiske forhold  

 på lokaliteten, f.eks. at der rent faktisk er konstateret en forurening  

 på ejendommen, at lokaliteten ligger tæt på en trafikeret  

 vej, eller at der tidligere har været en forurenende virksomhed  

 på lokaliteten.
 Det vurderes videre, at kortlægningssystemet i sig  

 selv ikke giver et selvstændigt grundlag for kompensation til  

 kommunerne for et eventuelt reduceret udskrivningsgrundlag for kommunale  

 ejendomsskatter.
6.8 Samlet opgørelse af lovforslagets økonomiske  

 konsekvenser for erhvervslivet og andre private Aktivitet Skete forureninger mio. kr.
Fremtidige forureninger mio. kr. pr. år Påbud til forurenere Oliebranchens Miljøpulje Frivillige oprydninger Handlepligt for grundejere 480 1.300 1.700 20 60 7 3.500 67 Omkostninger for private efter lov om  

 jordforurening Som det fremgår af tabellen,  

 skønnes der efter lovens ikrafttrædelse at være private  

 omkostninger på ca. 3,5 mia. kr. for skete forureninger og ca. 70 mio.  

 kr. pr. år for fremtidige forureninger.
7. Lovforslagets miljømæssige konsekvenser 7.1 Indgangsvinkel til beskrivelse af de miljømæssige  

 konsekvenser Forslagets miljømæssige konsekvenser  

 består først og fremmest i, at lokale og til dels regionale  

 miljøproblemer med større grad af sikkerhed kan indkredses og  

 forebygges, elimineres eller afværges.
Forslaget vil få positive  

 miljømæssige konsekvenser for grundvandsressourcerne og for  

 sundheden (for de mennesker, som anvender arealerne) og for det biologiske  

 liv i omgivelserne.
Derudover vil indsatsen medføre nogle indirekte,  

 generelle miljøkonsekvenser.
7.2 Beskrivelse af miljø- og sundhedsproblemer Hovedproblemstillingerne kan karakteriseres som  

 følger:
 Grundvand.
Jordforurening kan udgøre en trussel for  

 grundvandet ved nedsivning eller udvaskning af forurenende stoffer til  

 grundvandet.
Dette kan i værste fald ske i et sådant omfang, at  

 grundvandspåvirkningen vil kunne føre til påvirkning af  

 mennesker, hvis der er tale om en drikkevandsressource.
Arealanvendelse Jordforurening kan udgøre en trussel for mennesker  

 og planter ved overfladenær anvendelse, hvor der kan være tale om  

 direkte indtag via støv m.v. eller optagelse i planter via  

 rødderne.
Optagelse i planter kan føre til øget  

 påvirkning af mennesker i det omfang, der er tale om spiselige  

 afgrøder.
Desuden kan jordforurening medføre  

 indeklimaproblemer.
Biologisk liv Jordforurening kan true det biologiske liv i overfladevand  

 ved nedsivning, udvaskning eller overfladisk afstrømning af  

 forurenende stoffer til overfladevandet.
Dette kan påvirke de enkelte  

 vandorganismer.
Tilsvarende kan jordforurening påvirke det biologiske  

 liv på landjorden i retning af et mere artsfattigt miljø.
Hvad angår konsekvenserne for det biologiske liv i  

 omgivelserne, vil disse i det følgende ikke blive beskrevet  

 nærmere eller kvantificeret, da forslaget på dette område  

 ikke lægger op til en samlet, prioriteret indsats.
Det må  

 forventes, at tendensen fra den hidtidige indsats vil fortsætte.
Her  

 har erfaringen vist, at der kun foretages ganske få oprydninger, hvor  

 hensynet til det biologiske liv er afgørende.
7.3 Beskrivelse af konsekvenserne Konsekvenserne for grundvandet Forslaget indebærer en målrettet indsats i  

 forhold til de grundvandsressourcer, som udpeges til at dække den  

 fremtidige drikkevandsforsyning.
Der skal først og fremmest  

 sættes ind imod de grundvandstruende forureninger, som ligger indenfor  

 områderne med særlige drikkevandsinteresser og - udenfor  

 områder med særlige drikkevandsinteresser - i eksisterende  

 vandværkers indvindingsoplande.
Konsekvenserne for arealanvendelsen Forslaget tager sigte på en målrettet indsats  

 overfor de aktuelle arealanvendelseskonflikter, således at de på  

 kort sigt kan mindskes eller elimineres.
Indsatsen koncentreres de steder,  

 hvor problemet er størst, og her vil indgrebet typisk bestå af  

 bortgravning af den forurenede jord.
Indsatsen i de let forurenede  

 områder bliver mere ekstensiv, idet den vil bestå af generel  

 rådgivning af beboere om dels fysiske foranstaltninger og dels  

 forsigtighedsregler for omgang med jorden.
Samtidig udvides indsatsen med  

 nyere og diffuse forureninger.
 Ved ændring fra en mindre til en mere følsom  

 arealanvendelse tilpasses løsningen den nye arealanvendelse.
Indirekte miljøkonsekvenser Ifølge Jordforureningsudvalgets skøn er der  

 hvert år ca. 1,3 mio. m3 konstateret forurenet jord, som  

 skal genanvendes eller deponeres, eventuelt efter rensning.
Hidtil er det  

 sådan, at kun ca. 1/4 af den konstaterede forurenede jord stammer fra  

 registrerede affaldsdepoter.
Med lovforslagets udvidelse af registreringen  

 til at omfatte nyere forureninger samt indførelse af  

 kortlægningens vidensniveau 1 bør langt størstedelen af  

 den konstaterede forurenede jord i fremtiden være jord fra kortlagte  

 arealer.
Lovforslagets bestemmelse om anmeldelse af jordflytninger  

 i forureningskortlagte områder betyder bedre muligheder for på  

 opgravningsstedet at afgøre, om jorden er forurenet og i hvilken grad,  

 således at transport til genanvendelse, deponering, rensning eller til  

 en råstofgrav med dispensation kan planlægges.
Afgørelsen  

 sker ud fra kendskabet til lokaliteten.
Dette kendskab vil, når  

 kortlægningen er tilendebragt, medvirke til, at flytning af forurenet  

 jord ikke skaber nye miljøproblemer.
8. Forholdet til EU-retten og menneskerettighedskonventionen Forslaget vurderes ikke at have EU-retlige aspekter.
 I relation til den i § 49 anførte  

 forsikringspligt kan etablering af en forsikringsordning, alt efter hvordan  

 denne etableres, afhænge af, at denne godkendes i overensstemmelse med  

 EU s konkurrenceregler.
 Det bemærkes, at EU Kommissionen gennem nogle  

 år har arbejdet med en Hvidbog om erstatning for  

 miljøskader.
På baggrund af drøftelserne mellem  

 Kommissionen og eksperter fra medlemslandene, forventes det, at Kommissionen  

 vil foreslå, at der i fælleskabslovgivningen, ligesom i den  

 gældende danske miljøerstatningslov, indføres objektivt  

 ansvar for miljøskader, der forårsages af bl.a. særligt  

 forurenende eller riskobetonede virksomheder.
Der vil eksempelvis være  

 tale om virksomheder, der er omfattet af Rådets direktiv 96/61/EF af  

 24. september 1996 om integreret forebyggelse og bekæmpelse af  

 forurening (IPPC), og dermed også en række af de  

 listevirksomheder, som er omfattet af miljøbeskyttelseslovens kapitel  

 5.
 Det objektive erstatningsansvar forventes bl.a. at omfatte  

 fremtidige miljøskader i form af jordforurening.
 Kommissionen har foreløbigt tilkendegivet, at en  

 regulering af erstatningsansvaret bør ske i form af et  

 minimumsdirektiv (130s) med henblik på, at medlemslandene vil kunne  

 indføre strengere regler, herunder regler om at andre end de  

 særligt forurenende virksomheder skal være omfattet af et  

 objektivt erstatningsansvar.
Lovforslagets bestemmelser begrænses af de  

 almindelige retsgrundsætninger, der kan udledes af  

 Menneskerettighedskonventionen.
Dette indebærer ingen  

 begrænsninger i forhold til anvendelsen af lovforslagets bestemmelser  

 vedrørende udøvelse af almindelig forudgående eller  

 efterfølgende kontrolvirksomhed.
Er der derimod en konkretiseret  

 mistanke om, at der er begået en strafbar handling, kan forslagets  

 bestemmelser ikke anvendes til at påbyde den pågældende at  

 fremskaffe yderligere oplysninger eller foretage undersøgelser  

 vedrørende de forhold, der er omfattet af mistanken.
Myndighederne  

 må i så fald gå frem efter strafferetsplejens regler.
9. Hørte myndigheder og organisationer Lovforslaget har været til høring hos  

 følgende myndigheder og organisationer.
 Advokatrådet, Affaldsteknisk Samarbejde, Akademiet  

 for de Tekniske Videnskaber, Amtsrådsforeningen,  

 Arbejderbevægelsen, Arbejdsministeriet, Boligministeriet,  

 Boligselskabernes Landsforening, Byggesocietetet, DAKOFA, GEUS, Danmarks  

 Fiskeriforening, Danmarks Miljøundersøgelser, Danmarks  

 Naturfredningsforening, Danmarks Sportsfiskerforbund, Dansk  

 Arbejdsgiverforening, Dansk Ejendomsmæglerforening, Dansk  

 Erhvervsjordbrug, Dansk Erhvervsgartnerforening, Dansk Familielandbrug,  

 Danske Elværkers Forening, Dansk Industri, Dansk Landbrugs  

 Realkreditfond, De Danske Landboforeninger, Danske Vandværkers  

 Forening, Danske Vognmænd, Direktoratet for Arbejdstilsynet,  

 Banestyrelsen, Embedslægeforeningen, Energistyrelsen,  

 Entreprenørforeningen, Erhvervs- og Selskabsstyrelsen,  

 Erhvervsministeriet, Erhvervsfremmestyrelsen, Finansministeriet,  

 Finansrådet, Forbrugerstyrelsen, Foreningen af Danske  

 Exportvognmænd, Foreningen af Danske Grus- & Sten industrier,  

 Forskningscenteret for Skov og Landbrug, Foreningen af Rådgivende  

 Ingeniører, Forskningsministeriet, Forsvarsministeriet, Frederiksberg  

 Kommunalbestyrelse, Friluftsrådet, Fritidsejernes Landsforening, Danske  

 Private Vandværker, Genvindingsbrancherådet, Greenpeace,  

 Handelskammeret, Håndværkerrådet, Indenrigsministeriet,  

 Ingeniørforeningen i Danmark, Justitsministeriet, Kort og  

 Matrikelstyrelsen, Kommunernes Landsforening, Konkurrencerådet,  

 Københavns Magistrat, Ministeriet for Fødevarer, Landbrug og  

 Fiskeri, Landbrugsrådet, Landsforeningen for Ejere af  

 Udlejningsejendomme, LO, Miljøklagenævnet,  

 Naturklagenævnet, NOAH, Oliebranchens Fællesrepræsentation,  

 Oliebranchens Miljøpulje, Parcelhusejernes Landsforening, Realkredit  

 Rådet, Reno Sam, Skatteministeriet, Skov- og Naturstyrelsen,  

 Sundhedsministeriet, Trafikministeriet, Rådet for Dansk Forsikring og  

 Pension, Økonomiministeriet, Sundhedsstyrelsen.
Vurdering af konsekvenser af  

 lovforslaget Positive konsekvenser/mindreudgifter (Hvis ja, angives omfang) Negative konsekvenser/merudgifter (Hvis ja, angives omfang) Økonomiske konsekvenser for stat, kommuner og  

 amtskommuner Strammere prioritering af indsatsen: 1,4 mia. kr. for gamle  

 forureninger Forbedrede muligheder for at håndhæve  

 forurenerpåbud:
 0,3 mia. kr. for skete forureninger og 50 mio. kr. pr. år for  

 fremtidige forureninger.
 Inddragelse af nye forureninger i loven: 0,9 mia. kr. for  

 skete forureninger og 10 mio. kr. pr. år for fremtidige  

 forureninger.
 Inddragelse af diffuse forureninger i loven: 0,4 mia. kr.
Administrative konsekvenser for stat, kommuner og  

 amtskommuner Færre sager om tilladelse til  

 arealanvendelsesændringer: Væsentligt omfang.
 Anbefalinger og handlepligt: Mindre omfang.
Økonomiske konsekvenser for erhvervslivet Arealanvendelsesændringer kræver ikke  

 længere tilladelse, hvis forurening ikke befinder sig på  

 nærmere definerede arealtyper.
 Myndighedernes forbedrede muligheder for at  

 håndhæve forurenerpåbud: 480 mio. kr. over en lang  

 årrække for skete forureninger og 60 mio. kr. pr. år for  

 fremtidige forureninger.
 Handlepligt for grundejere af alment tilgængelige  

 udendørs-arealer: 20 mio. kr.
 Vilkår om f.eks. undersøgelser før frivillige  

 oprydninger af nyere forureninger: Mindre udgifter.
Administrative konsekvenser for erhvervslivet Større klarhed i lovgivningen.
 Udlejers orienteringspligt af brugere om anbefalinger.
 Anmeldepligt for jordflytninger fra kortlagte ejendomme.
Miljømæssige konsekvenser Inddragelse af nye og diffuse forureninger, forbedret  

 prioritering (indenfor indsatsområderne).
 Forurening udenfor indsatsområderne indgår ikke i  

 offentlig afværgeindsats.
Administrative konsekvenser for borgerne Forsikringer forventes som et servicetilbud fra  

 oliebranchen.
 Private villatanke skal være omfattet af  

 forsikring.
Forholdet til EU-retten Tallene er forbundet med stor usikkerhed.  

 Konsekvenserne viser sig over en årrække.
Lavere omkostninger som  

 følge af ny oprydningspraksis er ikke inddraget, da dette ikke er en  

 konsekvens af loven Bemærkninger til lovforslagets enkelte  

 bestemmelser Til kapitel 1 Ligesom miljøbeskyttelsesloven indeholder kapitel 1  

 en række almindelige bestemmelser om lovens formål og  

 beskyttelsesinteresser samt en opremsning af, hvilke påvirkninger af  

 miljøet der søges afhjulpet og beskyttet.
 Den opstillede målsætning i kapitel 1  

 afspejler lovforslagets overordnede målsætning og principper.
Forslaget til lov om forurenet jord tager udgangspunkt i  

 situationen, hvor der er sket forurening.
De bestemmelser, der skal beskytte  

 miljøet mod, at forurening sker, findes fortsat i  

 miljøbeskyttelsesloven.
Lovforslaget har imidlertid et  

 selvstændigt forebyggende sigte, idet det er en overordnet  

 målsætning at forhindre ny forurening og nye  

 miljøproblemer som følge af flytning af jord samt gennem  

 overvågning af forureningstilstanden i jorden og gennem en prioriteret  

 og målrettet indsats at undgå yderligere spredning af  

 jordforurening.
Hensynet til beskyttelsen af fremtidige  

 drikkevandsressourcer vejer tungt og et overordnet mål er derfor, at  

 alt grundvand, som anvendes til drikkevandsformål, skal være  

 så rent, at det kan anvendes uden avanceret behandling.
Derfor  

 foreslås det, at loven skal sikre en særlig beskyttelse af  

 drikkevandsressourcerne, herunder i forbindelse med den offentlige  

 indsats.
Hensynet til sundheden for de mennesker, som anvender  

 arealerne, er også et bærende hensyn.
Målet er, at der  

 gennem et samspil mellem de krav, der stilles til de nuværende ejere og  

 brugere af forurenede arealer, til de kommende bygherrer og til den  

 offentlige indsats, sikres en sundhedsmæssig acceptabel anvendelse af  

 arealerne og en begrænsning af eksponeringen.
 Også hensynet til det biologiske liv i  

 omgivelserne skal sikres med loven, men det sker ofte indirekte gennem  

 varetagelse af de 2 øvrige hensyn, arealanvendelsen og  

 grundvandet.
Til § 1 Formålsbestemmelsen angiver, at jordforurening skal  

 fjernes eller afværges i nødvendigt omfang, ligesom skadelige  

 virkninger fra jordforurening skal elimineres eller begrænses mest  

 muligt.
 Ved jordforurening forstås en menneskeskabt handling  

 eller aktivitet, hvor jorden tilføres stof eller stofblanding, som  

 på grund af dets egenskaber og mængde over tid kan være til  

 fare for mennesker og miljø, begrænse anvendelsen af  

 miljøet eller føre til, at det naturlige baggrundsniveau  

 øges.
Bestemmelsen i § 1 angiver lovforslagets  

 grundlæggende princip om, at yderligere jordforurening skal forebygges  

 bl.a. ved styring af jordstrømme og ved overvågning af  

 forureningstilstanden i jorden, således at der kan skabes grundlag for  

 og gennemføres en koordineret og målrettet indsats.
Heri  

 indgår, at der skal gennemføres en helhedsorienteret offentlig  

 indsats i områder, hvor det er væsentligt af hensyn til  

 grundvandet, at alle kilder til forurening af et bestemt område  

 fjernes.
Hensigten er endvidere, at lovforslaget skal forebygge  

 sundhedsmæssige problemer som følge af jordforurening på  

 arealer, hvor arealanvendelsen kan give anledning til sundhedsrisici.
Ved  

 arealanvendelse forstås her den direkte anvendelse af de mennesker, som  

 bor og færdes på arealet, herunder havedyrkning.
Loven regulerer  

 ikke jordbrugsmæssig arealanvendelse og eventuelle  

 sundhedsmæssige problemer og konflikter ved jordbrugsmæssig  

 dyrkning og videresalg af fødevarer og foderafgrøder.
 Forebyggelsen vil ske både ved en offentlig indsats,  

 hvor den aktuelle anvendelse giver anledning til sundhedsrisiko, og ved  

 fastlæggelse af begrænsninger i anvendelsen af sådanne  

 arealer, men også ved krav til den, der vil bygge eller ændre  

 anvendelsen.
Ligesom hensynet til sundheden hos dem, der skal anvende  

 forurenede arealer, vejer hensynet til beskyttelsen af de fremtidige  

 drikkevandsressourcer tungt.
De i medfør af regionplanlægningen  

 udpegede områder med særlige drikkevandsinteresser og arealer,  

 hvor der er en aktuel arealanvendelseskonflikt, danner grundlaget for  

 prioriteringen af den offentlige indsats.
Forureninger udenfor områder  

 med særlige drikkevandsinteresser kan også indgå i  

 prioriteringsgrundlaget, hvis de truer eksisterende indvindingsoplande.
I målsætningen er endelig gentaget forureneren  

 betaler-princippet, som det kendes fra miljøbeskyttelsesloven.
Den  

 offentlige indsats bliver dermed sekundær i forhold til at kræve,  

 at forureneren afværger de skader på miljøet, som  

 vedkommende har forvoldt og genopretter den hidtidige tilstand.
Til § 2 Bestemmelsen i § 2 er en udvidelse af de  

 gældende regler i affaldsdepotloven.
Lovforslaget omfatter  

 således enhver jordforurening, uanset hvornår den er  

 opstået og uanset hvordan forureningen af jorden er sket.
Det er ikke  

 med formuleringen, at loven omfatter »jord«, tanken, at  

 anvendelsesområdet indsnævres i forhold til den gældende  

 affaldsdepotlovs anvendelsesområde.
Det vil sige, at også  

 affaldsdeponering i jorden, f.eks. i form af tønder med et indhold af  

 forurenende stoffer eller i form af forurenet bygningsmateriale, kan  

 være omfattet af loven.
Forurenede bygninger eller bygningsanlæg  

 omfattes ikke af loven.
 Forurenet jord dækker også olieforurenet sand  

 eller andre jordbestanddele, som er forurenet med forskellige stoffer.
 Det foreslås at lade loven omfatte jord, der  

 på grund af menneskelig påvirkning eller håndtering kan  

 have skadelig virkning på mennesker eller miljø.
 Bestemmelsen indebærer, at kortlægningen  

 også skal omfatte fladeforureninger, det vil sige forureninger fra  

 diffuse kilder, for eksempel fra trafikken eller fra skorstene.
Loven omfatter dog ifølge § 2, stk. 2,  

 ikke jord påvirket af jordbrugsmæssig spredning af slam,  

 gødning og pesticider m.v. Årsagen til denne undtagelse er, at  

 lovens virkemidler og indgrebsmuligheder generelt er uegnede til at  

 løse problemer i forbindelse med jordbrugsmæssig spredning af  

 slam, gødning og pesticider, hvor der typisk er tale om en  

 grundvandsproblematisk fladeforurening, hvor forureningskilden er fordelt  

 mere eller mindre jævnt over et større areal.
Disse problemer  

 søges i stedet løst gennem regeringens Vandmiljøplan  

 II.
 Undtagelsen skal fortolkes bredt, således at  

 spredning af gødning, slam og pesticider i landbrug, skovbrug,  

 gartneri og andre steder er undtaget.
Punktkilder i landbrug, skovbrug og gartneri m.v., f.eks.  

 forurening fra spild eller fra nedgravning af kemikalier, er omfattet af  

 loven.
Der kan være tvivlstilfælde ved intensiv planteproduktion  

 eller sprøjtning på et forholdsvist lille areal, f.eks. et bed  

 eller et væksthus, hvor »spredning« af gødning og pesticider har  

 karakter af en punktkilde.
Ligeledes kan der være tilfælde, hvor  

 et areal gennem årene har fået tilført  

 ekstraordinært store slammængder.
I sådanne tilfælde  

 er det op til amtsrådets konkrete vurdering, om det  

 pågældende areal skal omfattes af loven.
Eventuel  

 forureningskortlægning af sådanne jordbrugsarealer med  

 punktkildelignende forurening vil primært have til formål at  

 regulere jordflytninger, jf. lovforslagets § 50, og at regulere eventuel  

 arealanvendelsesændring til bolig- og institutionsformål, jf.  

 lovforslagets § 8.
Til kapitel 2 Lovforslagets kapitel 2 omhandler reglerne om  

 gennemførelsen af en forureningskortlægning og om  

 retsvirkningerne af denne.
Til § 3 I bestemmelsen foreslås det, at det i lighed  

 med affaldsdepotloven i dag, er amtsrådet, der udfører  

 kortlægningen.
Denne kompetence harmonerer med amternes opgaver i  

 øvrigt i forbindelse med den offentlige indsats, den generelle  

 vidensopsamling, amternes opgaver som grundvandsmyndighed og med den  

 erfaringsopbygning, der har fundet sted i amterne i kraft af  

 affaldsdepotopgaverne.
Kortlægningen skal gennemføres i  

 samarbejde med kommunerne.
Kortlægningen af jordforureningen foreslås  

 relateret til arealer, bl.a. som udtryk for at kortlægningen ikke er  

 bundet til en afgrænsning efter formelle grænser som ejendoms-  

 eller matrikelskel.
Ejendoms- og matrikelafgrænsningen har imidlertid  

 betydning i forhold til grundejerne inden for det kortlagte areal.
Dette  

 gælder f.eks. ved den skriftlige underretning om kortlægningen,  

 jf. § 12, i forhold til tilladelsesordningen, jf. § 8, og ved  

 indførelse i et matrikelbaseret register, jf. § 14, og dermed  

 sammenhængen til andre ejendomsrelaterede data.
 Der fastsættes i stk. 2 og 3 fravigelser fra  

 den generelle kortlægning i stk. 1.
Det må forventes, at lovens kortlægningskrav  

 vil omfatte en del af forsvarets områder og etablissementer.
En del af  

 forsvarets arealer, der vil skulle kortlægges, er sikrede  

 områder, hvor eksempelvis oplysninger om præcis placering,  

 størrelsesforhold m.v. er klassificerede oplysninger.
Tilsvarende kan  

 en samling af oplysninger, herunder kortoplysninger, vedrørende  

 militære anlæg og aktiviteter medføre, at der bliver tale  

 om en så stor og samlet mængde oplysninger, at det samlede  

 materiale er klassificeret.
Sådanne oplysninger eller sammenstilling af  

 oplysninger kan ifølge Forsvarsministeriet være ikke-offentligt  

 tilgængelige.
Dermed vil det være et problem, da det må  

 forventes, at der i fremtiden vil blive adgang til mange af de  

 pågældende data via edb-baserede registre, der vil kunne  

 sammenholdes bl.a. på Internettet.
Det er derfor til imødegåelse af de  

 sikkerhedsmæssige problemer og i overensstemmelse med drøftelser  

 med Forsvarsministeriet foreslået, at Forsvarsministeriet, i stedet for  

 amtsrådet, selv forestår forureningskortlægning på  

 vidensniveau 1. Forsvarets kortlægning afgrænses til at omfatte  

 de ejendomme, som Forsvarsministeriet som ressortministerium har  

 ejendomsretten over.
Ved salg af forsvarets ejendom vil ejendommen blive  

 betragtet som enhver anden ejendom, men en eventuel kortlægning i  

 forsvarets regi vil blive overført til den amtslige  

 kortlægning.
 Det bemærkes, at uanset om en ejendom er omfattet af  

 forsvarets kortlægning, vil nærværende lovs øvrige  

 bestemmelser gælde for ejendommen.
Til sikring af koordineringen med amtsrådets egen  

 kortlægning og opgaveløsning skal forsvarets kortlægning  

 ske i samarbejde med det stedlige amtsråd og i overensstemmelse med de  

 principper og det kvalitative niveau, som amtsrådet selv  

 kortlægger efter.
Kortlægningsdataene stilles til rådighed  

 for amtsrådet alene med de begrænsninger, der nødvendigvis  

 måtte gælde for oplysninger vedrørende forsvaret efter  

 gældende regler.
Der kan i den forbindelse henvises til praksis for  

 udførelse af miljøtilsyn og tilsvarende udveksling af  

 oplysninger mellem forsvaret og miljømyndighederne i forbindelse med  

 administrationen efter miljøbeskyttelsesloven.
 Forsvarets kortlægningsoplysninger skal  

 indføres, opbevares og ajourføres i et register under  

 Forsvarsministeriet svarende til det almindelige register for amtets  

 øvrige jordforureningsoplysninger.
Ajourføringen sker også i samarbejde med  

 amtsrådet.
Amtsrådet forudsættes i tvivlstilfælde at  

 afgøre, om et givent areal skal indføres eller udtages af  

 registret.
Amtsrådet skal ligeledes, på grundlag af  

 forsvarets kortlægning på vidensniveau 1, på  

 sædvanlig vis gennemføre en kortlægning frem til  

 vidensniveau 2. Denne proces med beslutning om den videre kortlægning,  

 den faktiske gennemførelse og den efterfølgende  

 indførelse i det almindelige register står amtsrådet for.  

 Også her vil gældende regler og praksis for oplysninger  

 vedrørende forsvarets områder og etablissementer danne ramme for  

 arbejdet, jf. ovenfor.
Registeroplysninger vedrørende vidensniveau 2  

 for forsvarets arealer er lige så tilgængelige for offentligheden  

 som tilsvarende oplysninger for amtets øvrige kortlagte (vidensniveau  

 2) arealer.
Offentlige vejarealer, der pga. diffus forurening fra  

 trafikken nogle steder kunne kortlægges, undtages fra  

 kortlægningen på vidensniveau 1, idet der ikke vil være  

 nogen risiko ved anvendelsen eller nogen grundvandstrussel.
Ved vejareal  

 forstås det areal, der ligger inden for vejskel.
Jord fra offentlige  

 vejarealer skal ved flytning anmeldes på samme måde som jord fra  

 kortlagte arealer, jf. kapitel 6. Amtsrådet kan derimod kortlægge  

 forurening i offentlige vejarealer på vidensniveau 2 efter de regler og  

 den praksis, der gælder for andre arealer.
Såfremt der ved  

 etablering af en vej er anvendt forurenet materiale, vil denne viden kunne  

 begrunde, at arealet kortlægges på vidensniveau 2. Der henvises  

 til bemærkningerne til §§ 4 og 5.
En jordforurening skal ikke omfattes af  

 kortlægningen, når den imødegås af den kompetente  

 tilsynsmyndighed efter denne lov og miljøbeskyttelsesloven.  

 Såfremt amtsrådet finder, at det af hensyn til risikoen for  

 sundhed og miljø er nødvendigt at kortlægge det  

 forurenede areal for at opnå den miljømæssige beskyttelse,  

 der følger af retvirkningerne af kortlægningen, kan  

 amtsrådet gennemføre kortlægningen, uanset forureningen  

 allerede søges imødegået af tilsynsmyndigheden.
Det vil  

 fx. kunne være tilfældet, når et påbud om fjernelse  

 af en jordforurening ikke efterkommes, men påklages eller indbringes  

 til prøvelse ved domstolene.
Der henvises også til  

 bemærkningerne til §§ 18, 19 og 20.
Til §§ 4 og 5 Med bestemmelserne foreslås en  

 kortlægningsmodel, hvorefter der kortlægges på to  

 vidensniveauer. § 4 angiver, hvornår der kortlægges på  

 vidensniveau 1 og § 5 angiver, hvornår der kortlægges  

 på vidensniveau 2. Kortlagte arealer indføres i et register, jf.  

 forslagets § 14.
Kortlægningen på vidensniveau 1, henholdsvis  

 vidensniveau 2, kan typisk bl.a. omfatte gamle industriområder og  

 lossepladser, opfyldte havneområder samt kortlagte henholdsvis  

 registrerede grunde i medfør af affaldsdepotloven.
Kortlægningen  

 kan tillige omfatte arealer, hvor der er sket en opfyldning med forurenet  

 jord, hvor der er placeret slagger og flyveaske, hvor en nuværende  

 eller tidligere skydebane har medført blybelastning af jorden eller  

 forurenede arealer, hvor der kun er sket delvis oprydning.
Den foreslåede kortlægningsmodel  

 indebærer ikke i alle tilfælde, at amterne skal foretage tekniske  

 undersøgelser af en sådan art eller et sådant omfang, som  

 var krævet som grundlag for en afgørelse om registrering efter  

 affaldsdepotloven.
Dette skyldes opdelingen af kortlægningen i en  

 kortlægning på vidensniveau 1 og en kortlægning på  

 vidensniveau 2. Kravet til undersøgelser, som grundlag for en  

 kortlægning på vidensniveau 2, svarer til kravet ved en  

 registrering efter affaldsdepotloven.
 Det er den til enhver tid værende, herunder den  

 særligt tilvejebragte historiske viden samt erfaringsopsamlingen  

 vedrørende forureningsforhold, der er udgangspunktet for  

 kortlægningen på vidensniveau 1.
Vurderingen baseres på en konkret viden om de  

 forureningsmæssige forhold, der har gjort sig gældende på  

 det pågældende areal.
I vurderingen indgår den generelle  

 erfaring om risikoen for forurening efter forskellige virksomheder,  

 aktiviteter eller andre mulige forureningskilder.
I vurderingen indgår  

 også mulige forureningskilder uden for det pågældende  

 areal.
 Det skal fremgå af kortlægningen på
vidensniveau 1, at den bygger på konkret viden om den  

 nuværende eller tidligere anvendelse eller anden belastning af et  

 areal, og af  kortlægningen på vidensniveau 2
at den bygger på konkret viden og dokumentation for  

 tilstedeværelsen af en forurening, der kan have skadelig virkning  

 på grundvand, menneskers sundhed og miljøet i øvrigt  

 (grundlaget for kortlægningen).
 Miljøstyrelsens vejledning nr. 6, 1998, om  

 oprydning på forurenede lokaliteter indeholder jordkvalitetskriterier  

 og grundvandskvalitetskriterier, som kan anvendes som retningsgivende for,  

 hvornår den skadelige virkning af en forurening gør, at en  

 lokalitet bør kortlægges på vidensniveau 2.
Kortlægningen sker uden hensyntagen til,  

 hvornår og hvordan en forurening kan være eller er sket.
Det  

 betyder, at nyere og fremtidige industriområder også vil kunne  

 blive omfattet, ligesom f.eks. arealer vil kunne blive omfattet, hvis der er  

 en viden af samme karakter som ved punktkilder, om at de som følge af  

 f.eks. luftbåren belastning fra mulige forureningskilder kan forventes  

 at være eller er forurenet.
Det betyder dermed også, at de  

 potentielt diffust forurenede områder principielt kan medtages.
 Hvad angår ejendomme, hvor forureningen spredes i  

 det øvre sekundære grundvand, skal sådanne ejendomme  

 kortlægges, hvis tilstedeværelsen af forureningen kan true  

 arealanvendelsen.
 Kortlægningen skal samtidig sikre, at den viden om  

 forureningstilstanden, som miljømyndighederne besidder, fastholdes.  

 Det vil sige, at hvor amtsrådet har kendskab til forurening, skal det  

 pågældende areal kortlægges på vidensniveau 2, selv  

 om arealet i øvrigt ikke er omfattet af indsatsområderne,  

 omfattet af § 6.
 Arealer, der er registrerede efter gældende  

 affaldsdepotlov, vil være kortlagte på vidensniveau 2 og blive  

 indført i det i lovforslagets § 14 omhandlede register.
Til § 6 For at målrette den offentlige undersøgelses-  

 og oprydningsindsats, jf. forslagets kapitel 3, mod den forurening, der  

 udgør en risiko for grundvand og en eksponeringsrisiko ved  

 følsomme arealanvendelser, fastlægger amtsrådet efter  

 § 6 sammen med kommunalbestyrelsen de kortlagte arealer, der skal  

 omfattes af denne indsats.
Arealer, omfattet af stk. 1, betegnes som  

 indsatsområder for den offentlige indsats.
Fastlæggelsen af  

 indsatsområderne sker som et led i kortlægningen.
Dette  

 indebærer, at det ved den endelige beslutning om kortlægning af  

 et areal på vidensniveau 1 eller vidensniveau 2 skal være  

 klarlagt, om det kortlagte areal er fastlagt som indsatsområde i  

 henhold til stk. 1. Oplysning om, hvorvidt det kortlagte areal er  

 fastlagt som offentligt indsatsområde, kan efter nærmere aftale,  

 jf. § 15, knyttes til det matrikelregister, som er nævnt i  

 lovforslagets § 14.
Grundvandshensynet sikres varetaget gennem den udpegning  

 af områder med særlige drikkevandsinteresser, som amtsrådet  

 skal foretage i forbindelse med regionplanlægningen.
Ved  

 fastlæggelsen af arealer omfattet af § 6, stk. 1, nr. 1,  

 bør amtsrådet endvidere tage i betragtning, om den  

 forureningskilde, jf. § 4, eller dokumenterede forurening, jf. § 5,  

 som er årsag til kortlægningen, kan have skadelig virkning  

 på grundvandet.
Det er således ikke tilstrækkeligt for  

 udpegning af et areal, at dette geografisk er beliggende indenfor et  

 område med særlige drikkevandsinteresser.
Da fastlæggelsen af § 6-arealer typisk sker  

 allerede ved kortlægning på vidensniveau 1, må  

 amtsrådet skønne, om de aktiviteter og forureningskilder, der er  

 eller har været på det pågældende areal, kan have  

 skadelig virkning på grundvandet.
Her vil der være tale om et  

 skøn over, om den pågældende kilde eller aktivitet  

 omfatter grundvandsproblematisk forurening, det vil sige forurening med  

 stoffer, der kan spredes i grundvandet.
Det kan f.eks. være viden om,  

 at der er en utæt olie- eller kemikalietank.
Hvis der er viden om de  

 lokale geologiske forhold, kan denne viden også indgå i amtets  

 vurdering af, om en eventuel forurening kan have skadelig virkning på  

 grundvandet, idet de geologiske forhold har betydning for, om der er risiko  

 for spredning til større afstand fra en forureningskilde.
En luftbåren forurening kan ikke forventes at have  

 skadelig virkning på grundvandet.
Et areal med luftbåren  

 forurening som eneste forureningskilde skal derfor normalt ikke udpeges som  

 indsatsområde i henhold til stk. 1, medmindre arealet falder ind  

 under nr. 3.
 I tvivlstilfælde bør arealer på  

 vidensniveau 1 udpeges som indsatsområde under stk. 1, nr. 1. Ved  

 den efterfølgende kortlægning til vidensniveau 2 vil tvivlen  

 kunne bekræftes eller afkræftes.
 Tilsvarende skøn gør sig gældende ved  

 udpegning af arealer under stk. 1, nr. 2, idet der ikke her er  

 tilstrækkeligt grundlag for en udpegning, at arealet geografisk er  

 beliggende indenfor et indvindingsopland for et alment  

 vandforsyningsanlæg.
 Forureninger, som vurderet ud fra deres geografiske  

 beliggenhed, ikke kan have skadelig virkning på grundvandet i et  

 område med særlige drikkevandsinteresser eller i et  

 indvindingsopland for et alment vandforsyningsanlæg, kan ikke  

 udpeges efter § 6, stk. 1, nr. 1 og 2. Her er således tale om  

 en indsnævring i forhold til formuleringerne i §§ 4 og 5, idet  

 §§ 4 og 5 omfatter enhver forurening eller forureningskilde, der kan  

 have skadelig virkning på grundvandet, også udenfor de  

 nævnte grundvandsindsatsområder.
Kommunalbestyrelsen fastlægger de arealer, der  

 anvendes til bolig, børneinstitution og offentlig legeplads, og  

 videregiver oplysningerne herom til amtsrådet, jf. § 6,  

 stk. 2. Det er amtsrådet, som foretager den endelige  

 fastlæggelse i henhold til § 6, stk. 1, nr. 3, ud fra det  

 materiale, som kommunalbestyrelsen har videregivet.
Uanset  

 kommunalbestyrelsens forslag kan amtsrådet selv fastlægge,  

 hvilken anvendelse et givent areal har.
Det kan aftales mellem amt og  

 kommune, at nærmere bestemte arealer med bolig, børnehave og  

 institution, som med sikkerhed ikke vil blive forureningskortlagt, holdes ude  

 af materialet.
Vurderingen af, om en forurening eller en forureningskilde  

 kan have skadelig virkning på mennesker, relaterer sig i stk. 1,  

 nr. 3, til den aktuelle anvendelse af arealet.
Amtsrådet kan  

 således ikke, efter denne bestemmelse, udpege arealer, der ikke aktuelt  

 anvendes til bolig, børneinstitution eller offentlig legeplads.
Her er  

 tale om en indsnævring i forhold til formuleringerne i §§ 4 og 5,  

 idet §§ 4 og 5 omfatter enhver forurening eller forureningskilde, der  

 kan have skadelig virkning på mennesker, incl. den skadelige virkning,  

 der kan blive aktualiseret ved eventuel senere ændring af  

 arealanvendelsen.
§ 6, stk. 2, har imidlertid et bredere sigte.
Ud  

 over ovennævnte arealtyper skal kommunalbestyrelsen også  

 fastlægge arealer, der anvendes til rekreativt område, alment  

 tilgængeligt område, kolonihave, sommerhusgrund eller  

 institution.
Disse oplysninger skal amtsrådet bruge til sin  

 administration af §§ 8 og 9. Også for disse arealtyper kan  

 amtsrådet selv fastlægge, hvilken anvendelse et givent areal har.  

 Ligeledes kan det aftales mellem amt og kommune, at nærmere bestemte  

 arealer, som med sikkerhed ikke vil blive forureningskortlagt, holdes ude af  

 materialet.
 Ved rekreativt område forstås dels alment  

 tilgængelige områder som parker, naturområder, strande  

 m.v.
 Ved alment tilgængelige arealer forstås dels  

 ovennævnte rekreative områder (parker, naturområder,  

 strande m.v.), men også tilgængelige ubenyttede  

 udendørsområder, der f.eks. anvendes til børns leg, og  

 havnearealer.
 Ved institutioner forstås i stk. 2, 3. punktum,  

 alle former for institutioner for mennesker, dvs. ud over de i 1. punktum  

 nævnte børneinstitutioner bl.a. også hospitaler,  

 plejehjem, skoler og sportspladser.
Afgrænsningerne i stk. 1, nr. 3, og i  

 stk. 2, svarer i vid udstrækning til følsomhedsbegrebet,  

 som er nærmere defineret i Vejledning fra Miljøstyrelsen nr. 6,  

 1998: Oprydning på forurenede lokaliteter.
Hensigten er, at arealer med  

 såkaldt følsom arealanvendelse og meget følsom  

 arealanvendelse skal være omfattet.
I grænsetilfælde  

 må amtsrådet konkret skønne, om arealanvendelsen kan  

 betegnes følsom.
Fastlæggelsen af arealer i henhold til  

 stk. 1 kan ske ud fra en samlet afvejning af arealanvendelsens  

 følsomhed på den konkrete lokalitet imod forureningspotentialet  

 på lokaliteten.
Ligeledes kan amtsrådets administration af  

 §§ 8 og 9, jf. § 6, stk. 2, ske ud fra en samlet afvejning af  

 arealanvendelsens følsomhed på den konkrete lokalitet i forhold  

 til forureningspotentialet på lokaliteten.
Til § 7 Dokumentationen i forbindelse med kortlægningen  

 på vidensniveau 2 kan beskrives som, at der skal være en  

 høj grad af sikkerhed for, at der er en forurening, der begrunder en  

 kortlægning på vidensniveau 2. Det svarer til gældende  

 bestemmelser efter affaldsdepotloven.
 De arealer, som fastlægges i henhold til § 6,  

 stk. 1, skal, hvis de kun er kortlagt til vidensniveau 1,  

 undersøges af amtsrådet eller af en mulig forurener, jf.  

 § 40, med henblik på eventuelt at kortlægge arealet på  

 vidensniveau 2. Ved denne undersøgelse vil en del af arealerne falde  

 ud af kortlægningen, hvis der ikke konstateres en jordforurening, jf.  

 § 13. På resten af arealerne konstateres en forurening, som  

 betyder, at lokaliteterne, nu på vidensniveau 2, skal være  

 omfattet af den offentlige indsats.
Det foreslås, at kortlagte arealer på  

 vidensniveau 1, uanset ovenstående, ikke skal kortlægges videre  

 frem til vidensniveau 2, hvis amtsrådet vurderer, at en forurening i  

 givet fald allerede pga. befæstelse af arealet ikke kan udgøre  

 en risiko for anvendelsen eller grundvandet.
Amtsrådet kan uanset  

 ovenstående beslutte at kortlægge andre arealer fra vidensniveau  

 1 til vidensniveau 2.
Til § 8 Bestemmelsen i stk. 1 indeholder hjemmel til  

 regulering i forbindelse med ændret anvendelse af en  

 forureningskortlagt ejendom.
Det svarer i princippet til den gældende  

 ordning i affaldsdepotloven, der indebærer et forbud mod at ændre  

 anvendelsen af en registreret ejendom, medmindre den frigives til det  

 pågældende formål.
Det betyder, at grundejeren uanset  

 kortlægningen kan fortsætte sin hidtidige anvendelse af  

 ejendommen.
§ 8, stk. 1, indeholder imidlertid en  

 indskrænkning i forhold til affaldsdepotloven, idet det er  

 specificeret, at der kun skal søges om tilladelse, hvis  

 arealanvendelsen ønskes ændret til et af de formål, der er  

 nævnt i § 6, stk. 2. Afgrænsningen betyder, at det er  

 ændringer fra ikke-følsom arealanvendelse til følsom  

 (eller meget følsom) arealanvendelse, der er afgørende for, at  

 der skal søges om tilladelse.
Ligeledes skal der søges om  

 tilladelse, hvis én form for følsom (eller meget følsom)  

 arealanvendelse ændres til en anden form for følsom (eller meget  

 følsom) arealanvendelse.
§ 8, stk. 2, supplerer stk. 1, idet der i  

 stk. 2 er tale om ansøgninger før påbegyndelse af  

 bygge- og anlægsarbejder.
Også her indeholder lovforslaget en  

 væsentlig indskrænkning i forhold til affaldsdepotloven, idet der  

 kun skal søges om tilladelse for arealer, omfattet af  

 indsatsområdet i § 6, stk. 1, og arealer, som anvendes til et  

 følsomt formål i øvrigt.
Affaldsdepotloven krævede  

 tilladelse før bygge- og anlægsarbejder på ethvert  

 registreret areal. Årsagen til lovforslagets indskrænkning er  

 dels, at størrelsen af det areal, som forventes kortlagt, er  

 væsentligt forøget i forhold til størrelsen af det areal,  

 som kunne forventes registreret i henhold til lov om affaldsdepoter.
En anden  

 årsag til indskrænkningen er, at lovforslaget i højere  

 grad end affaldsdepotloven fokuserer direkte på de forureninger og  

 forureningskilder, som kan være til aktuel fare for mennesker og  

 miljø. Det er vurderet som en overdreven regulering, hvis bygge- og  

 anlægsarbejder på arealer udenfor de offentlige  

 indsatsområder, eller uden følsom arealanvendelse i  

 øvrigt, skulle godkendes af amtsrådet med eventuelle  

 vilkår om nærmere undersøgelser, m.v.
Ved arealanvendelsesændringer til industri, kontor  

 eller andet erhverv, samt ved bygge- og anlægsarbejder indenfor  

 områder, der aktuelt anvendes til industri, kontor eller andet erhverv,  

 skal der således  ikke søges tilladelse, med mindre  

 arealet er fastlagt ud fra grundvandsrisiko, jf. § 6, stk. 1, nr. 1  

 eller 2. Det forudsættes, at bygherren i disse tilfælde selv  

 søger oplysninger i Miljøstyrelsens vejledninger om eventuel  

 risiko for ansatte og at Arbejdstilsynet vil gå ind i sager med aktuel  

 risiko Det bemærkes, at jordhåndtering  

 på de arealer, hvor der ikke skal søges tilladelse i henhold til  

 § 8, er omfattet af andre bestemmelser i lovforslaget.
Ved flytning af jord  

 fra en kortlagt ejendom eller en kortlaget del af en ejendom gælder  

 anmeldepligten i lovforslagets § 50. Endvidere henledes opmærksomheden  

 på, at bestemmelserne i miljøbeskyttelsesloven finder anvendelse  

 på håndtering af jord, jf. lovforslagets § 63. Også  

 lovforslagets § 71 om standsning af bygge- og jordarbejde ved konstatering af  

 jordforurening gælder på disse arealer; se bemærkningerne  

 til denne bestemmelse.
Endelig skal det nævnes, at de regler, som vil  

 blive udstedt i henhold til lovforslagets § 51 om genanvendelse af jord til  

 bestemte formål kan få virkning på arealer, hvor der ikke  

 skal søges § 8- tilladelse.
 Kravet om tilladelse til ændret anvendelse og til  

 bygge- og anlægsarbejder på de i stk. 1 og 2 nævnte  

 arealtyper skal sikre, at myndighederne kan afgøre, om det  

 påtænkte projekt medfører en miljømæssigt  

 betydende ændring, som nødvendiggør, at myndigheden  

 stiller vilkår til projektet.
 Fjernelse af flisedækning på et boligareal vil  

 efter omstændighederne kunne være et arbejde, som kræver  

 tilladelse efter lovforslagets § 8, stk. 2. Det samme er  

 tilfældet, hvis der på en beboelsesejendom fjernes  

 befæstelse, som efter amtsrådets vurdering har fungeret som  

 beskyttelse mod risiko.
 Også større jordarbejder kan være  

 omfattet af tilladelsesordningen for de arealtyper, der er nævnt i  

 § 8, stk. 2. Almindeligt havearbejde vil derimod ikke være  

 omfattet.
 Som nævnt under bemærkningerne til § 6,  

 kan amtsrådets administration af § 8 ske ud fra en samlet  

 afvejning af arealanvendelsens følsomhed på den konkrete  

 lokalitet i forhold til forureningspotentialet på lokaliteten.
I underretningen om kortlægningen, jf. § 12,  

 stk. 3, skal amtsrådet vejlede ejeren om, i hvilke tilfælde  

 ejer eller bruger skal søge tilladelse i henhold til § 8,  

 stk. 1 eller 2, for det kortlagte areal.
Der henvises i øvrigt  

 til bemærkningerne til § 12, stk. 3.
I medfør af § 8, stk. 3, kan  

 amtsrådet stille krav om, at ansøgeren for egen regning  

 udfører nødvendige forureningsundersøgelser eller  

 på anden måde dokumenterer, at den planlagte ændrede  

 anvendelse eller det planlagte bygge- og anlægsarbejde er miljø-  

 og sundhedsmæssigt forsvarligt.
Amtsrådet kan kun stille krav om  

 en teknisk undersøgelse til afprøvning af, om der er en faktisk  

 forurening på den del af grunden, der involveres i det ønskede  

 bygge- og anlægsprojekt.
Omkostningerne hertil vil typisk være  

 mindre end 25.000 kr. og i nogle tilfælde vil undersøgelser  

 være unødvendige, fx. hvis den involverede del af grunden i  

 forvejen er vel undersøgt som led i den offentlige kortlægnings-  

 eller afværgeindsats.
Det forudsættes, at de vilkår, der i  

 medfør af stk. 4 stilles til grundejeren, differentieres  

 afhængigt af det konkrete projekt og den forureningstilstand, der  

 findes på ejendommen.
Der skal ikke stilles skrappere vilkår end  

 til et projekt i den offentlige indsats, som svarer til den af  

 ansøgeren planlagte arealanvendelse.
Bestemmelsen svarer til de  

 nugældende regler om frigivelse i affaldsdepotloven.
 Er der tale om en ændring af den bestående  

 tilstand til en anvendelse til boligformål eller anden følsom  

 anvendelse, jf. stk. 4, nr. 1, herunder nyt boligbyggeri på en  

 eksisterende boligejendom, foreslås det, at amtsrådet kan stille  

 de vilkår til projektet, der er nødvendige for at  

 imødegå forureningsrisikoen ved den påtænkte  

 anvendelse eller ved byggeri.
I de tilfælde, hvor man ønsker at  

 opføre nyt byggeri, og hvor bygningen opføres ovenpå en  

 afgrænset og koncentreret forurening, herunder forureninger, der kan  

 give indeklimaproblemer, vil der fx. kunne stilles vilkår om bygningens  

 placering på grunden eller krav om at fjerne den forurenede jord inden  

 byggeriets opførelse.
De vilkår, som amtsrådet  

 fastsætter, kan være af længerevarende karakter.
Der kan  

 eksempelvis blive tale om etablering eller bevaring og vedligeholdelse af  

 særlige membraner, ventilation under bygninger o. lign.
 Tilsvarende gælder den situation, hvor man  

 ønsker fx. at opføre en bygning over en forurening, der kan  

 være til fare for grundvandet, eller ved nyt byggeri på et areal  

 med væsentligt forhøjede koncentrationer af forurenende stoffer  

 (»hot spots«), jf. stk. 4, nr. 2. Her skal amtsrådet kunne stille  

 vilkår til projektet, således at risikoen for grundvandet ikke  

 øges.
 Amtsrådet kan også, jf. stk. 4, nr. 3, stille  

 vilkår, således at en senere offentlig indsats ikke bliver  

 afskåret, herunder væsentligt fordyres.
 Når der fastsættes vilkår for et  

 projekt, vil der ofte være behov for, at amtsrådet som en del af  

 vilkårene betinger sig, at der ved projektets afslutning fremsendes en  

 redegørelse, jf. stk. 4, nr. 4, der gør det muligt for  

 amtsrådet at konstatere, om projektet er udført i  

 overensstemmelse med forudsætningerne og de fastsatte vilkår.
Det foreslås i stk. 5, at amtsrådet kan  

 ændre afgørelsen om vilkår, hvis der fremkommer nye  

 oplysninger om forureningen.
Det forudsættes, at vilkårene kun  

 ændres, såfremt dette er nødvendigt på grund af de  

 nye oplysninger om forureningens art, omfang og placering.
Jf. i  

 øvrigt med bemærkningerne til § 71. Eksempelvis kan gravearbejde  

 i forbindelse med byggeri afsløre anden eller mere forurening end  

 forudsat, og myndighederne skal derfor have lejlighed til at tage stilling  

 hertil, herunder om der er behov for yderligere undersøgelser.
Vilkår skal efterleves af den til enhver tid  

 værende grundejer og bruger.
Vilkår vil derfor kunne indgå  

 i kortlægningens beskrivelse af ejendommen.
 Det foreslås, at amtsrådet kan lade  

 længerevarende vilkår tinglyse på den  

 pågældende ejendom.
Amtsrådet foreslås i stk. 8 at kunne  

 fastsætte regler for hvilke forhold, der skal være opfyldt for at  

 kunne opnå tilladelse til ændret anvendelse og til bygge- og  

 anlægsarbejder.
Reglerne skal finde anvendelse på forurenede  

 grunde med ensartede problemstillinger.
Der kan eksempelvis være tale  

 om særlige forhold ved bestemte anvendelser for et specifikt  

 område, udskiftning af jord i en vis dybde som forudsætning for  

 byggeri til boligformål eller for anlæg af nyttehaver,  

 legepladser o.lign.
Amtsrådet vil i forbindelse med den konkrete  

 ansøgning, der henviser til opfyldelse af de regelfastsatte  

 vilkår, kunne påse, at de er opfyldt eller vil blive opfyldt, jf.  

 §§ 65 og 66.
 Ligeledes vil amtsrådet, jf. stk. 9, kunne  

 beskrive, under hvilke forhold det ikke er nødvendigt at søge  

 om tilladelse til ændret anvendelse eller bygge- og  

 anlægsarbejder, jf. stk. 1 og 2. Der vil typisk være tale om  

 erhvervsejendomme, hvor forureningen ikke udgør en risiko for  

 grundvandet.
 De lokalt fastsatte regler skal ligge indenfor rammerne af  

 de til enhver tid fastsatte regler i medfør af § 15, nr. 3.
Til § 9 Forureningskortlægningen medfører som  

 udgangspunkt ingen begrænsninger i den nuværende anvendelse.
Det  

 betyder, at ejendomme kan anvendes som hidtil, selv om de er omfattet af  

 kortlægningen.
Der kan imidlertid være situationer, hvor offentlig  

 oprydning eller afværgeforanstaltninger ikke er aktuelle, men hvor det  

 vil være hensigtsmæssigt, at beboere selv iagttager nogle  

 forholdsregler for at imødegå eventuelle sundhedsmæssige  

 risici.
Lovforslaget indeholder en hjemmel til, at amtet kan udarbejde  

 anbefalinger til ejerne eller brugerne om anvendelsen af arealer, der er  

 kortlagte.
Anbefalinger udstedes som gode råd og vejledninger.  

 Grundejeren og udlejeren videregiver anbefalingerne til lejerne.
 En anbefaling kan eksempelvis bestå i at råde  

 ejere af ejendomme, beliggende langs stærkt befærdede  

 trafikårer, til begrænset grøntsagsdyrkning samt til at  

 anlægge fast bund i sandkasser og lignende.
Bestemmelsen om anbefalinger i stk. 1, har baggrund i  

 Jordforureningsudvalgets betænkning fra 1996, specielt  

 betænkningens bilag »Forurenet jord og uorganiske restprodukter«.  

 Udvalget vurderede omfanget af forurenede arealer til at være  

 betydeligt større end tidligere antaget.
Dette skyldtes ikke mindst,  

 at også diffus forurening fra trafik og skorstene m.v. blev inddraget i  

 vurderingen.
Da det samfundsmæssigt måtte anses for en umulig  

 opgave at fjerne så meget jord eller rense så store  

 områder, foreslog udvalget, at myndighedsrådgivning af beboere  

 skulle anvendes som et middel til at nedsætte kontakten med forurenet  

 jord.
Anbefalinger er først og fremmest tænkt at  

 skulle finde anvendelse i let forurenede områder som anvendes til  

 boligformål o.lign.
Anbefalinger skal således supplere den  

 offentlige oprydnings- og afværgeindsats, jf. lovens kapitel 3, idet  

 oprydning og afværgeforanstaltninger igangsættes ved  

 stærkere forurening.
En undersøgelse, som udføres af  

 amtsrådet i henhold til lovens § 17, kan således resultere i  

 en beslutning om udarbejdelse af anbefalinger til beboere som alternativ til  

 en oprydning.
Det vil sige, at anbefalinger kan være et permanent  

 middel til at imødegå forurening.
Der er imidlertid ikke noget i  

 vejen for, at amtsrådet midlertidigt udsender anbefalinger til beboere  

 på grunde, som senere - når amtsrådet når hertil i  

 prioriteringen - vil blive ryddet op eller afværget.
Miljøstyrelsens vejledning nr. 6, 1998, om  

 oprydning på forurenede lokaliteter indeholder  

 afskæringskriterier for jord.
Afskæringskriterierne angiver det  

 niveau af jordforurening, hvorover det er nødvendigt at foretage en  

 total afskæring af al kontakt med jorden, hvis området skal  

 anvendes til beboelse o.lign.
Jordforurening over afskæringskriterierne  

 på boligarealer o.lign. bør som hovedregel imødegås  

 med oprydning og afværgeforanstaltninger i henhold til § 17, med  

 mindre der er mulighed for at fjerne forureningen med et påbud til  

 forurener efter bestemmelserne i kapitel 5. I særlige tilfælde  

 kan forurening over afskæringskriterierne imødegås med  

 permanente anbefalinger i henhold til stk. 1, men det kræver, at  

 efterlevelse af anbefalingerne følges særlig tæt af  

 myndighederne.
Omvendt kan det også forekomme, at jordforurening under  

 afskæringskriterierne imødegås med offentlig oprydning  

 eller afværgeforanstaltninger, jf. § 17, f.eks. på en  

 småbørnsinstitution, hvor opfyldelse af anbefalinger kan  

 være urealistisk.
 Arealer, som anvendes til andre formål end beboelse,  

 f.eks. kontor og butikker, kan i særlige tilfælde, hvor  

 jordforurening kan udgøre en risiko for mennesker, som er på  

 arbejde, modtage anbefalinger.
I modsætning til anbefalingerne, som ikke er  

 bindende for grundejeren, foreslås det i stk. 2, at der for  

 arealer, der er kortlagt, og som er offentligt eller alment  

 tilgængelige i bred forstand, kan udstedes påbud med bindende  

 virkning for grundejeren.
Det foreslås, at grundejeren ved konkrete  

 påbud kan pålægges begrænsede handlepligter.  

 Sådanne påbud kan være nødvendige på arealer  

 med følsomme aktiviteter, hvor forureningen skønnes at  

 være af en sådan grad, at der kan være forbundet en risiko  

 for sundheden ved den nuværende anvendelse.
 I stedet for påbud kan amtsrådet i regler  

 fastsætte handlepligter for ejere af bestemte kortlagte arealer, jf.  

 stk. 3.
Der kan alene være tale om mindre  

 omkostningskrævende handlepligter på alment tilgængelige  

 udendørsarealer.
Ved alment tilgængelige arealer forstås  

 fællesarealer til boligbebyggelse, i beboelsesområder, parker og  

 legepladser m.v. eller andre arealer med almindelig adgang, f.eks. friarealer  

 omkring en virksomhed eller udendørsarealer på  

 erhvervsejendomme, der er udlagt til erhvervsformål, hvis disse arealer  

 rent faktisk anvendes af f.eks. områdets beboere.
Med »alment  

 tilgængelige arealer« forstås således også arealer,  

 hvor mange ejere eller andelshavere færdes, f.eks. boligkaréer  

 opdelt i ejerlejligheder.
Typisk vil der være tale om blandede  

 ejerboliger, andelsboliger og lejerboliger omkring friarealet.
Handlepligterne kan bestå i krav om  

 græsdække, udlægning af barkflis, fast bund i sandkasser og  

 lignende foranstaltninger.
Hvor der er behov for særlig beskyttelse,  

 eksempelvis på grund af at arealet er udsat for slid ved beboeres,  

 især børns, anvendelse, kan der stilles krav om  

 flisedækning eller tilsvarende overflade, der hindrer påvirkning  

 fra forurening.
En afgrænsning af handlepligten til arealer med  

 særlige aktiviteter, fx. legearealer, kan komme på tale.
En  

 virksomhed kan imødegå et påbud ved at gennemføre  

 en indhegning af arealet, således at arealets almene  

 tilgængelighed forhindres.
En indhegning er dog ikke altid en  

 tilstrækkelig foranstaltning, hvis der eksempelvis er støvflugt  

 fra arealet.
Der vil i gennemsnit for de ejendomme, der vil kunne  

 få et påbud om handlepligt, kunne blive tale om en udgift  

 på 20.000 kr.
Krav om f.eks. græsdække på  

 opholdsarealer eller barkflis under legeredskaber, for at hindre børns  

 kontakt med den underliggende jord, vil dog, afhængigt af arealets  

 størrelse, ofte kunne udføres billigere.
Det må  

 også antages, at samme arbejde undertiden vil blive udført  

 alligevel af andre årsager, fx. æstetiske, eller for at forebygge  

 faldskader ved legeredskaber.
Tilsvarende gør sig gældende, hvor  

 kravet kan være en fast belægning som følge af kraftig  

 slitage af overfladedækket, fx. på gangstier eller boldbaner.
 Det forudsættes også med handlepligtens  

 afgrænsning til »bestemte kortlagte arealer«, at der skal  

 fastsættes en konkret geografisk afgrænsning af det kortlagte  

 areal, der giver begrundelse for handlepligten.
I handlepligten ligger også en pligt til at  

 fastholde det givne forhold, som handlepligten omfatter.
Det bestemmes  

 derfor, at pligten påhviler den til enhver tid værende ejer og at  

 pligten kan tinglyses på ejendommen.
 Ejere skal orientere lejere om handlepligter, der  

 påhviler ejendommen.
Meddelelse af påbud om handlepligter  

 forudsætter, at der foreligger et vidensgrundlag, der kan begrunde  

 handlepligten.
Handlepligt, såvel konkrete påbud som  

 regelfastsatte, kan principielt omfatte både arealer, der er kortlagt  

 på vidensniveau 1 og på vidensniveau 2. Handlepligtens omfang vil  

 dog typisk være mere udbygget på vidensniveau 2 end på  

 vidensniveau 1.
 Handlepligt, der pålægges ejendomme, der er  

 kortlagt på vidensniveau 1, forudsættes således med hensyn  

 til arten og omfanget begrænset, så den ikke medfører et  

 væsentligt fald i ejendommens eller virksomhedens værdi.
 Pligten til at pålægge f.eks. barkflis  

 på legepladser eller fast belægning på en gangsti eller en  

 boldbane for at undgå kontakt med den underliggende jord, der kan  

 være eller er forurenet, vurderes som oftest, at kunne sidestilles med  

 almindelig vedligeholdelse af det kortlagte areal med den anvendelse, det har  

 som alment tilgængeligt areal.
 Ved ovennævnte lokalt fastsatte regler om  

 handlepligt eller om tilladelse skal der altid være mulighed for  

 dispensation fra reglerne.
 Regler efter § 9, stk. 3, skal ligge indenfor  

 rammerne af de til enhver tid gældende regler, der fastsættes i  

 henhold til § 15, nr. 3.
Til § 10 En tilladelse forpligter ikke grundejeren eller brugeren  

 til at gennemføre projektet og foretage den forudsatte oprydning.
Den  

 gældende retstilstand har medført usikkerhed om mulighederne for  

 at stille krav til ejeren eller brugeren, hvis byggeriet opgives.
Problemet  

 består i, at et påbegyndt projekt, der ikke afsluttes, yderligere  

 kan aktualisere en forureningsfare på grunden.
Har en forurening  

 tidligere været afskærmet, fx. ved en asfaltering, kan en  

 blotlægning medføre, at forureningsfaren aktualiseres.
For at  

 myndighederne kan sikre, at en blotlagt forurening ikke i urimelig lang tid  

 henligger på denne måde, foreslås det, at myndighederne  

 skal kunne fastsætte en frist for, hvornår projektet skal  

 færdiggøres.
Overskrides fristen, kan miljømyndighederne  

 påbyde ejeren eller brugeren at efterlade grunden i en  

 miljøtilstand, der ikke er forringet sammenlignet med den tilstand,  

 som arealet havde før projektets påbegyndelse.
I sådanne  

 tilfælde kan grundejeren eller brugeren påbydes at foretage en  

 afskærmning af forureningen eller at bortskaffe opgravet, forurenet  

 jord på en miljømæssig forsvarlig måde.
Til § 11 Det foreslås i bestemmelsen, at myndighederne,  

 såfremt en ejer eller bruger fremsætter ønske herom, skal  

 udfærdige en erklæring, når et projekt eller en oprydning  

 er afsluttet.
Erklæringen kan indeholde en beskrivelse af selve det  

 oprydningsprojekt, som er gennemført på arealet, og  

 erklæringen kan indeholde en beskrivelse af arealets  

 kortlægningsmæssige status, efter oprydningen er  

 gennemført.
Endelig skal det også fremgå af  

 erklæringen, om amtet har ført tilsyn med  

 oprydningsprojektet.
Til § 12 Med bestemmelserne videreføres den  

 underretningspraksis, som gælder efter affaldsdepotlovens  

 § 12.
Det følger af forvaltningsloven, at der skal ske  

 inddragelse af grundejere, forinden amtsrådet træffer  

 beslutninger vedrørende kortlægning.
Der gives underretning til  

 ejeren om arealets endelige kortlægningsmæssige status.
Ejeren  

 skal underrette lejere.
Underretning om kortlægningen skal være  

 ledsaget af oplysninger om retsvirkningerne af denne.
Det skal ligeledes  

 fremgå, hvis amtet har udarbejdet anbefalinger om anvendelsen af  

 arealerne eller om amtet har meddelt påbud eller fastsat regler om  

 særlige handlepligter.
Det skal endvidere fremgå, om  

 amtsrådet har udstedt regler om vilkår for bygge- og  

 anlægsarbejde eller ved ændret anvendelse, eller om at tilladelse  

 ikke er nødvendig for bestemte anvendelsesændringer eller for  

 bestemte bygge- og anlægsarbejder.
Ligeledes skal det oplyses, om der  

 gælder generelle regler, der er udstedt af ministeren.
I de tilfælde, hvor en ejer eller bruger får  

 oplyst, at det ikke er nødvendigt at søge tilladelse efter  

 § 8, stk. 2, før bygge- og anlægsarbejder, bør  

 der oplyses om forudsætningerne for, at tilladelse ikke er  

 nødvendig.
Det bør videre oplyses, at en ændring af  

 forudsætningerne kan betyde, at lokaliteten bliver omfattet af  

 ansøgningspligten i § 8, stk. 2.
 Ejere af boligejendomme, der kortlægges på  

 vidensniveau 2, foreslås, som efter gældende affaldsdepotlovs  

 § 12, stk. 1, orienteret om værditabsordningen.
Til § 13 Med den foreslåede bestemmelse fastlægges, at  

 når begrundelsen for en kortlægning af et areal eller en del af  

 et større areal, fx. en ejendom indenfor et kortlagt areal, ikke  

 længere er til stede, skal amtsrådet træffe  

 afgørelse om, at arealet udgår af kortlægningen.
Dette  

 skal ejeren underrettes om og registerets oplysning herom skal slettes, jf.  

 § 14, stk. 3.
Det vil typisk være i forbindelse med  

 amtsrådets nærmere kortlægning fra vidensniveau 1 til  

 vidensniveau 2, som foretages for særlige arealer, jf. § 6, stk. 1, at  

 der konstateres ikke at være forurening på det givne areal.
Men  

 også viden, der foreligger ad anden vej eller for andre arealer end de  

 i § 6, stk. 1, nævnte, vil kunne resultere i en afgørelse om, at  

 arealet ikke længere skal være kortlagt.
Hvis fx. en ejer af en grund udenfor de i § 6,  

 stk. 1, nævnte arealer, der er kortlagt på vidensniveau 1,  

 ønsker grunden vurderet, således at denne, hvis der ikke  

 konstateres forurening, kan slettes af kortlægningen, må ejeren  

 selv bekoste en teknisk undersøgelse til afprøvning af, om der  

 faktisk er forurening på grunden.
Det samme er tilfældet, hvis  

 grunden er indenfor de i § 6, stk. 1, nævnte arealer, men  

 ejeren ikke ønsker at afvente amtsrådets videre  

 kortlægning i henhold til § 7. En teknisk undersøgelse til  

 afprøvning af, om der er faktisk forurening på grunden, koster  

 ca. 25.000 kr.
Mindre udsving i prisniveauet kan forekomme, afhængigt  

 af grundens størrelse.
Det bemærkes, at ejeren alene skal lade sin egen  

 grund undersøge med henblik på om grunden aktuelt er forurenet.  

 Ejeren skal således ikke undersøge forureningsforholdene  

 på nabogrundene eller tage højde for eventuel  

 efterfølgende forureningspåvirkning af hans grund.
Hvis grunden  

 efterfølgende påvirkes af forurening må grundejeren og de  

 relevante myndigheder forholde sig selvstændigt dertil.
Også  

 ejere af grunde, der ikke er kortlagte, kan vælge at lade deres grund  

 undersøge for forurening for at sikre sig mod problemer, fx. ved  

 senere disponeringer over grunden, som kunne vanskeliggøres, hvis der  

 var forurening.
Til § 14 Ved kortlægningen på vidensniveau 1 og  

 vidensniveau 2 foreslås, at amtet skal lade de af kortlægningen  

 omfattede ejendomme indføre i matrikelregisteret.
 Efter bestemmelsen i stk. 2 foretager  

 Forsvarsministeriet selv en tilsvarende indførelse i eget register.  

 Det er i forlængelse af bestemmelsen i § 3, stk. 3, at  

 Forsvarsministeriet selv kortlægger forurenede arealer på  

 vidensniveau 1. Der henvises til bemærkningerne til § 3.
 I konsekvens af, at et areal ikke længere er  

 kortlagt, jf. § 13, skal arealet udgå af registeret.
Der vil efter forhandling med de berørte parter  

 blive fastsat nærmere regler om registreringen og registerets  

 førelse.
Der vil i forhandlingerne og den nærmere  

 regelfastsættelse blive taget udgangspunkt i Matrikelregisteret under  

 By- og Boligministeriet og Københavns og Frederiksberg Kommuners egne,  

 men tilsvarende registre.
Der sigtes mod en sammenkobling mellem  

 matrikelregistrene og det digitale matrikelkortværk både på  

 landsplan og i de to nævnte kommuner.
Til § 15 Med bestemmelsen gives der miljø- og  

 energiministeren mulighed for at udfylde rammerne i nærværende  

 lovforslag med nærmere procedureregler eller nærmere tekniske  

 afgrænsninger, definitioner m.v., så der kan sikres en ensartet  

 praksis i hele landet.
Det er med bestemmelsen i nr. 1 tanken, at der skal  

 være mulighed for at bestemme, at en ansøgning skal  

 redegøre for bestemte relevante forhold, evt. i skemaform, og f.eks.  

 skal vedlægges en kortskitse med angivelse af det påtænkte  

 byggeris placering på grunden, samt kopi af ansøgning om  

 byggetilladelse.
Det kunne også komme på tale efter nærmere  

 forhandlinger med parterne at bestemme, at f.eks. ansøgninger, der  

 samtidig skulle søges om byggetilladelse til, blev fremsendt til  

 amtsrådet gennem kommunalbestyrelsen.
Med bestemmelsen i nr. 2 ønskes mulighed for at  

 smidiggøre administrationen for sådanne sager, som ved den  

 praktiske administration af bestemmelserne i § 8, stk. 1 og 2,  

 viser sig at resultere i utilsigtede restriktioner.
Dette kan f.eks.  

 være særlige afgrænsede former for ændringer eller  

 særlige sager, herunder særlige mindre bygge- og  

 anlægsarbejder.
 Med bestemmelsen i nr. 3 ønskes mulighed for at  

 kunne regulere handlepligtsregler og offentliggørelsen heraf.  

 Bestemmelsen om lokalt fastsatte regler om handlepligter i § 9,  

 stk. 3, er ny på området og det kan evt. blive  

 nødvendigt at normere amtsrådenes udmøntning af  

 bestemmelsen.
 Med bestemmelsen i nr. 4 gives mulighed for udfyldende  

 bestemmelser, der skal sikre, at kortlægningsopgaven løses  

 ensartet inden for lovbestemmelsernes rammer og i efterlevelse af den linie,  

 som bestemmelserne lægger med hensyn til underretning af ejere og  

 indførelse i register.
 Med bestemmelsen i nr. 5 ønskes mulighed for at  

 sikre, at kortlægningsopgaven løses som nævnt oven for  

 under nr. 4. Umiddelbart forventes de vejledninger, der vil foreligge om  

 kriterier m.v., tilstrækkeligt normerende for administrationen, men der  

 kan være forhold, der begrunder en egentlig regelfastsættelse for  

 områder inden for kortlægningsopgaven, eksempelvis prioritering  

 af kortlægningsindsatsen og tidsgrænser for afslutning af  

 kortlægningen af nærmere bestemte arealtyper.
Til § 16 Der foreslås med bestemmelserne i § 16, stk. 1  

 og 2, at der ikke skal være klageadgang for amtsrådets og  

 kommunalbestyrelsens beslutninger og afgørelser i medfør af  

 kapitlet om kortlægning m.v.
Der er tale om en videreførelse af samme princip,  

 som har været gældende på området siden vedtagelsen  

 af kemikalieaffaldsdepotloven i 1983, der i § 17 bestemte, at  

 afgørelser efter loven ikke kunne påklages.
Der var tale om  

 afgørelser om registrering, undersøgelser og oprydninger samt i  

 visse tilfælde om ekspropriation eller om benyttelse af  

 vandforsyningsanlæg.
 Den manglende klageadgang på området blev  

 videreført da kemikalieaffaldsdepotloven blev ændret til  

 affaldsdepotloven i 1990, og kom også til at gælde for det  

 samtidigt indførte krav om tilladelse til byggeri og ændret  

 anvendelse.
 Ved den efterfølgende uddelegering af opgaver inden  

 for visse brancher til amtsrådene og senest ved ændringen af  

 affaldsdepotloven i 1996, hvor alle opgaver, der hidtil havde ligget i  

 Miljøstyrelsen, blev udlagt til amtsrådene blev  

 et-instansprincippet bekræftet og den manglende klageadgang på  

 området blev fastholdt.
Jordforureningsudvalget foreslog i sin betænkning  

 fra 1996, at man som hidtil ikke indførte nogen generel klageadgang  

 over kortlægningen.
Derimod foreslog udvalget en særlig  

 bestemmelse om en adgang for ejeren til efterfølgende ved fremsendelse  

 af nye oplysninger at få revurderet afgørelsen om  

 kortlægning i amtsrådet.
Denne afgørelse skulle kunne  

 påklages.
Det blev derudover foreslået som noget nyt, at i sager  

 om nybyggeri og ændret anvendelse og om det af udvalget  

 foreslåede forbud mod anvendelse af kælderarealer, skulle  

 afgørelser kunne påklages.
Udvalgets forslag om påbudt  

 handlepligt til imødegåelse af miljøproblemer fandtes  

 derimod ikke at begrunde klageadgang.
I forbindelse med nærværende lovforslag, der  

 foreslår en noget anden opbygning af den offentlige indsats på  

 området end Jordforureningsudvalgets forslag, er  

 spørgsmålet om klageadgang igen taget op til overvejelse.
I  

 givet fald vil ud over grundejere også kommunen,  

 vandindvindingsselskaber og andre kunne være klageberettiget, jf. § 82.  

 I vurderingen indgår også en afvejning af de interesser, der i  

 realiteten vil kunne varetages ved en klageordning i forhold til situationen,  

 hvor der som i dag ikke foreligger en klagemulighed på området.
Det vurderes i overensstemmelse med holdningen, der  

 lå bag udlægningen af alle opgaver til endelig afgørelse  

 til amterne med affaldsdepotlovens ændring i 1996, at der er  

 tilvejebragt en praksis efter gældende lovgivning, som overordnet set  

 har fundet en hensigtsmæssig afbalancering af de såvel private  

 som offentlige interesser og hensyn, der skal varetages ved kortlægning  

 m.v. i forbindelse med en imødegåelse af risikoen ved  

 jordforurening.
De samme interesser og hensyn gør sig gældende  

 ved de nu foreslåede bestemmelser.
 Det tages herved i betragtning, at afgørelserne i  

 kapitel 2, både vedrørende kortlægning og ændret  

 anvendelse og handlepligt, i vid udstrækning hviler på  

 konstatering af faktiske, miljømæssige, geologiske,  

 hydrogeologiske og geografiske lokale forhold, der gælder for det  

 enkelte areal.
 Afgørelser om kortlægning på baggrund  

 af sådanne lokalt sammenhængende tekniske forhold findes  at  

 udgøre et mindre egnet klagetema til videre vurdering i en  

 klagesagsbehandling.
Det er netop med forslagets udlægning af  

 kortlægningskompetencen tanken, at det er det enkelte amtsråd,  

 der som hidtil selv træffer beslutning om, fastlægger og  

 gennemfører en samlet løsningen af kortlægningsopgaven i  

 amtet.
En endelig afgørelse om kortlægning kan være en  

 afgørende forudsætning for at kunne gennemføre en  

 eventuelt hastende offentlig oprydningsindsats, bl.a. til sikring af  

 grundvandet, jf. kapitel 3.
 Der findes i den forbindelse ikke afgørende  

 begrundelse for at en efterfølgende stillingtagen til en allerede  

 kortlagt grund på baggrund af ny viden eller efter en oprydning  

 særskilt skulle kunne påklages, jf. nedenfor om § 13.  

 Miljøstyrelsen forventer at udarbejde en vejledning om  

 kortlægningen i forbindelse med lovforslagets ikrafttrædelse.
Afgørelser om vilkår for ændret  

 anvendelse (efter gældende lov kaldet frigivelse) på baggrund af  

 de tekniske forhold på stedet sammenholdt med den ønskede  

 ændring findes som hidtil at kunne afgøres endeligt af  

 amtsrådet som første kompetente myndighed.
Vurderingen heraf  

 begrundes i samme holdning, som begrundede, at opgaven har været  

 placeret i amtsrådene siden uddelegering til disse.
Som ovenfor  

 nævnt, først for sager inden for udvalgte brancher og siden for  

 alle sager, hvilket skete ved ændringen af affaldsdepotloven i 1996.  

 Uddelegeringen havde bl.a. til formål, at de enkelte amtsråd  

 skulle kunne træffe hurtige endelige afgørelser i sådanne  

 sager i koordinering med den indsats amtsrådet selv står for  

 på området.
 Lovforslagets bestemmelser herom indebærer i  

 øvrigt i sig selv en afgrænsning af amtsrådets muligheder  

 for vilkårsfastsættelse til kun at omfatte bestemte ejendomme og  

 bestemte former for vilkår.
 Afgørelser om de foreslåede påbud eller  

 lokalt fastsatte regler om handlepligt findes med de begrænsninger,  

 herunder deres omfang, der allerede med lovbestemmelserne er fastsat, ikke at  

 give behov for eller grundlag for klage til anden administrativ  

 myndighed.
Der foreligger på området gennem  

 bekendtgørelser, vejledninger, tekniske rapporter m.v. en  

 administrativ og teknisk normering af administrationen, der som ovenfor  

 nævnt vurderes at sikre en hensigtsmæssig administration og  

 balance mellem alle interesser uden en formel klageadgang.
Med lovforslagets  

 bestemmelser forventes denne praksis videreført.
Det bemærkes, at i henhold til forvaltningsloven  

 skal der forinden, der træffes afgørelser, ske  

 partshøring.
Ejeren af en grund vil derved få lejlighed til at  

 høre amtsrådets begrundelse for kortlægningen af grunden  

 og vil kunne gøre sine synspunkter vedrørende  

 kortlægningen gældende overfor amtsrådet, inden der  

 træffes endelig afgørelse om kortlægning af den  

 pågældende grund.
 Videre skal det bemærkes, at såfremt f.eks.  

 ejeren af en ejendom, der er omfattet af en kortlægning, dokumenterer,  

 at forureningsforholdene er anderledes eller ændrede i forhold til  

 forudsætningen for kortlægningen, vil amtsrådet efter  

 almindelige forvaltningsretlige betragtninger skulle forholde sig dertil og i  

 givet fald revurdere kortlægningen, jf. også forslagets  

 § 13, der pålægger amtsrådet at lade et areal  

 udgå af kortlægningen, hvis amtsrådet finder det godtgjort,  

 fx. på grundejerens eget initiativ, at der ikke er grundlag for at  

 opretholde kortlægningen.
For fuldstændighedens skyld skal nævnes, at en  

 utilfreds grundejer kan vælge at indbringe en afgørelse for  

 domstolene eller kan vælge at forelægge en sag for  

 tilsynsrådet til tilsynsrådets vurdering af, om der er anledning  

 til reaktion fra rådets side.
Ligeledes kan en grundejer indbringe sin  

 sag for Folketingets Ombudsmand.
 Der henvises til bemærkningerne til § 25 og §  

 38.
Til kapitel 3 Kapitel 3 indeholder de nærmere regler om  

 myndighedernes undersøgelses-, oprydnings- og afværgeindsats  

 samt nedsættelse af et depotråd m.v.
Ved en ændring af  

 affaldsdepotloven i 1996 blev de konkrete oprydningsopgaver pr. 1. juli 1996  

 henlagt til amterne.
I lovforslaget bibeholdes den opgavefordeling, der  

 herefter har været mellem amterne og Miljøstyrelsen.
Det betyder  

 bl.a., at Depotrådet fortsætter efter den nye lov, ligesom  

 Miljøstyrelsen fortsætter arbejdet med udvikling og  

 afprøvning af ny teknologi vedrørende oprydnings- og  

 afværgeprojekter.
Til § 17 Bestemmelsen bygger på den hidtil fastlagte  

 opgavefordeling mellem det decentrale niveau, kommunerne og amtskommunerne,  

 og det centrale niveau, Miljø- og Energiministeriet.
Bestemmelsen  

 fastlægger endvidere miljømyndighedernes forpligtelse til at  

 opsøge og indsamle oplysninger og viden om jordforureninger og  

 erfaringer i forbindelse med oprydning og afværgeforanstaltninger.
 Amtsrådene varetager, udover kortlægningen,  

 jf. kapitel 2, prioritering af undersøgelser, anlæg og drift af  

 afværgeforanstaltninger, herunder oprydninger, monitering og  

 godkendelse af og tilsyn med oprydninger.
 Miljøstyrelsen forudsættes som hidtil at  

 kunne koncentrere indsatsen på det mere overordnede plan ved en  

 koordinering af indsatsen, indsamling af viden, fastsættelse af  

 kriterier og grænseværdier, udarbejdelse af vejledninger m.v.  

 samt ved at koordinere internationalt arbejde på området.
Der afsættes på finansloven et beløb  

 til fremme af teknologiudviklingen.
Bevillingen administreres af  

 Miljøstyrelsen, der forelægger forslag til principper og  

 programområder for Depotrådet.
Ordningen er etableret med henblik på gennem en  

 koordineret indsats på teknologiområdet m.v. at effektivisere og  

 billiggøre oprydninger på depotområdet samt at fjerne  

 barrierer for udvikling og anvendelse af målrettede teknologier overfor  

 jord- og grundvandsforureninger.
Der kan af bevillingen bl.a. afholdes  

 udgifter til erfaringsopsamling på jordforureningsområdet samt  

 udvikling og afprøvning af nye teknologier, udvikling og  

 afprøvning af metoder - bl.a. med henblik på  

 kriteriefastsættelse, risikovurderinger og  

 beskæftigelsesmæssige analyser samt til at dokumentere, vurdere  

 og sammenligne afværgeteknikkers effektivitet, omkostninger og  

 miljøpåvirkninger.
Bevillingen kan endvidere anvendes til  

 medfinansiering af udgifter til udviklings- og afprøvningsaspekter ved  

 de afværgeprojekter, som amtsrådene udarbejder og finansierer,  

 hvis de indeholder et udviklingsaspekt.
Der kan desuden afholdes udgifter,  

 herunder ydes tilskud, til forsikring vedrørende eventuelt  

 erstatningsansvar i forbindelse med oprydninger eller lignende.
Der kan  

 afholdes udgifter, herunder ydes tilskud, til deltagelse i internationalt  

 samarbejde, information, herunder annoncering, udbud af projekter, revision  

 samt evaluering m.v.
Endvidere kan der afholdes udgifter til  

 resultatformidling.
Miljøstyrelsen giver årligt en status  

 på ordningen og beskriver de fremadrettede programområder for  

 Depotrådet.
Miljøstyrelsen agter at lade udføre en  

 ekstern evaluering af ordningen 5 år efter ordningens  

 igangsættelse.
Fastsættelse af tilskud drøftes for hver  

 enkelt sag mellem bygherre og Miljøstyrelse.
Udgangspunktet er, at  

 puljen betaler alle de merudgifter, der er forbundet med, at der er knyttet  

 et teknologiprojekt til et afværgeprojekt.
I de situationer, hvor der  

 er større usikkerhed eller risiko ved afprøvning af metoden,  

 kan der ved en konkret vurdering gives større tilskud.
Ved den enkelte  

 tilskudssag vil det blive vurderet, om der gives tilskud til materiel, og  

 hvad der efterfølgende skal ske med dette.
Som oftest vil amterne  

 overtage materiellet.
 Amtsrådene og Københavns og Frederiksberg  

 Kommuner har oprettet en organisation, »Amternes Videncenter for  

 Jordforurening«, der foretager en systematisk videnopsamling og -bearbejdning  

 i forhold til amtskommunernes driftsopgaver samt udbuds- og  

 kontraktstyring.
Til §§ 18, 19 og 20 Hensynet til menneskers sundhed og grundvandet vil  

 være de bærende hovedhensyn for den offentlige indsats.
Som led i  

 indsatsen foretager amtsrådet sammen med kommunalbestyrelsen, jf.  

 lovforslagets § 6, en fastlæggelse af de arealer, der skal  

 omfattes af indsatsen.
Den offentlige indsats skal tilrettelægges og  

 prioriteres i en integreret sammenhæng med de økonomiske  

 ressourcer, som amtsrådet årligt afsætter til  

 området.
Grundvandshensynet sikres varetaget gennem den udpegning  

 af områder med særlige drikkevandsinteresser, som amtsrådet  

 skal foretage i forbindelse med regionplanlægningen, og hvor  

 amtsrådet i henhold til vandforsyningsloven har pligt til at udarbejde  

 en overordnet plan for hele beskyttelsesindsatsen.
Som nævnt i  

 bemærkningerne til kapitel 2 skal amtsrådet ved udpegning af de  

 arealer, som skal indgå i den offentlige indsats, også vurdere,  

 om der er grundvandsproblematisk forurening på arealet.
 Også forurenede arealer udenfor områder med  

 særlige drikkevandsinteresser kan medtages i den offentlige indsats,  

 hvis forureningen truer indvindingsoplande for eksisterende almene  

 vandindvindingsanlæg.
Kommunerne udpeger de arealer, der aktuelt anvendes til  

 følsom anvendelse som for eksempel boliger, institutioner m.v., og  

 videregiver disse oplysninger til amtsrådet.
Der henvises også  

 til bemærkningerne til §§ 6 og 7.
Den offentlige indsats er ligesom efter gældende  

 regler subsidiær i forhold til at meddele påbud til forureneren.  

 På indsatsoversigten kan der derfor ikke optages forureninger, hvorom  

 der kan meddeles påbud.
Påbud, der ikke efterkommes, kan  

 håndhæves ved en selvhjælpshandling af tilsynsmyndigheden.  

 Ønsker tilsynsmyndigheden ikke at udføre en  

 selvhjælpshandling, og skønnes det udsigtsløst at  

 gennemtvinge påbudet ved retsforfølgelse, tager amtsrådet  

 stilling til, om forureningen skal optages i oversigten.
Det  

 forudsættes herved, at tilsynsmyndigheden med alle midler i form af  

 påbud, indskærpelse og om muligt politianmeldelse har søgt  

 at gennemtvinge påbudet.
Det skal dog bemærkes, at i visse  

 tilfælde kan den offentlige indsats helt eller delvist eller eventuelt  

 foreløbigt bestå i meddelelse af anbefalinger (»gode råd«)  

 eller handlepligter, jf. § 9, stk. 1 og 2. Sådanne  

 meddelelser vil kunne ske uanset ovenstående.
Med oversigten skal amtsrådet vise, hvorledes  

 problemerne samlet forventes håndteret i amtet.
Der skal være et  

 program for, hvorledes forureningsproblemerne løses indenfor en  

 nærmere fastlagt tidshorisont set i sammenhæng med de  

 økonomiske ressourcer, der afsættes til området.
 Af prioriteringen skal fremgå hvilke aktiviteter,  

 der er budgetteret med i de førstkommende år.
 Ligesom efter affaldsdepotloven kan myndighedernes  

 prioritering af den offentlige indsats ikke påklages, jf. de  

 almindelige bemærkninger til lovforslaget.
Til § 21 Kravet om underretning af grundejeren og forureneren eller  

 den, der kan være adressat for et påbud efter kapitel 5, er  

 foreslået videreført fra affaldsdepotlovens § 12.
Til § 22 Ligesom efter værditabslovens § 11 (dette  

 forslags § 34) og affaldsdepotlovens § 14 foreslås det, at  

 det offentlige skal kunne overtage en ejendom under visse betingelser.
 Med udgangspunkt i strategien for den offentlige indsats  

 kan to hensyn begrunde, at indsatsen kommer til at bestå i  

 opkøb, dels et sikkerhedsmæssigt hensyn i relation til en  

 eksisterende arealanvendelse og dels økonomiske overvejelser.
Som et eksempel på, hvor sikkerhedsmæssige  

 hensyn kunne begrunde opkøb, kan nævnes visse sager om opsivende  

 gas fra tidligere lossepladser.
Opkøb skal kun finde sted, hvis  

 myndighederne ud fra en konkret risikovurdering ikke finder en teknisk  

 løsning tilstrækkelig sikker.
Det kan også ud fra økonomiske overvejelser  

 være hensigtsmæssigt at foretage opkøb.
Der bør i  

 sådanne overvejelser indgå en afvejning af på den ene side,  

 hvad det vil koste at foretage oprydningen eller  

 afværgeforanstaltningen samtidig med, at den eksisterende anvendelse  

 bibeholdes, og på den anden side, hvad et opkøb og en eventuel  

 ændret arealanvendelse samt nødvendig  

 afværgeforanstaltning på et passende niveau vil koste.  

 Amtsrådet behøver ikke nødvendigvis at overtage hele  

 ejendommen, men kan opkøbe den forurenede del af en ejendom.
Ekspropriationshjemlen i stk. 2 er en  

 videreførelse fra affaldsdepotloven.
Dog er det præciseret, at  

 ekspropriation kan ske til eje eller midlertidig brug.
Det sidste vil for  

 eksempel være tilfældet, hvis der i forbindelse med  

 afværgeforanstaltninger er behov for at placere en  

 afværgepumpning på en ejendom for en langvarig periode, medmindre  

 der opnås en frivillig aftale med grundejeren.
Der henvises i  

 øvrigt til § 75 om erstatning, idet fastsættelsen af  

 erstatning i mangel af enighed nu varetages af taksationskommissionen efter  

 lov om offentlige veje.
 Ekspropriationshjemlen forventes kun anvendt i  

 tilfælde, hvor det er nødvendigt af hensyn til  

 vandindvindingsinteresser at foretage foranstaltninger på fremmed  

 grund, og hvor ejeren modsætter sig disse foranstaltninger.  

 Modsætter en ejer sig afværgeforanstaltninger, som udelukkende  

 har til formål at afværge sundhedsmæssige risici i  

 forbindelse med arealanvendelsen, vil der, i overensstemmelse med praksis  

 efter affaldsdepotloven, ikke blive eksproprieret.
 Det vil normalt være hensigtsmæssigt, at  

 kommunerne inddrages i overvejelserne om opkøb, og det foreslås  

 samtidigt i stk. 3, at kommunen skal kunne overtage ejendommen  

 vederlagsfrit af amtsrådet med henblik på at indpasse arealets  

 fremtidige anvendelse til den fysiske planlægning for  

 området.
Efter lov nr. 479 af 1. juli 1998 om ændring af  

 vandforsyningsloven (beskyttelse af drikkevandsressourcer og vandforsyning)  

 kan vandværker selv foretage undersøgelser og rydde op for  

 jordforureninger.
Der vil kunne opstå behov for, at vandværker  

 kan gå ind på fremmed grund og etablere en afværgepumpning  

 for en længere periode.
Det foreslås derfor i stk. 4, at  

 amtsrådet til fordel for et vandværk får hjemmel til at  

 ekspropriere.
Til § 23 Den offentlige indsats skal som hidtil ske i prioriteret  

 rækkefølge.
For ikke at fastlåse prioriteringen i for  

 snævre rammer bemyndiges ministeren til efter nærmere forhandling  

 med amterne at udstede retningslinier for amtsrådenes prioritering af  

 indsatsen.
I den fremtidige strategi skal indsatsen i relation til  

 grundvandsbeskyttelsen koncentreres til de udpegede områder med  

 særlige drikkevandsinteresser og i særlige tilfælde  

 eksisterende vandindvindingsoplande.
Kun på denne måde sikres  

 det, at der kan gennemføres en løsning på  

 grundvandsproblemerne indenfor de økonomiske og fysiske rammer, der  

 afsættes hertil, jf. § 6, stk. 1, nr. 1 og 2.
 Også i forbindelse med arealanvendelsen er der tale  

 om en prioritering af de offentlige midler, som kan ændres over tid,  

 hvis ny viden eller ændrede vurderinger senere tilsiger dette.
Det er først og fremmest målet at  

 overvåge og eliminere aktuelle arealanvendelseskonflikter.
Aktuelle  

 arealanvendelseskonflikter findes typisk i områder, der anvendes til  

 boliger eller børneinstitutionsformål, og kan f.eks.  

 imødegås ved eksponeringsbegrænsende foranstaltninger i  

 form af overdækning eller anbefalinger om ikke at dyrke  

 grøntsager m.v., jf. § 9, stk. 1.
Amtsrådet kan vælge at medtage andre  

 institutioner, sommerhuse, kolonihaver, parker og andre rekreative  

 områder.
Disse områder ligger på grund af deres anvendelse  

 udenfor den prioriterede oprydnings- og afværgeindsats, der er  

 afgrænset til at omfatte helårsboliger, børneinstitutioner  

 og offentlige legepladser, jf. § 6, stk. 1, nr. 3. Med samme  

 begrænsning kan amtsrådet vælge at inddrage hensynet til  

 det biologiske liv i omgivelserne, bl.a. overfladevand.
Oprydningsmetodik og oprydningsomfang er beskrevet i  

 Miljøstyrelsens vejledning, nr. 6-11, 1998, Oprydning på  

 forurenede lokaliteter.
Fastlæggelse af oprydningsomfang er baseret  

 på, at den forurening, som udgør en aktuel trussel mod sundhed  

 eller grundvand, skal afværges, enten i form af oprydning eller  

 afværgeforanstaltning.
Yderligere forurening kan fjernes, hvis dette  

 kan ske indenfor et rimeligt omkostningsniveau.
Hvis der ikke sker en  

 fuldstændig forureningsfjernelse, skal arealet fortsat være  

 forureningskortlagt.
Kortlægning af restforurening har til formål  

 at sikre det administrative grundlag for, at den efterladte restforurening  

 ikke spredes utilsigtet (lovforslagets § 50), og at der ikke på et  

 senere tidspunkt foregår bygge- og anlægsarbejder på  

 ejendommen, som skaber kontakt og eksponering for forurening (lovforslagets  

 § 8).
 Det skal bemærkes, at oprydningsomfanget ved de  

 oprydninger, som finder sted efter påbud til forurener i henhold til  

 lovforslagets kapitel 5, er defineret ud fra, at den hidtidige tilstand  

 på ejendommen, før forureningen indtraf, skal genoprettes  

 (genopretningsprincippet). Det vil sige, at al forurening skal fjernes, dog  

 under hensyntagen til, at der er en vis proportionalitet mellem omkostninger  

 og miljøforbedring (proportionalitetsprincippet).
 Der er således som udgangspunkt forskel i  

 oprydningsomfang, afhængigt af, om oprydningen sker som et led i den  

 offentlige indsats, jf. lovforslagets kapitel 3, eller om oprydningen sker  

 efter påbud til forurener, jf. lovforslagets kapitel 5.
Til § 24 Med bestemmelserne foreslås det depotråd, der  

 i 1996 blev nedsat i medfør af affaldsdepotlovens § 8 b,  

 videreført, men således, at rådet får udvidet sine  

 opgaver i takt med ændringerne ved nærværende lovforslag.  

 Som hidtil skal rådet følge amternes administration.
Rådet  

 skal sikre en samlet viden om jordforurening, og dette skal ske ved amternes  

 årlige indberetninger om gennemførte foranstaltninger og om den  

 planlagte indsats, ligesom rådet skal rådgive i forbindelse med  

 udfærdigelse af nye regler.
 Bestemmelsen i stk. 2 svarer til affaldsdepotlovens § 4,  

 stk. 3, og er således udtryk for videreførelse af gældende  

 krav om indberetning.
Rådet udarbejder en årlig redegørelse  

 til miljø- og energiministeren, og rådet vurderer mere  

 overordnet behovet for teknologiudvikling og afgiver hvert år en  

 anbefaling vedrørende principper og programområder, herunder  

 bevillingens fordeling herpå.
Det foreslås, at ministeren  

 fastsætter nærmere regler om Depotrådets  

 sammensætning og virksomhed.
Sådanne regler er udfærdiget i  

 bekendtgørelse nr. 808 af 5. september 1996. Rådet har medlemmer  

 fra Amtsrådsforeningen, Frederiksberg og Københavns Kommuner,  

 Kommunernes Landsforening, Dansk Industri, Danmarks Naturfredningsforening,  

 vandværksforeningerne og landbrugsorganisationerne.
Formandsskab og  

 sekretariatsbetjening er henlagt til Miljøstyrelsen.
 Endelig foreslås det præciseret, at  

 miljø- og energiministeren kan fastsætte nærmere regler om  

 indholdet af amtsrådenes indberetninger og indberetningernes form.
Til § 25 Det foreslås, at de afgørelser, som  

 amtsrådet træffer efter bestemmelserne i dette kapitel om den  

 offentlige undersøgelses- og afværgeindsats, ikke skal kunne  

 påklages.
Den offentlige indsats på området har siden  

 kemikalieaffaldsdepotloven i 1983 ikke kunnet påklages til anden  

 administrativ myndighed.
Det findes mindre foreneligt med opbygningen af den  

 offentlige indsats, der bygger på amtsrådets  

 miljømæssige prioritering inden for en given økonomisk  

 ramme, at enkelt afgørelser i den forbindelse skulle kunne indbringes  

 for anden administrativ myndighed.
 Der henvises også til bemærkningerne til §  

 16.
Til kapitel 4 Værditabsordningen er videreført stort set  

 uændret i forhold til lov om en værditabsordning for boligejere  

 m.v. sammenholdt med bekendtgørelse nr. 536 af 19. juni 1996 om  

 delegation af miljø- og energiministerens opgaver og beføjelser  

 og om behandlingen af sager efter lov om en værditabsordning for  

 boligejere m.v. og lovbekendtgørelse nr. 939 af 27. oktober 1996 af  

 lov om affaldsdepoter.
Der er dog på baggrund af den administrative  

 erfaring foreslået nogle tilpasninger og skærpende  

 præciseringer.
Der skal således generelt henvises til  

 bemærkningerne til forslaget til den gældende lov om en  

 værditabsordning for boligejere m.v.
Til § 26 Værditabsordningen omfatter fortsat boligejendomme,  

 som blev anvendt til helårsbeboelse den 18. november 1992, hvor  

 gældende værditabslov blev fremsat i Folketinget.
Ligeledes skal  

 der fortsat være sket en forurening før den 1. september 1993.  

 Forslagets § 26 svarer til §§ 1 og 2 i den gældende  

 værditabslov.
På baggrund af den administrative erfaring med  

 ordningen præciseres det, at ved beregningen af, om en erhvervs- og  

 boligetageejendom er omfattet eller ikke omfattet af ordningen, indgår  

 lofts- og kælderarealer samt garager ikke i beregningen.
Med angivelsen  

 af, at det kun er sådanne sekundære arealer, der ikke er  

 indrettet til bolig- og erhvervsformål, der undtages, tages  

 højde for, at hvis der f.eks. er tale om erhvervsmæssig  

 garageudlejning, vil garagerne skulle medregnes i etagearealet for  

 erhvervsdelen på linie med f.eks. et lager, værksted eller et  

 kontor.
Tilsvarende kan loftet udgøre en bolig eller indgå  

 integreret i erhvervsanvendelse, så det må regnes med under  

 etagearealet for erhvervsdelen.
 Der tages herved udgangspunkt i de registreringer,  

 kommunerne foretager i BBR (Bygnings- og Boligregistret) af arealer om de  

 enkelte ejendomme, bygninger og enheder (bolig- og erhvervsenheder).
I BBR defineres erhvervsareal som samtlige rum, der  

 udelukkende anvendes til erhverv, herunder også udnyttet areal af  

 tagetage og kælderetage.
Enheder, der anvendes til erhvervsmæssig  

 garageudlejning, har en selvstændig anvendelseskode i BBR og vil  

 være registreret som erhvervsareal.
Arealer i kælder og tagetage,  

 der ikke er indrettet til bolig- eller erhvervsformål, vil ikke  

 være registreret på enhedsniveau i BBR, men kan være  

 registreret som »Andet areal« på bygningsniveau, og dermed indgår  

 disse arealer hverken i bygningens samlede bolig- eller erhvervsareal.
 Der sikres således overensstemmelse mellem  

 arealdefinitionerne i lovforslagets § 26 og definitionerne i BBR.
Til § 27 Forslagets § 27 svarer til § 3 i den  

 gældende værditabslov.
Det er stadig en betingelse, at ejendommen  

 er erhvervet uden kendskab til forureningen.
Og endeligt gælder der  

 fortsat, at ejendommen, på tidspunktet for anmodning om at komme med  

 ind under værditabsordningen, fortsat anvendes til  

 helårsbeboelse.
Ordningen omfatter fortsat kun ejendomme, hvor enten  

 myndighederne eller den enkelte grundejer har dokumenteret, at ejendommen er  

 forurenet i et sådant omfang, at der er fare for miljø og  

 menneskers sundhed.
Dette vil svare til en kortlægning på  

 vidensniveau 2. Ejendomme, hvor der blot er mistanke om forurening, er ikke  

 omfattet af ordningen.
Det gælder også, hvis ejendommen er  

 kortlagt på vidensniveau 1. Det påhviler derfor grundejeren at  

 dokumentere, at grunden er forurenet, og at lovens øvrige betingelser  

 er opfyldt, hvis han ønsker at gøre brug af ordningen.
Udgiften  

 til undersøgelser fragår dog i den senere egenbetaling, hvis  

 ejendommen viser sig at være forurenet.
Erhvervelse af en på  

 vidensniveau 1 kortlagt ejendom, medfører ikke i sig selv, at ejeren  

 dermed kan siges at vide eller burde vide, at ejendommen var forurenet.
Til § 28 Bestemmelsen svarer delvist til den gældende  

 værditabslovs § 5, stk. 1 og 2. Det præciseres dog med  

 formuleringen i stk. 1 og 2, at værditabsordningen fortsat  

 afspejler de oprydningskriterier mv., der gælder for den offentlige  

 indsats overfor arealanvendelsesrisikoen.
I det omfang en  

 sundhedsmæssig risiko kan afværges ved en begrænset indsats  

 på udendørs arealer, for eksempel dækning af bar jord,  

 bund i sandkasser og lignende, vil sådanne foranstaltninger blive  

 udført efter ordningen.
Det samme gælder forureningsproblemer,  

 der kan imødegås ved blot at efterleve generelle anbefalinger  

 efter § 9, stk. 1, eller efterlevelse af påbud eller regler  

 udstedt i medfør af § 9, stk. 2.
 Udgangspunktet vil være, at ejendommen vil blive  

 opryddet i et sådant omfang eller på en sådan måde,  

 som oprydningen på baggrund af den aktuelle faktiske, følsomme  

 anvendelse ville være foretaget ved en offentlig oprydningsindsats.
Ordningen omfatter fortsat blandede erhvervs- og  

 boligejendomme.
Der er også på grund af den usikkerhed, som den  

 blandede anvendelse har givet anledning til ved administrationen af  

 værditabsordningen, søgt en præcisering i forslagets  

 stk. 1. Det er hensynet til den aktuelle faktiske lovlige  

 boliganvendelse med bygning og have, der er bestemmende for indsatsen efter  

 ordningen.
Forureningen, der relateres til erhvervsdelen af ejendommen, lades  

 således i princippet ude af betragtning ved oprydningen.
Det svarer  

 til, at ordningen som nævnt ovenfor også kan beskrives som en  

 fremskyndelse af den senere offentlige oprydning, der kunne forventes af  

 hensyn til arealanvendelsen som bolig.
Det foreslås som noget nyt i stk. 5, at  

 materiel, der anskaffes som nødvendigt led i gennemførelsen af  

 en oprydning, efter brug overgår vederlagsfrit enten til  

 amtsrådets videre anvendelse ved efterfølgende  

 værditabssager eller tilsvarende sager, afhændelse eller  

 bortskaffelse.
Udgifter eller indtægter i den forbindelse  

 tillægges amtsrådet.
 Det fastslås i stk. 6, at der kan afholdes  

 udgifter til forsikringer vedrørende eventuelt erstatningsansvar i  

 forbindelse med oprydninger.
Til § 29 Bestemmelsen i § 29 omfatter den gældende  

 værditabslovs § 7, stk. 1, § 9, stk. 1, 3. punktum,  

 og § 6, stk. 1 og 2. Bestemmelsen i § 29, stk. 2, om  

 overdragelse af retten til oprydning til en senere erhverver er ændret  

 i forhold til den eksisterende værditabsordnings bestemmelse herom, jf.  

 § 9, stk. 1, 3. punktum, idet det nu foreslås, at  

 overdragelsen kan ske allerede på ansøgningstidspunktet, og  

 ikke, som det er nu, først når der er givet det såkaldte  

 tilsagn om en nærmere præciseret oprydning og det forventede  

 tidspunkt for gennemførelsen.
Det forudsættes, at betingelserne  

 er opfyldt vedrørende ejendommen og af ansøgeren.
En erhverver  

 vil således først kunne være sikker på at have  

 fået en reel ret til oprydning efter værditabsordningen,  

 når amtsrådet har bekræftet, at ansøgeren opfyldte  

 betingelserne.
En erhverver vil endvidere selv derefter ikke umiddelbart vide  

 hvorvidt eller i hvilket omfang, der gennemføres en oprydning, jf.  

 lovforslagets § 30, stk. 1.
Til § 30 Bestemmelsen omfatter § 4, stk. 3, og § 9 i  

 den gældende værditabslov.
Der er i stk. 1 indsat en  

 bestemmelse om, at en værditabsoprydning svarer til en oprydning i  

 medfør af kapitel 3. Dermed præciseres, at en oprydning skal  

 udføres således, som amtsrådet ville have udført en  

 oprydning af hensyn til boliganvendelsen som led i den offentlige indsats.  

 Oprydning af hensyn til grundvandet udføres ikke i medfør af  

 værditabsordningen.
Der henvises også til bemærkningerne  

 til § 28.
I forhold til § 9, stk. 2, i den gældende  

 værditabslov indsættes der i stk. 3 en bestemmelse om, at  

 amtsrådet kan forlange, at egenbetalingen indbetales gennem et  

 pengeinstitut.
Tilsvarende bestemmes i lovforslagets § 35, at  

 tilbagebetaling af egenbetalingen kan ske til en konto i et  

 pengeinstitut.
Den i stk. 6 nævnte erklæring skal, jf.  

 bemærkningen ovenfor til stk. 1, afspejle den forureningsmæssige  

 status, som ejendommen har efter den gennemførte oprydning.
Der skal  

 således som grundlag for en erklæring ikke ryddes mere op, end  

 hvad der svarer til den offentlige indsats efter kapitel 3. Der vil  

 således kunne være situationer, hvor erklæringen om, at  

 forureningen er uden betydning for anvendelsen af grunden, gives med  

 tilsvarende forbehold, bindinger eller anbefalinger om begrænset  

 anvendelse af haven, som ville blive knyttet til en tilsvarende indsats, jf.  

 kapitel 3 sammenholdt med § 9, stk. 1 og 2.
Til § 31 Bestemmelsen svarer til § 12 i den gældende  

 værditabslov.
Bestemmelsen i § 31 om egenbetaling er ikke  

 ændret bortset fra, at bestemmelsen i den gældende lovs  

 § 12, stk. 1, 2. punktum, om indeksregulering foreslås  

 ophævet.
Indeksreguleringen har haft den virkning, at den egenbetaling,  

 der konkret skulle betales, er steget, således at effekten ved, at  

 egenbetalingen reduceres, hvis man venter med at tilslutte sig  

 værditabsordningen, ikke er slået så kraftigt igennem.  

 Dertil kommer, at indeksberegningerne gør, at det kan stå mere  

 uklart for grundejerne, hvad de kommer til at skulle betale i  

 egenbetaling.
Til § 32 Bestemmelsen er en uændret videreførelse af  

 § 13 i den eksisterende værditabslov, og der henvises til  

 bemærkningerne til forslaget til den gældende lov om en  

 værditabsordning for boligejere m.v.
Til § 33 Bestemmelsen omfatter § 10 i den gældende  

 værditabslov.
Det foreslås dog i stk. 3 præciseret, at  

 der ved vurderingen af, om der kan ydes lån, kan ses bort fra, om  

 lånet kan ligge indenfor ejendommens vurdering før oprydningen.  

 Det foreslås i stk. 4 udover den eksisterende lånemulighed  

 at give mulighed for en garantiordning som sikkerhed for grundejerens  

 optagelse af lån til dækning af egenbetalingen.
Til § 34 Bestemmelsen svarer til § 11, stk. 1 og 2, i den  

 gældende værditabslov.
Det præciseres dog i stk. 3, at  

 amtsrådet bliver ejer af ejendomme, der overtages i medfør af  

 værditabsordningen, og at ejendommen vederlagsfrit kan overdrages til  

 kommunalbestyrelsen.
Til § 35 Bestemmelsen svarer til § 15, § 14, stk. 1  

 og 2, og § 16 i den gældende værditabslov.
Bestemmelsen i  

 § 14 i den gældende værditabslov om tilbagebetaling af  

 egenbetalingen i det tilfælde, hvor en ejendom efter en  

 gennemført oprydning fortsat er så forurenet, at registreringen  

 ikke kan aflyses, er videreført i dette lovforslag med de  

 ændringer, der følger af det foreslåede  

 kortlægningssystem.
Det vurderes, at med forslaget om etablering af en ordning  

 om, at ejendomme, der kortlægges, indføres i et  

 matrikelregister, vil det være bedst i overensstemmelse med  

 gældende praksis vedrørende tilbagebetaling af egenbetaling, at  

 dette også sker, hvis en ejendom forbliver i registeret efter en  

 oprydning i medfør af værditabsordningen.
Selvom bestemmelsen om  

 tinglysning af forureningsforholdene foreslås ophævet, vurderes  

 det med indførelsen i et register og den forventede  

 sammenkoblingsmulighed til andre arealrelaterede data, herunder notering i  

 tingbogen, at begrundelsen for opretholdelse af praksis fortsat er til  

 stede.
 Det foreslås dog i stk. 2, at egenbetalingen  

 ved langstrakte oprydningsprojekter kan tilbagebetales, når  

 amtsrådet vurderer, at projektet ikke vil kunne resultere i, at  

 ejendommen udgår af det foreslåede register.
Til § 36 Det er i lovforslagets § 36 eksemplificeret hvilke  

 administrative forhold, der vil kunne finansieres indenfor ordningen udover  

 de egentlige projektudgifter til undersøgelser, oprydning eller  

 eventuelt ejendomserhvervelse, jf. § 28, stk. 4. En tilsvarende  

 bestemmelse har hidtil været knyttet til den årlige vedtagelse  

 på finansloven af bevillingen til finansiering af  

 værditabsordningen.
Det er fundet rigtigst at indsætte hjemlen  

 til afholdelse af de nævnte udgifter i loven.
Til § 37 Bestemmelsen omfatter § 7, stk. 2, og § 22  

 i den gældende værditabslov.
Det forudsættes, at ordningen  

 som hidtil administreres af Finansstyrelsen.
De nærmere bestemmelser om  

 Finansstyrelsens funktion vil blive fastsat i en bekendtgørelse.
Der  

 vil ligeledes i bekendtgørelse blive fastsat nærmere regler for  

 værditabsordningens administration i amterne og i forhold til  

 Miljøstyrelsen, der i princippet skal svare til den gældende  

 bekendtgørelse, jf.
Miljø- og Energiministeriets  

 bekendtgørelse nr. 536 af 19. juni 1996, herom med de ændringer  

 og tilføjelser, der følger af, at administrationen skal  

 tilrettelægges på grundlag af Finansministeriets rapport  

 »Forvaltning af tilskud« (maj 1996).
 I reglerne vil bl.a. den i § 33 foreslåede  

 garantiordning nærmere blive fastlagt, og der vil også kunne  

 fastlægges nærmere pligter for amtsrådet eller andre  

 myndigheder til at vurdere, om der er mulighed for at gennemføre krav  

 på udgiftsdækning og erstatning efter forslagets §§ 73 og 74.
Det skal særligt nævnes, at en evaluering af  

 værditabsordningen er under udarbejdelse.
Den endelige  

 fastlæggelse af en evalueringsordning forventes klar ved lovforslagets  

 ikrafttræden.
Til § 38 Bestemmelsen svarer til § 23 i den gældende  

 værditabslov.
Der vurderes ikke at være grundlag for at  

 ændre den hidtidige retstilstand.
Bestemmelsen svarer til § 16 i  

 kapitel 2 og § 25 i kapitel 3, da afgørelserne i høj grad  

 svarer til de afgørelser, der træffes i medfør af disse  

 kapitler.
 Der henvises til bemærkningerne til § 16.
Til kapitel 5 Kapitlet indeholder hjemlerne for myndighederne til at  

 meddele påbud om undersøgelser og oprydninger, herunder en  

 afgrænsning af, til hvem påbud kan rettes.
 Hjemlen vedrørende påbud om oprydninger for  

 forureninger, der er sket før lovforslagets ikrafttræden (den 1.  

 januar 2000) og hjemlen vedrørende påbud om oprydninger  

 vedrørende forureninger fra private olietanke til boligopvarmning, der  

 er konstateret før den af miljø- og energiministeren fastsatte  

 dato i henhold til forslagets § 48, skal fortsat findes i  

 miljøbeskyttelsesloven med de ændringer i  

 miljøbeskyttelsesloven, som samtidig foreslås i lovforslagets  

 § 90, nr. 5 og 6.
Til § 39 Bestemmelserne er en videreførelse af reglerne om  

 myndighedsstrukturen i miljøbeskyttelseslovens §§ 65 og 66.
Af bestemmelsen i stk. 1 fremgår, at det er  

 kommunalbestyrelsen i den kommune, hvorfra forureningen stammer, der er  

 påbudsmyndighed.
Dette gælder, uanset om en forurening  

 efterfølgende har bredt sig udover kommunegrænsen, eller for  

 eksempel om en transportør har adresse i en anden kommune.
Det  

 afgørende er således, hvor driftsherrens virksomhed eller  

 anlæg er beliggende, eller hvor for eksempel et mobilt anlæg  

 befandt sig på det tidspunkt, da forureningen skete.
Det er ligeledes  

 kommunalbestyrelsen, der er myndighed ved virksomheder, som har etableret sig  

 uden fornøden tilladelse, uanset om virksomhedstypen i øvrigt  

 efter miljøbeskyttelsesloven skulle have haft en godkendelse af  

 amtsrådet.
I overensstemmelse med miljøbeskyttelsesloven er  

 det efter bestemmelsen i stk. 2 amtsrådet, der meddeler  

 påbud vedrørende virksomheder, som amtsrådet har tilsynet  

 med.
Dette gælder, uanset om den forurenende virksomhed er  

 ophørt på tidspunktet for meddelelsen af påbudet.
 Har en forurenende virksomhed som følge af  

 ændringer i tilsynsreglerne efter miljøbeskyttelsesloven haft  

 flere tilsynsmyndigheder, er påbudsmyndigheden den myndighed, som  

 på påbudstidspunktet har tilsynet eller som senest havde tilsynet  

 med virksomheden, såfremt virksomheden er ophørt.
 Kan en forurening henføres til flere forurenere, og  

 er såvel kommunalbestyrelsen som amtsrådet rette myndighed efter  

 bestemmelserne i stk. 1-2, træffer hver myndighed afgørelse  

 om påbud til den forurener, som myndigheden har haft tilsynet med.  

 Myndighederne bør naturligvis samarbejde med henblik på at  

 udstede enslydende påbud til samtlige forurenere.
 Efter bestemmelsen i stk. 3 er det  

 kommunalbestyrelsen i den kommune, hvor den amtskommunale virksomhed drives,  

 som træffer afgørelse i medfør af bestemmelsen.
Til § 40 Udover påbud om afgivelse af oplysninger, der  

 umiddelbart er i forurenerens besiddelse, hjemler bestemmelsen påbud  

 om, at forureneren for egen regning skal foretage nærmere  

 undersøgelser m.v.
Hermed kan oplysninger om forureningens omfang og  

 karakter, grundvandsforhold o.lign. blive belyst med henblik på  

 stillingtagen til omfanget af den nødvendige oprydning eller andre  

 afværgeforanstaltninger.
 Med hensyn til fastlæggelsen af, hvem der kan anses  

 for forurenere, henvises der til forslagets § 41, stk. 3.
 Med formuleringen mulig forurener og eventuel forurening i  

 bestemmelsen i stk. 1, 1. punktum angives, at  

 undersøgelsespåbud kan - som det hidtil har været  

 praktiseret, når der er blevet givet undersøgelsespåbud  

 efter miljøbeskyttelseslovens § 72   meddeles, når myndighederne  

 har en begrundet mistanke om, at der er en forurening, der skal  

 undersøges, og at den mulige forurening med overvejende sandsynlighed  

 kan hidrøre fra den mulige forureners virksomhed eller  

 anlæg.
Den, der har fået undersøgelsespåbudet,  

 skal afholde udgifterne hertil.
Det forhold, at opfyldelsen af påbudet  

 sker for adressatens egen regning, er præciseret i § 40 for hermed  

 at slå fast, at dette også gælder i de tilfælde, hvor  

 der viser sig ikke at være nogen forurening.
Selvom det måtte vise sig, at der ikke er en  

 forurening, skal myndigheden ikke refundere udgiften til  

 undersøgelsen.
I denne forbindelse skal det dog bemærkes, at det  

 som nævnt ovenfor er en forudsætning, at myndigheden havde en  

 begrundet mistanke om, at der var en forurening.
Endvidere skal det  

 bemærkes, at myndigheden udfra det forvaltningsretlige  

 proportionalitetsprincip har pligt til at undgå, at  

 undersøgelsespåbud bliver uforholdsmæssigt dyre i forhold  

 til omfanget og arten af den mulige forurening, som forureneren antages at  

 have givet anledning til.
Under henvisning til for eksempel disse  

 forudsætninger vil en påbudsadressat under en klagesag  

 henholdsvis en retssag kunne anfægte gyldigheden af et påbud, og  

 i den forbindelse gøre eventuelt erstatningskrav gældende.
I  

 relation til de forvaltningsretlige principper skal det bemærkes, at  

 myndigheden bør overveje om, der er baggrund for at meddele  

 undersøgelsespåbud i flere faser, hvor første  

 undersøgelse har til formål at slå fast, om der er en  

 forurening.
Et sådant indledende undersøgelsespåbud koster  

 ca. 25.000 kr.
Udsving i prisniveauet kan forekomme, afhængig af  

 grundens størrelse.
Ud fra resultatet af denne indledende  

 undersøgelse kan myndigheden vurdere, om der er grundlag for at  

 meddele et nyt undersøgelsespåbud, som skal have til  

 formål at afgrænse forureningen mere præcist og  

 således danne grundlag for at vurdere omkostningerne for et  

 efterfølgende oprydningspåbud.
Det fastsættes i stk. 2, at bestemmelsen finder  

 anvendelse, selv om forureningen ikke er forårsaget ved en  

 ansvarspådragende adfærd, jf. dog lovforslagets § 41,  

 stk. 3, nr. 2. Det bemærkes, at adgangen til at meddele  

 undersøgelsespåbud til de erhvervsmæssige forurenere, jf.  

 § 41, stk. 3, nr. 1, omfatter alle force majeure situationer såsom  

 krig, borgerlige uroligheder, atomskader eller naturkatastrofer, samt hvor  

 forureningen måtte vise sig at være opstået på grund  

 af brand eller hærværk.
Bestemmelsen finder ligeledes anvendelse,  

 uanset om der er tale om en allerede sket forurening og ikke en aktuel  

 emission, og selv om forureningen er opstået inden  

 nærværende lovforslags ikrafttræden.
Såfremt  

 forureningen udelukkende stammer fra en tidligere ejer, kan der kun meddeles  

 påbud til den nye ejer, såfremt betingelserne i forslagets § 45  

 er opfyldt, idet § 45 vedrører udstedelse af påbud efter  

 ejerskifte.
 Hjemmelsgrundlaget for påbud om undersøgelser  

 vil altid efter nærværende lovforslags ikrafttræden  

 være lovforslagets § 40, dog bortset fra tilfælde omfattet  

 af § 48.
 Som anført i de almindelige bemærkninger,  

 afsnit 3, vil § 40 have tilbagevirkende kraft, dersom Højesteret  

 omgør den af Østre Landsret den 12. december 1997 afsagte dom  

 vedrørende anvendelsen af miljøbeskyttelseslovens § 72.  

 Med henblik på at sikre en ensartet retsstilling i alle de omfattede  

 jordforureningssager, foreslås det, at § 40 i givet fald har  

 tilbagevirkende kraft for så vidt angår alle de tilfælde,  

 der omfattes af bestemmelsen, hvor der efter loven meddeles påbud.
 Efter forslagets § 41, stk. 1 og 2,  

 foreslås det ubetingede forureneransvar for oprydninger kun at  

 gælde for forureninger, der sker efter den 1. januar 2000. Det betyder,  

 at undersøgelsespåbudet vil komme til at stå alene i de  

 situationer, hvor et påbud om afværgeforanstaltninger og  

 oprydning ikke kan gives efter reglerne i miljøbeskyttelsesloven,  

 fordi der ikke foreligger ansvarspådragende adfærd hos  

 forureneren.
Omkostningsniveauet ved undersøgelsespåbud  

 vil normalt være meget lavere end ved påbud om  

 afværge/oprydninger.
Hertil kommer, at udstedelse af  

 undersøgelsespåbud vanskeliggøres, såfremt  

 miljømyndighederne inden udstedelse af undersøgelsespåbud  

 skal tidsfæste de mulige jordforureninger.
Undersøgelser skal  

 netop anvendes i en tidlig fase af en forureningssag og skal oplyse sagen og  

 danne grundlag for en vurdering af forureningens omfang og karakter, herunder  

 årsagerne til, tidspunktet for og virkningerne af en stedfunden  

 forurening.
Det fremgår af forslagets § 40, stk. 2, at  

 påbud kan meddeles, uanset hvornår en mulig forurening er sket.  

 Dette indebærer, at adgangen til at meddele påbud ikke  

 forældes.
Efter de erstatningsretlige regler forældes  

 erstatningsansvaret for en miljøskade som udgangspunkt 5 år  

 efter skadens indtræden.
Med hensyn til omfanget af påbudsadgangen i  

 forslaget til § 40 set i forhold til den nugældende § 72 i  

 miljøbeskyttelsesloven, skal det bemærkes, at det er hensigten,  

 at forslaget til § 40 skal have et indhold, der svarer til den  

 nugældende bestemmelse i miljøbeskyttelseslovens 72. Hvis  

 Højesteret omgør den ovenfor omtalte Østre Landsrets dom  

 af 12. december 1997, vil de to bestemmelser imidlertid have et forskelligt  

 indhold, idet forskellen vil afhænge af det nærmere indhold i  

 Højesterets-dommen.
Endvidere skal det bemærkes, at forslaget  

 til § 40 i modsætning til miljøbeskyttelseslovens § 72 ikke  

 omfatter de tilfælde, der fremover omfattes af forslagets § 48  

 vedrørende påbud til ejere af olietanke med et rumindhold under  

 6000 l.
Set i forhold til miljøbeskyttelseslovens § 72, som fortolket  

 af Østre Landsret ved dommen af 12. december 1997, indebærer  

 forslaget til § 40 endvidere en indsnævring i forhold til  

 påbudsadgangen overfor ikke-erhvervsmæssige forurenere, jf.  

 nedenfor.
Med hensyn til lovforslagets § 40, stk. 2, jf.  

 § 41, stk. 3, nr. 2, skal det således bemærkes, at  

 denne bestemmelse indebærer en indskrænkning i forhold til  

 gældende ret med hensyn til myndighedernes adgang til at meddele  

 undersøgelsespåbud - såfremt Højesteret  

 tiltræder den af Østre Landsret afsagte dom vedrørende  

 miljøbeskyttelseslovens § 72. Indskrænkningen i adgangen  

 til at meddele undersøgelsespåbud ligger i givet fald i, at  

 undersøgelsespåbud til den personkreds, der er omfattet af  

 forslaget § 40, stk. 2, jf. § 41, stk. 3, nr. 2, efter  

 nærværende forslag forudsætter uforsvarlig adfærd  

 eller en adfærd, der er omfattet af strengere ansvarsregler  

 ifølge anden lovgivning, mens påbudet - i det omfang  

 personkredsen er sammenfaldende med miljøbeskyttelseslovens § 72 -  

 efter det, der på baggrund af Østre Landsrets dom må  

 opfattes som gældende ret, kan meddeles på objektivt grundlag,  

 det vil sige, uanset om adressaten har handlet uforsvarligt.
Som  

 anført i de almindelige bemærkningers afsnit 3 vil bestemmelsen  

 på dette punkt have tilbagevirkende kraft.
Til § 41 Bestemmelsen, der alene omfatter forureninger, der sker  

 efter lovens ikrafttræden, giver i stk. 1 myndighederne adgang til  

 at meddele påbud til forureneren om oprydninger eller andre  

 afværgeforanstaltninger mod jordforurening.
Det er op til myndigheden  

 at godtgøre, hvorvidt en forurening er sket før eller efter  

 lovens ikrafttræden.
Bestemmelsen i § 42, indeholder en  

 særlig bestemmelse om forureninger, der er sket såvel før  

 som efter dette tidspunkt.
Der henvises i øvrigt til  

 bemærkningerne til § 42.
Med bestemmelsen om, at påbud kan meddeles, uanset  

 hvordan forureningen er sket, fastslås det, at påbud ikke er  

 betinget af, at myndighederne kan påvise en ansvarspådragende  

 adfærd hos påbudsadressaten.
Med bestemmelsen foreslås  

 indført et ubetinget forureneransvar, uden normering af  

 erstatningsretlige principper, jf. afsnit 3 i de almindelige  

 bemærkninger.
Der foreslås dog undtagelser for de i lovteksten  

 nævnte force majeure tilfælde.
Hærværkstilfælde  

 og brand er imidlertid omfattet af det ubetingede ansvar.
Dette betyder, at  

 der kan udstedes oprydningspåbud til alle typer af virksomheder, uanset  

 om de er optaget på listen over aktiviteter, der er omfattet af  

 miljøerstatningsloven.
Ejeren af virksomheden vil således komme  

 til at betale for genopretning af miljøet i de tilfælde, hvor  

 der begås hærværk på virksomheden, selvom ejeren ikke  

 kan bebrejdes noget.
 Bestemmelsen indeholder en hjemmel til at påbyde  

 forureneren at genoprette tilstanden i overensstemmelse med det fastlagte  

 princip i lovforslagets § 1, stk. 2, nr. 5. Dette princip  

 gælder ligeledes i miljøbeskyttelsesloven.
Genopretning skal ses i forhold til den forurenede grunds  

 tilstand, før forureningshændelsen indtraf.
Intentionen er  

 således, at forureningen fjernes svarende til situationen, før  

 forureningshændelsen indtraf.
Det betyder, at oprydningen kan have  

 større omfang end den offentlige oprydning efter lovforslagets kapitel  

 3, hvor oprydningen sker i forhold til den aktuelle arealanvendelse og hvor  

 en forurening, som ikke p.t. udgør en risiko, kan efterlades.
Adgangen til at udstede påbud efter § 41 skal  

 administreres i overensstemmelse med de almindelige forvaltningsretlige  

 principper og grundsætninger, herunder proportionalitetsprincippet.  

 Myndigheden skal således f.eks. være opmærksom på, at  

 der er proportionalitet mellem omfanget og udgiften til den påbudte  

 oprydning og omfanget og arten af den forurening og den forureningsfare, der  

 konkret tilsigtes fjernet.
Hvis afværgen af miljøproblemet eller  

 risikoen kan foretages lige godt ved flere metoder, skal den billigste  

 vælges.
For at der kan gives et påbud om oprydning, skal der  

 være en miljø- eller sundhedsmæssig begrundelse for  

 foranstaltningen.
Ved en forurening, som ikke er særlig mobil, og som  

 ligger dybt nede i jorden, må det vurderes, hvorvidt forureningen nu  

 eller i fremtiden vil kunne udgøre noget problem.
Et påbud kan for eksempel gå ud på at  

 fjerne forureningen ved at grave den forurenede jord op og rense, deponere  

 eller genanvende denne andetsteds, eller at foretage en rensning på  

 stedet.
Et påbud kan ligeledes omfatte krav om at foretage  

 afværgepumpninger af hensyn til grundvandet, etablere særlig  

 udluftning af bygninger eller lignende.
Bestemmelsen i stk. 3 fastsætter, hvem der kan  

 være adressat for et påbud.
Påbud kan meddeles til den, der  

 driver eller ved lovens ikrafttræden den 1. januar 2000 drev den  

 virksomhed, eller anvender eller anvendte det anlæg, hvorfra  

 forureningen hidrører, jf. bestemmelsen i nr. 1. Bestemmelsen omfatter  

 alene forureninger, der stammer fra fast ejendom eller anlæg, hvorfra  

 en offentlig eller privat virksomhed har haft sine aktiviteter.
Forureningen  

 skal være forårsaget af den pågældende virksomhed.  

 Det er ikke tilstrækkeligt, at der findes forurening på den  

 grund, hvor virksomheden er beliggende.
Der skal påvises  

 årsagsforbindelse mellem driften af virksomheden og forureningen.
Skyldes forureningen en udledning under en virksomheds  

 drift, kan virksomheden (driftsherren) påbydes en oprydning, hvad enten  

 udledningen skyldes overtrædelser af vilkår, uforsvarlig  

 adfærd hos en ansat, en dårlig installation eller et  

 hændeligt uheld m.v.
Virksomheden kan naturligvis efter almindelige  

 erstatningsretlige regler søge regres over for den, der direkte  

 forårsagede forureningen.
 Også forureninger, der sker fra oplag af affald  

 eller stoffer, der f.eks. anvendes i produktionen, på den ejendom,  

 hvorfra virksomheden drives, omfattes af bestemmelsen.
 Bestemmelsen omfatter også mobile anlæg, hvad  

 enten der er tale om egentlige driftsanlæg, for eksempel transportable  

 asfaltanlæg, spildevandsanlæg m.v. eller transportanlæg  

 (lastbiler, tankvogne m.v.). En transportør af stoffer og produkter  

 kan derfor mødes med påbud, hvis en forurening sker fra en  

 tankvogn, lastbil el.lign. under transporten eller i forbindelse med levering  

 af stoffer, produkter eller materialer, herunder eksempelvis også  

 affald.
Det er den, der driver eller drev virksomheden, der kan  

 mødes med påbud efter bestemmelsen.
Det, at man ejer grund,  

 bygninger eller anlæg, er således ikke i sig selv  

 tilstrækkeligt til, at påbud kan meddeles.
 En ansat vil ikke kunne betragtes som forurener og  

 mødes med påbud, uanset denne som led i arbejdet har været  

 årsag til spild eller udledning på jorden eller til  

 grundvandet.
En panthaver, der overtager en virksomhed uden at drive  

 denne videre, vil ikke kunne mødes med et påbud, da panthaveren  

 ikke vil kunne betragtes som driftsherre.
Det samme gælder en  

 långiver eller anden financier alene i sin egenskab af  

 långiver.
 En långiver, der f.eks. tager en virksomhed til  

 brugelig pant eller i forbindelse med en tvangsauktion overtager en  

 virksomhed og som ejer viderefører virksomheden, vil også kunne  

 mødes med påbud, hvis virksomheden herefter forårsager  

 forurening, eller hvis der hviler eller er forvarslet et påbud på  

 virksomheden, jf. § 45.
 Under begrebet erhvervsmæssigt øjemed falder  

 virksomheder, som er godkendelsespligtige efter  

 miljøbeskyttelseslovens kapitel 5, og andre erhvervsvirksomheder,  

 herunder private og offentlige bygge- og anlægsarbejder, eller faste  

 anlæg til energiproduktion, som ikke er godkendelsespligtige.
Efter administrativ tilsynspraksis efter  

 miljøbeskyttelsesloven forstås begrebet virksomhed bredt som  

 omfattende enhver aktivitet - også udført af enkeltpersoner -  

 der medfører eller kan medføre forurening.
I modsætning  

 hertil skal begrebet erhvervsmæssigt i stk. 3, nr. 1,  

 forstås snævrere, således at fysiske og juridiske personers  

 ikke-erhvervsmæssige aktiviteter, herunder aktiviteter fysiske og  

 juridiske personer udøver i ikke-erhvevsmæssige foreninger, ikke  

 er omfattet af bestemmelsen og dermed det objektive ansvar.
Disse aktiviteter  

 vil være omfattet af bestemmelsen i stk. 3, nr. 2.
Der foreslås en »opsamlingsbestemmelse« i nr. 2,  

 hvis anvendelse forudsætter, at forureneren har handlet uforsvarligt,  

 eller at situationen er omfattet af strengere ansvarsregler, for eksempel  

 færdselsloven.
En bilist, som forårsager en forurening i  

 forbindelse med et færdselsuheld, vil være omfatttet.
 Med bestemmelsen i stk. 4 fastsættes, at  

 påbudsadgangen ophører, når der er gået 30 år  

 eller mere efter ophøret af den produktionsmetode eller anvendelsen af  

 det anlæg, der forårsagede eller kunne forårsage  

 forureningen.
Forslaget om indførelse af en  

 forældelsesregel for påbud efter forslagets § 41 er begrundet i,  

 at det findes rimeligt, at en forurener, der for en årrække siden  

 er ophørt med sin virksomhed, ikke længere skal kunne  

 mødes med oprydningspåbud.
Da en jordforurening, f. eks. en  

 ulovlig nedgravning af kemikalier på en virksomheds grund, længe  

 kan være skjult og først langt senere viser sine virkninger, f.  

 eks. på en vandindvinding, bør forældelsesfristen have en  

 passende længde.
Af hensyn til myndighedernes mulighed for en effektiv  

 forureningsbekæmpelse fastsættes fristen til 30 år.
Det er tidspunktet for det endelige ophør af den  

 aktivitet, der på et eller andet tidspunkt har givet forurening, der er  

 afgørende for beregningen af påbudsperioden.
Det  

 afgørende ved beregningen af fristen er derfor, hvornår en  

 virksomhed stopper sin produktion på det pågældende areal.  

 Sidestillet hermed er det tidspunkt, hvor virksomheden er overgået til  

 en anden produktionsproces, der ikke har kunnet give anledning til  

 jordforurening, f. x. er stoppet med at anvende bestemte kemikalier i  

 produktionen eller i øvrigt uden at have stoppet med produktionen  

 på ejendommen, holder op med at bruge et bestemt anlæg.
Jordforureningsudvalget foreslog, jf. betænkning  

 2/1996, at beregningen af forældelsesperioden skulle løbe fra  

 ophøret af den aktivitet eller undladelse, der forårsagede  

 forureningen.
Med nærværende forslag, hvorved forældelsen  

 løber fra ophøret af den produktionsmetode, der gav anledning  

 til forureningen, vil forældelsesperioden i nogle tilfælde  

 begynde at løbe på et senere tidspunkt.
Nærværende  

 forslag er begrundet i, at det i realiteten er meget vanskeligt at  

 fastslå, hvornår en konkret forurenende episode har fundet sted.  

 Dette skyldes, at når et stof har ligget i jorden f.eks. et par  

 år, er det ofte umuligt at fastslå hvorvidt stoffet har ligget i  

 jorden i 2 år eller 30 år.
Derimod vil det oftest være  

 muligt, at kunne fastlægge tidspunktet for ophøret af den  

 produktionsmetode, hvori et bestemt stof anvendtes.
 Ved fristens beregning er det uden betydning, om  

 virksomheden i en periode har haft stoppet produktionen.
Den offentligretlige forældelsesregel, der  

 foreslås med nærværende forslag, er forskellig fra den  

 almindelige erstatningsretlige forældelsesregel, hvorefter  

 erstatningsansvaret for en miljøskade forældes 5-årige fra  

 skadens indtræden, dog i tilfælde, hvor skaden var skjult, 5  

 år fra det tidspunkt, hvor skadelidte var i stand til at gøre  

 sit krav gældende.
Ved siden af den 5-årige  

 forældelsesfrist er der i miljøerstatningsloven ligeledes  

 fastsat en regel, hvorefter et erstatningskrav bortfalder 30 år efter  

 den skadeforvoldende hændelse.
Den tidsbegrænsning, der med  

 nærværende forslag til § 41, stk. 4 foreslås indført  

 overfor miljømyndighedernes offentligretlige påbudsmuligheder,  

 er forskellig fra den i miljøerstatningsloven fastsatte 30  

 års-regel.
Fristen i § 41, stk. 4, er absolut og regnes således  

 ikke fra tidspunktet for, hvornår miljømyndigheden rent faktisk  

 konstaterer forureningen, fx. fordi skadevirkningerne for en vandindvinding  

 først viser sig langt senere, efter jordforureningen er opstået.  

 Der gælder således ikke regler om suspension af den  

 30-årige frist.
Der er henset til, at usikkerheden om, hvornår  

 forældelsesfristen udløber, bør mindskes mest muligt.
Den 5-årige forældelsesfrist, der gælder  

 for erstatningsretlige forhold, er således uden betydning for, om der  

 kan meddeles påbud efter loven.
Derimod gælder almindelige  

 forvaltningsretlige regler, hvorefter miljømyndighederne efter  

 passivitetsbetragtninger og indrettelsessynspunkter kan være  

 afskåret fra at meddele påbud.
Miljømyndighederne skal  

 således reagere inden for en rimelig tid, når de får  

 kendskab til en forurening, der kunne påbydes opryddet.
Der vil være tale om en konkret vurdering af sagens  

 samlede omstændigheder.
Afgørende for vurderingen er  

 således ikke alene, hvornår forureningen konstateres.  

 Miljømyndighederne skal således have mulighed for, hvor dette  

 ikke umiddelbart er klart, at undersøge, hvorfra kilden stammer, dvs.  

 hvem der er forurener, og om der er behov for nærmere  

 undersøgelser eller oprydninger.
Sådanne undersøgelser og  

 vurderinger må indpasses i myndighedernes øvrige  

 ressourceanvendelse.
Er der omvendt tale om en forurening, hvor både  

 behovet for foranstaltninger er klarlagt, og en mulig påbudsadressat  

 har været inddraget i sagen, tilsiger hensynet til  

 påbudsadressaten, at sagen inden for et forholdsvist kortere tidsrum  

 skal følges op af et påbud.
Til § 42 Det er op til myndighederne ud fra en samlet afvejning af  

 samtlige foreliggende oplysninger at godtgøre, dels hvem, der er  

 forurener, jf. bemærkningerne til § 41, dels hvorvidt en  

 forurening er sket før eller efter lovens ikrafttræden.  

 Såfremt en virksomhed har været i drift på samme ejendom  

 såvel før som efter lovens ikrafttræden, vil det  

 således ligeledes være myndighederne, der skal godtgøre,  

 hvornår forureningen er sket.
 Med § 42 fastslås det dog, at loven finder  

 anvendelse for forureninger, der er sket såvel før som efter  

 jordforureningslovens ikrafttræden, såfremt myndighederne kan  

 godtgøre, at den væsentligste del af forureningen har fundet  

 sted efter lovens ikrafttræden.
Til § 43 I praksis ses det ikke sjældent, at en konstateret  

 forurening hidrører fra flere virksomheder.
En forurenende virksomhed  

 kan have etableret sig på en ejendom, der var forurenet i forvejen,  

 hvor den ny ejer fortsætter den samme, forurenende aktivitet.
Bestemmelsen i stk. 1 omhandler situationer, hvor en  

 forurening kan henføres til flere forurenere.
For så vidt  

 angår afgrænsningen af de af bestemmelsen omfattede forurenere  

 henvises der til bestemmelserne herom i forslagets §§ 40 og 41. Det  

 bemærkes, at henvisningen til § 40 betyder, at mulige forurenere  

 ligeledes er omfattet af bestemmelsen i § 43.
Bestemmelsen i § 43 forudsætter, at der er grundlag  

 for at antage, at en vis andel - om end en ikke helt præcist fastlagt  

 andel af forureningen kan henføres til hver enkelt af de implicerede  

 forurenere.
Hvis flere (mulige) forurenere har bidraget til forurening af en  

 ejendom på en sådan måde, at de enkelte forureneres  

 henholdsvis mulige forureneres andele af  forureningen på ejendommen  

 med sikkerhed kan skilles ad, finder § 43 ikke anvendelse.
I sådanne  

 tilfælde finder de normale påbudsbestemmelser i forslagets  

 kapitel 5 anvendelse.
Hvis betingelsen for at kunne henføre forureningen  

 til hver af de implicerede forurenere er opfyldt, kan myndighederne efter den  

 foreslåede bestemmelse meddele påbud til alle.
Myndighederne  

 træffer i den forbindelse i det omfang det er muligt afgørelse  

 om hver enkelt forureners andel af den samlede forurening.
Ved vurderingen af forurenerens "andel" skal  

 navnlig tages hensyn til karakteren og omfanget og den tidsmæssige  

 udstrækning af den forurening, som den enkelte forurener har  

 forårsaget.
Afgørelsen må således træffes ud  

 fra samtlige foreliggende oplysninger i sagen og ud fra en samlet afvejning  

 af eksempelvis de forurenende virksomheders aktiviteter og regnskaber, som  

 udviser virksomhedernes brug af forurenende stoffer og affaldsmængder  

 og lignende.
I dag foretages en del forureningsundersøgelser som led i  

 handler med forurenede ejendomme.
Desuden kan driftsperioderne indgå  

 som et element i vurderingen.
 Undersøgelser, som de private parter selv har ladet  

 udføre, kan naturligvis indgå ved myndighedernes vurdering af,  

 hvem der er forurener.
Det foreslås, at miljømyndigheden, hvis det  

 ikke er muligt at vurdere én eller flere af forurenernes andele af en  

 forurening, i påbudet skal fastsætte, at ligelige andele af  

 forureningen, herunder den resterende forurening, stammer fra disse  

 forurenere.
Er der således tre forurenere og vurderer  

 miljømyndigheden, at halvdelen stammer fra den ene forurener, mens der  

 ikke foreligger nærmere vurderingsgrundlag for de to andres andele,  

 skal påbudet til disse omfatte ¼ af forureningen.
Der er ikke nødvendigvis noget til hinder for, at  

 forurenernes respektive andel af forureningen i påbudet også  

 angives som en procentandel af de samlede omkostninger.
Når dette ikke  

 findes betænkeligt skyldes det, at et påbud til de respektive  

 forurenere om at udføre nærmere bestemte opgaver i forbindelse  

 med en undersøgelse eller oprydning, hvorved der tages hensyn til  

 forurenerens andel af forureningen, i alle tilfælde vil  

 omkostningsbestemmes.
For det andet vil bestemmelsen af forureners andel  

 nødvendigvis bero på  miljømyndighedernes  

 skøn.
Det bemærkes, at forslaget om fastsættelse af  

 forurenernes andele ikke på tilsvarende måde indgik i det  

 forslag, som Jordforureningsudvalget fremlagde i betænkning 2/1996,  

 hvorefter der blev foreslået et rent solidarisk ansvar.
Når  

 nærværende forslag er ændret på dette punkt, er  

 formålet i det omfang det er muligt, at tage et rimeligt hensyn til den  

 økonomiske byrdefordeling mellem flere forurenere i forbindelse med  

 udstedelsen af et påbud.
 Bestemmelsen i § 43 omfatter også  

 undersøgelsespåbud ud fra de samme synspunkter, som gælder  

 for oprydningspåbud.
 Det bemærkes, at Jordforureningsudvalgets forslag  

 til denne bestemmelse formentlig ikke omfattede  

 undersøgelsespåbud, men spørgsmålet ses dog ikke at  

 have været genstand for nærmere overvejelser i udvalget.
Myndigheden forudsættes i påbudet nøje  

 at redegøre for hvilke andre forurenere, der er udstedt påbud  

 til og indholdet heraf.
Miljømyndigheden vil i påbudet skulle  

 angive en fremgangsmåde med hensyn til en fælles efterkommelse af  

 påbudene i tilfælde af, at der ikke kan opnås enighed herom  

 mellem forurenerne.
 Hvis en forurener ikke følger den af myndigheden  

 anviste fremgangsmåde, kan forureneren straffes, jf. forslaget § 88,  

 stk. 1, nr. 1. Hvis den manglende efterkommelse af påbudet skyldes  

 forhold, som forureneren ikke har indflydelse på, f.eks. at en eller  

 flere af de øvrige påbudsadressater ikke ønsker at  

 efterleve deres forpligtelser i henhold til påbudet, vil der normalt  

 ikke være grundlag for at rejse straffesag mod førstnævnte  

 forurener.
 Gennemtvingelsen helt eller delvist af et påbud  

 efter stk. 1 vil således normalt forudsætte, at forurenerne er  

 enige om at følge den af miljømyndigheden påbudte  

 fremgangsmåde.
Såfremt der ikke er enighed blandt forurenerne, kan  

 en eller flere af disse give meddelelse herom til miljømyndigheden.
Da  

 påbudet efter almindelige forvaltningsretlige regler skal varsles  

 overfor de implicerede forurenere, vil disse bl.a. have lejlighed til at  

 udtale sig om fremgangsmåden i forbindelse med opfyldelsen af  

 påbudet.
 Hvis en forurener ikke kan gives påbud efter  

 lovforslagets øvrige bestemmelser, f.eks. hvis et selskab er blevet  

 opløst, vil denne del af forureningen være omfatte af  

 bestemmelserne om den offentlige indsats, jf. kapitel 3. Dette  

 indebærer, at denne del af forureningen ikke indgår i  

 myndighedens beregning af forurenernes andele.
Det er efter stk. 2 op til myndigheden at træffe  

 afgørelse, på baggrund af samtlige foreliggende oplysninger i  

 sagen, om en forurener kun har bidraget med en ubetydelig andel af  

 forureningen.
Er det tilfældet, kan påbud ikke rettes til denne  

 forurener.
Det foreslås, at miljømyndigheden efter stk.  

 3, hvis påbud ikke kan gennemtvinges efter stk. 1, skal kunne meddele  

 påbud vedrørende den samlede forurening til den, der har  

 forårsaget den største del af forureningen.
Hvis  

 miljømyndigheden har lagt til grund, at forureneren har ligelige  

 andele i forureningen, kan påbud rettes til den forurener, der har  

 rådighed over ejendommen, eller hvis ingen har det, til den der sidst  

 havde rådigheden.
Det følger af bestemmelsen, at der forud for  

 meddelelsen af et påbud efter stk. 3 af miljømyndigheden skal  

 være taget stilling til de implicerede forureneres respektive andel af  

 forureningen.
Miljømyndighedens afgørelse af dette  

 spørgsmål vil kunne indbringes for domstolene, og en forureners  

 regresmuligheder overfor de øvrige forurenere vil i forbindelse hermed  

 også kunne prøves.
Bestemmelsen i stk. 3 regulerer ikke det  

 indbyrdes forhold mellem forurenerne.
Dette må afklares  

 efterfølgende efter almindelig erstatningsret.
Til § 44 De gældende regler i miljøbeskyttelsesloven  

 indeholder ingen bestemmelser om adgangen til at meddele påbud til en  

 forurener, der ikke har rådighed over den forurenede ejendom.
Med bestemmelsen i stk. 1 indføres der en  

 hjemmel til at meddele påbud, uanset om påbudsadressaten har  

 rådighed over ejendommen.
Bestemmelsen tager sigte på eksempelvis  

 tilfælde, hvor forureneren har solgt ejendommen eller opsagt et  

 lejemål, eller hvor forureningen har bredt sig til naboarealer.
 Med forslaget fraviges den forvaltningsretlige  

 grundsætning om, at påbud vedrørende gennemførelse  

 af foranstaltninger på en fast ejendom kun kan udstedes til ejeren  

 eller brugeren af ejendommen, idet det skal være muligt for  

 påbudsadressaten at efterkomme påbudet.
De hidtidige erfaringer har imidlertid vist, at  

 miljømyndighederne har måttet opgive at forfølge flere  

 jordforureningssager, allerede fordi forureneren ikke havde rådigheden  

 over ejendommen.
For eksempel afsagde Østre Landsret den 29. oktober  

 1996 en dom om ophævelse af et meddelt oprydningspåbud, allerede  

 fordi påbudsadressaten ikke var ejer af den forurenede ejendom.
At den  

 nuværende ejer havde meddelt samtykke til gennemførelsen af de  

 påbudte foranstaltninger fandtes uden betydning.
Lovforslagets  

 § 44 skal derfor sammen med lovforslagets § 45 forhindre, at  

 forurenere ved at opgive rådigheden over ejendommen slipper for at  

 få pålagt handlepligter vedrørende forureningsforholdene  

 på ejendommen.
 Betingelserne for at meddele påbud følger de  

 øvrige regler i kapitlet om, til hvem og på hvilket grundlag  

 påbud kan meddeles.
 Påbud, der udstedes i medfør af § 44, stk. 1,  

 er dog betinget af, at der udstedes tålepåbud efter § 44, stk. 2,  

 medmindre den, der ejer eller har anden råderet over den forurenede  

 ejendom, giver samtykke til forurenerens adgang til ejendommen.  

 Formålet hermed er at sikre, at den, der modtager et påbud under  

 henvisning til forslagets § 44, stk. 1, har den rådighed over  

 påbudets genstand, der efter forvaltningsretten er en nødvendig  

 forudsætning.
Det fremgår af forslaget til § 44, stk. 1, at  

 myndigheden i påbudet skal fastsætte en pligt for  

 påbudsadressaten til reetablering af den forurenede ejendom.
For  

 så vidt angår retsstridige skader henvises der i øvrigt  

 til bestemmelsen i forslagets § 76.
Det følger af bestemmelsen i stk. 2, at  

 myndighederne kan påbyde grundejeren eller anden  

 rådighedsindehaver at tåle, at forureneren rydder op.
Eksempelvis  

 vil også en lejer kunne påbydes at tåle en sådan  

 oprydning, selv om den vil kunne genere den virksomhed, der udøves af  

 lejere, fx. en forretning.
 Da lovforslagets beskyttelsesinteresser også  

 omfatter situationer, hvor forureningen ikke udgør nogen trussel mod  

 andre (almenvellet) end ejeren selv, er bestemmelsen ensbetydende med, at  

 ejeren kan tvinges til at afgive rådighed af hensyn til egen  

 sundhed.
Adgangen til at udstede påbud skal administreres i  

 overensstemmelse med almindelige forvaltningsretlige principper og  

 grundsætninger, herunder proportionalitetsprincippet.
I relation til  

 udstedelse af tålepåbud efter forslagets § 44, stk. 2 skal det  

 bemærkes, at myndigheden blandt andet skal være opmærksom  

 på, at der er proportionalitet mellem på den ene side omfanget af  

 de omkostninger, som en grundejer og/eller andre rettighedshavere kan  

 risikere, at blive påført som følge af  

 gennemførelsen af en oprydning på ejendommen, og på den  

 anden side omfanget og arten af den forurening og den forureningsfare, der  

 konkret tilsigtes fjernet.
Det må antages, at omfanget af de eventuelle  

 omkostningerne for grundejeren og/eller rettighedshavere i nogle  

 tilfælde afhænger af hvornår oprydningen  

 gennemføres.
Dette kan medføre, at påbudte oprydninger  

 forudsættes gennemført på det tidspunkt, hvor de  

 økonomiske omkostninger for grundejeren og/eller rettighedshavere  

 må forventes at være mindst mulige.
 Der vil kunne forekomme tilfælde, hvor  

 gennemførelse af undersøgelses- eller oprydningspåbud vil  

 udgøre en ekspropriation i grundlovens § 73´s forstand. § 44,  

 stk. 2, skal forstås med den begrænsning, at der ikke vil kunne  

 meddeles påbud i disse tilfælde.
Formålet med stk. 2 er at sikre, at en ejer  

 eller bruger ikke kan forhindre en oprydning med den virkning, at myndigheden  

 eventuelt selv måtte foretage den nødvendige oprydning.
I langt  

 de fleste tilfælde må det dog forventes, at en grundejer  

 frivilligt vil medvirke til, at oprydningen kan ske, således at  

 miljøproblemet på ejendommen vil blive løst.
 Modsætter grundejeren eller anden  

 rådighedsindehaver sig imidlertid fortsat oprydningen, efter at den  

 pågældende er blevet meddelt et påbud, kan denne straffes  

 efter bestemmelserne i § 88. Derimod vil en adgang til ejendommen ikke  

 kunne gennemtvinges efter reglerne i § 57, da forureneren ikke kan anses  

 som værende bemyndiget hertil med henblik på udøvelse af  

 myndighedsbeføjelser.
Med hensyn til påbud om undersøgelser efter  

 lovforslagets § 40 gælder bestemmelserne i stk. 1 og 2  

 også overfor forureninger, der er sket før bestemmelsernes  

 ikrafttræden.
For disse forureninger gælder bestemmelserne i stk.  

 1 og 2 dog kun, hvis forureneren havde rådighed over den ejendom, der  

 er forurenet på tidspunktet for lovforslagets fremsættelse.  

 Bestemmelserne har tilbagevirkende kraft, jf. afsnit 3 i de almindelige  

 bemærkninger.
Til § 45 Efter gældende ret er der tvivl om adgangen til at  

 meddele påbud til en ny ejer for en allerede stedfunden, herunder mulig  

 stedfunden forurening, og om i hvilket omfang et allerede meddelt påbud  

 kan gøres gældende over for en ny ejer.
 Tvivlen vedrørende hjemlen til at meddele  

 påbud til en ny ejer af en virksomhed eller ejendom om  

 undersøgelser og oprydning efter en forurening, der er sket i den  

 tidligere ejers tid, har vist sig at være et problem, navnlig i sager,  

 hvor der er interessesammenfald mellem den nye og den tidligere ejer, og hvor  

 der kan ske overførsel af midler mellem den ene og den anden med  

 henblik på at omgå den forpligtelse, der er indeholdt i  

 påbudet.
Bestemmelsen i stk. 1 fastslår, at et allerede  

 meddelt eller forvarslet påbud om undersøgelser eller oprydning  

 til en virksomhed også binder en fremtidig driftsherre.
Myndighederne  

 får herved valgfrihed mellem at gøre påbud gældende  

 over for den forurener, der allerede har fået et påbud eller  

 overfor den senere driftsherre.
Dette gælder uanset om den senere  

 driftsherre selvstændigt bidrager til den samme forurening.
Dvs.  

 bestemmelserne i § 45, stk. 1 og 2 forudsætter ikke, at myndigheden  

 forudgående forsøger at håndhæve påbudet til  

 den tidligere driftsherre.
Endvidere bemærkes det, at § 45 finder  

 anvendelse forud for bestemmelsen i § 43.
Bestemmelsen bliver således for påbud parallel  

 til godkendelser og påbud om en virksomheds driftsvilkår efter  

 miljøbeskyttelsesloven.
En ny virksomhedsejer skal ikke indhente ny  

 tilladelse eller godkendelse, men kan drive virksomheden videre på  

 samme driftsvilkår.
Efter bestemmelsen i stk. 1 er det dog en  

 forudsætning, at den senere driftsherre på  

 erhvervelsestidspunktet vidste eller burde vide, at påbud var meddelt  

 eller forvarslet.
Denne betingelse vil typisk være opfyldt, da der  

 efter bestemmelsen i § 46 skal ske tinglysning af oplysninger om påbud  

 og varsling af påbud.
Der henvises i øvrigt til  

 bemærkninger til § 90 for så vidt angår konsekvenserne af  

 den tilsvarende regel, der foreslås indsat i  

 miljøbeskyttelsesloven.
Forudsætningen om god tro hos den senere driftsherre  

 indgik ikke i det forslag, der blev udarbejdet af Jordforureningsudvalget.  

 Denne betingelse foreslås imidlertid indsat for at sikre, at en  

 erhverver af en virksomhed, der inden overtagelsen har orienteret sig i  

 tingbogen, hvor der ikke var tinglyst oplysninger om påbud eller  

 forvarsling heraf, ikke bindes af det tidligere udstedte, utinglyste  

 påbud, med mindre erhververen på anden måde kendte til  

 påbudet.
Det skal bemærkes, at der hermed muligvis  

 indføres en indsnævring af påbudsadgangen set i forhold  

 til gældende ret.
Det skal dog understreges, at den gældende  

 retsstilling på dette punkt ifølge rapporten fra underudvalget  

 »Den juridiske Verden«, jf. betænkning 1/1995, er behæftet med en  

 vis usikkerhed.
 Ved begrebet driftsherre forstås en person eller et  

 selskab, som driver virksomheden videre.
Det er uden betydning, på hvilken måde  

 virksomheden overgår til en ny driftsherre.
Påbudet binder  

 således ved virksomhedsoverdragelser, der sker såvel ved  

 køb, gave, arv, skilsmisse, hensidden i uskiftet bo, tvangsauktion,  

 overtagelse som ufyldestgjort panthaver eller lignende.
Med bestemmelsen i stk. 2 fastslås det, at er  

 der på erhvervelsestidspunktet alene meddelt eller forvarslet  

 påbud om undersøgelser, kan myndigheden følge dette  

 påbud op med et nyt påbud om yderligere foranstaltninger  

 vedrørende samme forurening, der har begrundet påbudet om  

 undersøgelser, uanset at sidstnævnte påbud ikke  

 forelå ved erhvervelsen.
Et undersøgelsespåbud giver en  

 evt. ny driftsherre anledning til nærmere at overveje situationen,  

 inden denne træffer beslutning om at overtage virksomheden.
Bestemmelserne i stk. 1 og 2 omfatter som nævnt  

 alene den situation, hvor en bestående virksomhed drives videre af en  

 ny erhverver.
I den situation, hvor virksomheden lukkes, kan disse  

 bestemmelser ikke anvendes.
Derfor foreslås det yderligere i stk. 3, at  

 påbud efter §§ 40 og 41 er bindende overfor en erhverver af den  

 forurenede ejendom, der køber ejendommen på et tidspunkt, hvor  

 påbud er forvarslet eller meddelt forureneren.
Det er uden betydning,  

 om erhvervelsen sker ved køb, gave, arv, skilsmisse, hensidden i  

 uskiftet bo, tvangsauktion, overtagelse som ufyldestgjort panthaver eller  

 lignende.
Det er en betingelse, at forureneren ikke efter, at det er  

 blevet indskærpet, og forholdet er blevet politianmeldt, har  

 efterkommet påbudet.
Indskærpelsen skal ske som led i tilsynet og  

 være skriftlig.
Der er således i stk. 3 tale om en  

 subsidiær forpligtigelse for erhververen.
Det er endvidere en  

 betingelse, at erhververen på erhvervelsestidspunktet vidste eller  

 burde vide, at der var udstedt eller forvarslet et påbud, og at  

 ejendommen erhverves fra en, der selv var eller kunne blive forpligtet til at  

 efterkomme påbudet.
Bestemmelsen i § 45 omfatter alene påbud, der er  

 udstedt efter forslagets §§ 40-41. § 45 omfatter således ikke  

 påbud der er udstedt efter gældende lovgivning.
Det  

 bemærkes, at påbud, der er udstedt før ikrafttræden  

 af loven, efter omstændighederne kan gøres gældende  

 overfor en senere driftsherre eller erhverver ifølge forslagets § 90,  

 jfr. forslaget til ændring af miljøbeskyttelsesloven.
I den  

 forbindelse skal det ligeledes præciseres, at begreberne »senere  

 driftsherre henholdsvis erhverver« ikke relaterer sig til lovforslagets  

 fremsættelse henholdvis ikrafttræden, men til det forhold, at der  

 er meddelt påbud til en forurener før et ejerskifte.
Med hensyn til påbud om undersøgelser efter  

 § 40 i lovforslaget gælder bestemmelserne i stk. 1, 2 og 3  

 også over for forureninger, der er sket før bestemmelsernes  

 ikrafttræden.
Bestemmelserne har tilbagevirkende kraft, jf. afsnit 3 i  

 de almindelige bemærkninger.
Til § 46 Det foreslås, at de i bestemmelsen nævnte  

 oplysninger om påbud, der forvarsles eller meddeles, skal tinglyses for  

 påbudsadressatens regning.
 Pligten til tinglysning er dels begrundet i, at  

 påbud skal kunne gøres gældende overfor senere erhververe,  

 jf. bestemmelsen i § 45, stk. 3, hvorefter udstedelse af påbud til en  

 erhverver forudsætter, at erhververen kendte eller burde kende det til  

 forureneren udstedte påbud.
Tinglysningspligten er herudover begrundet for så  

 vidt angår påbud til fraflyttede forurenere i hensynet til at  

 informere eventuelle købere af fast ejendom om, at en tidligere ejer  

 af ejendommen må forventes at skulle gennemføre en  

 undersøgelse eller en oprydning på ejendommen.
Oprydninger i  

 forbindelse med jordforurening kan være af længerevarende  

 karakter, f.eks. en afværgepumpning, der skal vedligeholdes.
Der  

 foreslås ikke tinglysning af påbud efter lovforslagets § 44, stk.  

 2. Dette skyldes, at informationen af eventuelle købere er sikret ved  

 tinglysning af påbud efter § 44, stk. 1, der efter § 46, stk. 1 skal  

 tinglyses på den forurenede ejendom, som påbudet  

 vedrører.
 Efter bestemmelsen har miljømyndigheden pligt til  

 at tinglyse oplysninger om de nævnte påbud eller forvarslinger.  

 Tinglysning er imidlertid ikke en gyldighedsbetingelse i relation til  

 håndhævelse af de meddelte påbud.
 Tinglysning sker på påbudsadressatens regning,  

 jf. dog forslagets stk. 2.
Til § 47 Bestemmelsen viderefører den tilsvarende  

 bestemmelse i affaldsdepotlovens § 3, stk. 1.
Til § 48 Med bestemmelsen i stk. 1 gives  

 miljømyndighederne mulighed for at meddele den, der på  

 tidspunktet for udstedelsen af et påbud efter § 48 ejer den olietank,  

 hvorfra forureningen antages at stamme fra, påbud om  

 undersøgelser og foranstaltninger efter en jordforurening,  

 forårsaget af en utæthed i eller spild i forbindelse med en  

 olietank under 6000 liter, hvor 50% af det areal, der opvarmes af olie fra  

 den pågældende olietank, anvendes til beboelse.
Der kan meddeles påbud om afgivelse af oplysninger  

 og foretagelse af undersøgelser i samme omfang som i medfør af  

 § 40. Ligeledes fastlægges det, hvilke afhjælpende  

 foranstaltninger et påbud kan indeholde.
Dette kan såvel  

 være fjernelse af den olieforurenede jord, genopretning af den  

 hidtidige tilstand som afhjælpende foranstaltninger, som f.eks.  

 afværgepumpning, jf. bemærkningerne til § 41. Med hensyn til  

 oprydningsomfanget henvises ligeledes til bemærkningerne til § 41,  

 hvor bl.a. det forvaltningsretlige proportionalitetsprincip er omtalt.  

 Herefter skal afværgeforanstaltningers omfang og omkostninger  

 være i rimeligt forhold til det miljøproblem, der søges  

 løst ved påbudet.
Påbud kan meddeles, uanset hvordan forureningen er  

 sket, og muligheden for at udstede påbud er således ikke betinget  

 af, at myndighederne kan påvise en uforsvarlig adfærd hos  

 tankejeren.
Herved indføres der et ubetinget ansvar for  

 oprydninger.
 Det er nærmere fastlagt i stk. 3, hvilke ejere  

 der kan være adressater for et påbud udstedt i medfør af  

 stk. 1.
Bestemmelsen i stk. 1 omfatter alene  

 olieforureninger, der konstateres efter en af ministeren nærmere  

 fastsat dato.
Det er ikke et krav, at forureningens fulde omfang og styrke er  

 klarlagt, men blot at der er konstateret en forurening fra tanken.
For  

 forureninger, der allerede er erkendt inden denne dato, kan der ikke meddeles  

 påbud i medfør af § 48, stk. 1.
Det er således tidspunktet for forureningens  

 konstatering, der er afgørende for, om der kan udstedes påbud  

 efter det ubetingede forureneransvar.
Efter de almindelige regler er det  

 afgørende tidspunkt ikke, hvornår forureningen er konstateret,  

 men derimod tidspunktet hvor forureningen er sket.
Da påbud udstedt i  

 medfør af stk. 1 således kan omhandle forureninger, der kan  

 være sket inden lovens ikrafttræden, har bestemmelsen  

 tilbagevirkende kraft, jf. afsnit 3 i de almindelige bemærkninger.
Baggrunden for, at konstateringstidspunktet er valgt, er,  

 at det i praksis er yderst vanskeligt teknisk at fastlægge tidspunktet  

 for, hvornår en olieforurening er opstået, da  

 måleresultater påvirkes af jordbundsforholdene på  

 ejendommen, grundvandsstrømning, nedbørsmængder m.m.
Ved  

 at fastsætte tidspunktet for, hvornår der kan udstedes  

 påbud, til konstateringstidspunktet undgås ligeledes komplicerede  

 diskussioner mellem miljømyndigheden og den nuværende ejer om,  

 hvorvidt forureningen er sket i den nuværende eller den tidligere ejers  

 tid, og om hvem der kan anses som ansvarlig for forureningen.
 Det forventes, at datoen tidligst bliver fastsat til 1.  

 januar 2000. Meddelelse af påbud i medfør af forslagets  

 § 48, stk. 1, er betinget af, at den i § 49 nævnte  

 forsikringsordning er etableret, jf. bemærkningerne til § 49.  

 Baggrunden for, at det overlades til ministeren at fastsætte den  

 nærmere dato, er, at det skal være muligt at  

 iværksætte den i § 49 fastsatte forsikringsdækning.  

 Derunder skal den forsikringsordning, der etableres, eventuelt godkendes i  

 overensstemmelse med såvel de nationale som EU s konkurrenceregler.
 Da der i medfør af miljøbeskyttelseslovens §  

 21, består en pligt for enhver ejer eller bruger af fast ejendom, der  

 konstaterer en forurening af jorden, til at underrette kommunalbestyrelsen  

 herom, regnes tidspunktet for forureningens konstatering i denne situation  

 som underretningstidspunktet.
Der kan ikke udstedes påbud i medfør af § 48,  

 stk. 1, såfremt forureningen er sket før lovens  

 ikrafttræden, og der foreligger en situation omfattet af § 49, stk. 2.  

 Dvs. at forureningen er sket ved tankejerens forsætlige handlinger,  

 eller hvor tankejeren vidste eller burde vide at installationerne ikke  

 opfyldte olietankbekendtgørelsen eller hvor tankejeren ikke har  

 fået leveret olie i henhold til regler herom.
Baggrunden for denne  

 undtagelse i påbudsadgangen er ønsket om at begrænse det  

 med tilbagevirkende kraft ubetingede ansvar for tankejeren, til at omfatte de  

 situationer, hvor der er mulighed for forsikringsdækning efter  

 forslagets § 49. Der vil dog eventuelt være grundlag for at meddele  

 påbud efter de øvrige bestemmelser, jf. henvisningen til stk.  

 6.
Myndighederne er i dag pålagt en bevisbyrde, der i  

 jordforureningssammenhæng kræver en omfattende indsats, idet  

 myndigheden skal bevise, hvordan forureningen er sket, om dens opståen  

 skyldes uforsvarlig adfærd samt om et eventuelt ansvar er  

 forældet.
Det har vist sig i praksis at være yderst vanskeligt at  

 løfte denne bevisbyrde, specielt i de situationer hvor forureningen  

 først opdages længe efter den er opstået.
Ligeledes har der ikke i de egentlige hændelige  

 uheldstilfælde været mulighed for at udstede lovlige påbud  

 til tankejeren.
Af andre eksempler på situationer, hvor det ikke har  

 været muligt at udstede påbud, kan nævnes forureninger, som  

 følge af hærværk eller brand, der opstår uden  

 ejerens skyld.
Resultatet har været, at mange tankejere ikke har  

 kunnet påbydes at rydde en forurening op, og at der nu i langt  

 færre sager meddeles påbud i disse sager.
Det bestående  

 regelgrundlag og dettes fortolkning i retspraksis har medført, at mens  

 forsikringsselskaberne tidligere som regel afholdt udgifterne til en  

 oprensning efter utætte villatanke, nu afviser dette generelt.
 Denne tilstand har således medført problemer  

 for boligejere med olietanke, der må leve med forureningen på  

 grunden eller selv bekoste en oprydning, medmindre miljømyndigheden  

 finder forureningen så alvorlig, at den på et tidspunkt ryddes op  

 på det offentliges regning.
Miljø- og Energiministeriet finder denne udvikling  

 uhensigtsmæssig, set fra såvel tankejerens, miljøets og  

 myndighedernes side, og dette er baggrunden for forslaget om, at  

 indføre et ubetinget ansvar for ejere af de i bestemmelsen omfattede  

 olietanke.
Da udgifterne kan være tyngende, og da der dermed kan  

 være risiko for manglende dækning for udgifterne til  

 afhjælpning af forureningen, foreslås det samtidig i § 49, at  

 boligejernes pligt til oprydning af forurening fra utætte olietanke  

 skal dækkes af en lovpligtig forsikring.
I modsætning til miljøbeskyttelsesloven  

 indføres der en mulighed for miljømyndighederne til på  

 objektivt grundlag at udstede påbud om oprydning eller andre  

 afhjælpende foranstaltninger.
Dette udvidede ansvar begrænses til  

 kun at gælde forureninger, der konstateres efter den af ministeren  

 fastsatte dato, jf. ovenfor.
 At påbud om undersøgelser kan meddeles,  

 uanset om der er handlet ansvarspådragende fra tankejerens side eller  

 ej, er en fortsættelse af Miljøstyrelsens hidtidige praksis.
 Der verserer på tidspunktet for lovforslagets  

 fremsættelse to sager ved domstolene vedrørende  

 spørgsmålet om, hvorvidt en villatank til boligopvarmning er  

 omfattet af virksomhedsbegrebet i miljøbeskyttelseslovens § 72,  

 samt om hvorvidt anvendelse af denne bestemmelse er betinget af, om  

 forureningen er forårsaget ved ansvarspådragende adfærd.  

 Såfremt retsgrundlaget for påbud efter  

 miljøbeskyttelseslovens § 72 af domstolene afgrænses  

 således, at der enten af miljømyndighederne skal være  

 påvist ansvarspådragende adfærd, eller at villatanke ikke  

 er omfattet af virksomhedsbegrebet i § 72, så vil forslagets  

 § 48 om påbud om undersøgelser have tilbagevirkende kraft,  

 jf. afsnit 3 i de almindelige bemærkninger.
Force majeure situationerne krig, borgerlige uroligheder,  

 atomskader og naturkatastrofer er dog ikke omfattet, hvorimod  

 hærværkstilfælde og brand er omfattet af det ubetingede  

 ansvar.
Det betyder, at i tilfælde, hvor der begås  

 hærværk på en villaolietank, vil ejeren komme til at betale  

 for genopretning af miljøet, selvom denne ikke kan bebrejdes  

 noget.
 I stk. 3 fastlægges, hvem der kan være  

 adressat for et påbud.
Ejere af boligejendomme med olietanke med et rumindhold  

 under 6000 liter kan meddeles påbud, hvis forureningen stammer fra  

 anlægget eller er sket ved spild, fx. i forbindelse med  

 påfyldning.
Det er således den nuværende tankejer  

 påbud gives til, uanset at forureningen eller en del heraf kan  

 være opstået i en tidligere ejers ejertid.
Det er dog en  

 forudsætning, at mindst 50% af det areal, der opvarmes af olie fra  

 tanken anvendes til beboelse, herunder varmtvandsopvarmning, samt at tanken  

 har været eller kunne have været anvendt umiddelbart før  

 konstateringen af forureningen.
 Ved køb af en ejendom, med blandet bolig og  

 erhverv, må køber således beregne hvor stor en del af  

 arealet, der anvendes til henholdsvis bolig og erhverv for derved at afklare,  

 hvorvidt der er pligt til at være dækket af en forsikring, jf. §  

 49, stk. 1.
 Det er som udgangspunkt ligeledes en forudsætning,  

 at tanken har været anvendt efter den af miljø- og  

 energiministeren fastsatte dato, jf. stk. 1. Dog fastsættes det,  

 at der kan meddeles påbud efter stk. 1 for forureninger, der  

 konstateres i kalenderåret efter den af miljø- og  

 nergiministeren fastsatte dato, blot anlægget har været i brug  

 inden for de sidste 12 måneder før konstateringen af  

 forureningen.
Tanken skal have været brugt eller kunne have  

 været brugt umiddelbart før konstateringen.
Ordet  

 "umiddelbart" er indsat, da tanken på tidspunktet for  

 konstateringen i mange tilfælde ikke kan anvendes, fx. fordi den er  

 tom, da olien er løbet ud i jorden, eller der er hul på  

 rørsystemet, og fyret derfor ikke kan tændes.
Det er ligeledes ikke hensigten, at der skal kunne  

 udstedes påbud efter § 48, stk. 1 til en ejer af en olietank mange  

 år efter, at denne er blevet sløjfet.
I et sådant  

 tilfælde kan anlægget have været anvendt efter den af  

 ministeren fastsatte dato, men ikke i perioden før konstateringen af  

 forureningen.
Ordet "umiddelbart" skal derfor forstås  

 således, at tanken skal have været funktionsdygtig op til  

 tidspunktet for en pludselig skades indtræden.
I det tilfælde,  

 hvor forureningen skyldes en siveskade - der kan have stået på i  

 en længere periode før den opdages - skal ordet  

 "umiddelbart" forstås således, at tanken skal have  

 været eller kunne have været anvendt frem til tidspunktet for  

 konstateringen af forureningen.
 Selvom en tank i en periode ikke har været anvendt,  

 uden at denne dog er taget varigt ud af brug, og derfor ikke er  

 sløjfet efter de gældende regler, vil den således  

 være omfattet af stk. 3.
Såfremt ejeren af hus og tilhørende olietank  

 har udlejet dette, vil det være ejeren, som påbud skal rettes  

 til, idet lejerens brug af tanken anses som ejers brug.
Det er i  

 medfør af § 49 ejeren af tanken, der har pligt til at være  

 dækket af en forsikring, og dette gælder således  

 også, selvom ejendommen, hvorpå hans tank ligger, er udlejet.
Med bestemmelsen i stk. 4 indføres der en hjemmel  

 til at meddele påbud, uanset om tankejeren har rådighed over den  

 forurenede ejendom.
Bestemmelsen tager sigte på eksempelvis  

 tilfælde, hvor olieforureningen har bredt sig til naboarealer eller  

 hvor ejendommen, hvor tanken er placeret, er udlejet.
Det fremgår af forslaget til § 48, stk. 4, at  

 myndigheden i påbudet skal fastsætte en pligt for  

 påbudsadressaten til reetablering af den forurenede ejendom.
For  

 så vidt angår retsstridige skader henvises der i øvrigt  

 til bestemmelsen i forslagets § 76.
 Med forslaget fraviges den forvaltningsretlige  

 grundsætning om, at påbud vedrørende gennemførelse  

 af foranstaltninger på en fast ejendom kun kan udstedes til ejeren  

 eller brugeren af ejendommen, idet det skal være muligt for  

 påbudsadressaten at efterkomme påbudet.
Det følger af bestemmelsen i stk. 5, at  

 myndighederne kan påbyde en grundejer eller anden  

 rådighedsindehaver at tåle, at tankejeren rydder op.  

 Formålet med stk. 5 er at sikre, at en ejer eller bruger ikke kan  

 forhindre en oprydning med den virkning, at myndigheden eventuelt selv  

 måtte foretage den nødvendige oprydning.
I langt de fleste  

 tilfælde må det dog forventes, at en grundejer frivilligt vil  

 medvirke til, at oprydningen kan ske, således at miljøproblemet  

 på ejendommen vil blive løst.
 Der henvises i øvrigt til bemærkningerne til  

 § 44.
 Det præciseres i stk. 6, at lovgivningens  

 øvrige bestemmelser om påbud i forbindelse med jordforurening  

 finder anvendelse, når tankejeren ikke er omfattet af det ubetingede  

 forureneransvar i stk. 1.
Med lovgivningen om jordforurening sigtes først og  

 fremmest til de øvrige påbudsbestemmelser i dette forslag og  

 miljøbeskyttelsesloven.
Der vil være tale om tilfælde,  

 hvor en olieforurening er konstateret før den af ministeren i stk. 1  

 fastsatte dato.
I disse tilfælde finder forslagets § 40 om  

 undersøgelser anvendelse.
Der vil i konsekvens af lovens  

 begrebsmæssige afgræsning af en forurener, jf. § 41, stk. 3, nr.  

 2, kun kunne udstedes påbud om undersøgelser, hvis tankejeren  

 har udvist en uforsvarlig adfærd.
Dette kan, som det fremgår af  

 forslagets almindelige bemærkninger, afhængigt af udfaldet af  

 verserende retssager, eventuelt indebære at forslaget med  

 tilbagevirkende kraft lemper undersøgelsesansvaret for olietankejere.
For forureninger der sker den 1. januar 2000 eller senere,  

 vil der kunne meddeles påbud efter forslagets § 41 på samme  

 grundlag, som der gælder for undersøgelsespåbud.
Er  

 forureningen sket før 1. januar 2000 skal bestemmelserne i  

 miljøbeskyttelsesloven anvendes, jf. bemærkningerne til § 90 om  

 de samtidig foretagne ændringer til miljøbeskyttelsesloven.
 I medfør af stk. 7 kan miljø- og  

 energiministeren fastsætte nærmere regler om, hvilke påbud  

 der skal tinglyses på en ejendom med forurening fra en olietank under  

 6000 liter til boligopvarmning.
Til § 49 Med de i § 48, stk. 1, foreslåede  

 skærpede ansvarsregler er der mulighed for at få løst det  

 problem, som olieforurening fra private villatanke udgør.
 Bestemmelsen i 49, stk. 1, fastslår en pligt  

 for ejere af olietanke, der kan meddeles påbud efter § 48, stk. 1,  

 til at være omfattet af en forsikring, der dækker udgifterne til  

 opfyldelse af påbud efter § 48, stk. 1. Disse tanke er ikke  

 omfattet af miljøerstatningsloven.
Formålet med forsikringspligten er, at der skal  

 være økonomisk dækning for tankejerens ansvar efter  

 § 48. Undtaget fra pligten til forsikringsdækning er dog  

 forureninger, der er forårsaget ved forsætlige handlinger fra den  

 nuværende tankejers side, samt situationer hvor tankejeren vidste eller  

 burde vide at installationerne, hvorfra forureningen stammer, ikke opfylder  

 offentlige myndighedskrav, som fremgår af den til enhver tid  

 gældende olietankbekendtgørelse, samt hvor leveringen af olie i  

 den nuværende ejers ejertid ikke er sket efter offentlige forskrifter  

 herom, som fastsat i bekendtgørelsen om vejtransport af farligt gods.  

 Baggrunden for, at de nævnte situationer ikke er pålagt en pligt  

 til forsikringsdækning, er, at disse tilfælde efter praksis ikke  

 kan forsikres.
I disse situationer vil der således være et  

 ansvar, der ikke kan tegnes forsikring for.
 Miljø- og Energiministeriet finder ikke, at der er  

 særlige grunde, der taler for at undtage for det ubetingede ansvar i  

 disse situationer, idet tankejeren i tilfælde af forsæt, samt  

 hvor leveringen ikke er sket i overensstemmelse med offentlige forskrifter,  

 kunne have undgået forureningen ved at undlade at udføre den  

 forsætlige handling samt ved fx. at undlade selv at påfylde sin  

 olietank.
 For så vidt angår installationer på  

 ejendommen må tankejeren gøre en indsats for at orientere sig om  

 de faktiske forhold i forhold til tanken og sikre sig, at installationerne er  

 lovlige, ligesom installationer løbende må vedligeholdes,  

 så de opfylder de myndighedskrav, der er fastsat i  

 olietankbekendtgørelsen.
 Det er således en forudsætning i stk. 2, nr.  

 2, at tankejeren vidste eller burde vide, at de faktiske forhold omkring  

 tanken ikke opfylder de krav, der er fastsat i  

 olietankbekendtgørelsen.
 Det er Miljø- og Energiministeriets vurdering, at  

 en tankejer, for at være orienteret om, hvorvidt en olietank er lovligt  

 nedlagt, ikke skal grave ned omkring olietanken for at konstatere, om denne  

 er nedlagt korrekt, eller om rørforbindelserne er udført i  

 overensstemmelse med bekendtgørelsens krav.
Som et andet eksempel kan nævnes, at det må  

 forventes, at tankejeren har en tankattest, og såfremt dette ikke er  

 tilfældet, gør, hvad der er muligt for at forsøge at  

 fremskaffe en sådan.
Der vil dog formentlig kunne forekomme  

 situationer, hvor tankejeren ikke er i stand til dette, hvis fx. producenten  

 af tanken ikke længere eksisterer, og det ikke er muligt at fremskaffe  

 en tankattest fra den tidligere ejer.
Ligeledes kan det forventes, at en olietankejer  

 undersøger, om tanken er anmeldt til tilsynsmyndigheden, og  

 såfremt dette ikke er tilfældet, foretager en sådan  

 anmeldelse.
Det må ligeledes forventes, at en ejer af en nedgravet  

 tank, hvor ejeren selv har fået installeret tanken før den 1.  

 april 1970, sørger for at få sløjfet denne, med mindre  

 tilsynsmyndigheden har givet tilladelse til fortsat brug af tanken.
 Af en ejer af en overjordisk tank kan det ligeledes  

 forventes, at denne kontrollerer, at tanken ikke er placeret direkte på  

 jordoverfladen, og såfremt dette er tilfældet sørger for,  

 at placeringen ændres.
 Har en tankejer gjort det, der med rimelighed kan  

 forventes af ham, for at opnå en viden og dermed bringe sig i god tro  

 om de faktiske forhold omkring tanken, skal der være  

 forsikringsdækning, uanset det senere måtte vise sig, at de  

 faktiske forhold forholder sig anderledes.
I stk. 4 fastsættes det, at for eksisterende tanke  

 skal forsikringen være dækkende fra den af ministeren fastsatte  

 dato.
For tanke, der etableres herefter, vil pligten til at være  

 omfattet af en forsikring indtræde ved etableringstidspunktet.
Udgifterne til oprydninger efter utætte villatanke  

 beløber sig fra nogle få tusinde kroner til i meget  

 sjældne tilfælde 1,5 mio. kr.
Med henblik på at sikre, at  

 der så vidt muligt altid vil være dækning, foreslås  

 der fastsat en sumbegrænsning på 2 mio. kr. for hver  

 forureningsbegivenhed, for hvilken der meddeles påbud, uanset om der  

 på samme ejendom sker flere forureninger efter hinanden.
Af  

 præventive årsager og i overensstemmelse med almindelig praksis  

 på forsikringsområdet må der påregnes en selvrisiko  

 for ejeren.
 Forsikringen skal omfatte de udgifter, der følger  

 af et påbud, dvs. både udgifter til undersøgelser og  

 oprydninger, opgravning af tanken, bortskaffelse af den forurenede jord,  

 oppumpning af forurenet grundvand, samt retablering af forholdene.
Såfremt udgifterne til opfyldelse af et påbud  

 overstiger 2 mio. kroner, vil der være et ubetinget ansvar, der ikke er  

 omfattet af en forsikring.
På baggrund heraf foreslås det, at  

 miljømyndigheden skal dække det resterende beløb,  

 såfremt udgifterne overstiger 2. mio. kroner.
 I den situation, hvor kommunen udsteder påbud, og  

 hvor forsikringsselskabet efter indhentelse af tilbud fra  

 entreprenører mv., der skal forestå den fysiske opfyldelse af  

 påbudet, kan konstatere, at udgifterne vil overstige 2 mio. kroner,  

 må forsikringsselskabet rette henvendelse til kommunen og informere om  

 beløbets størrelse, således at denne kan godkende det  

 påtænkte projekt.
 Ligeledes må forsikringsselskabet, hvor det under  

 arbejdet med opfyldelse af påbudet konstateres, at udgifterne hertil  

 vil overstige 2. mio. kroner, rette henvendelse til kommunen med henblik  

 på godkendelse af projektet.
 I øvrigt skal det bemærkes, at situationen  

 formentlig næppe vil forekomme, da Miljøstyrelsen ikke har  

 kendskab til, at udgifter til oprydning m.v. efter villaolietanke har  

 oversteget 2 mio. kroner.
 Forsikringen skal endvidere omfatte skader på egen  

 og fremmed grund.
For at sikre miljømyndighedernes krav skal  

 forsikringen dække skade, uanset om forsikringspræmien ikke er  

 betalt.
Forsikringsselskabet er derfor tillagt udpantningsret til sikring af  

 deres krav.
En sådan ordning kendes også for fx.  

 bygningsbrandforsikringen, jf. lov om forsikringsvirksomhed  

 §§ 208-210.
I bestemmelsens stk. 8 bemyndiges ministeren til  

 efter forhandling med udbydere af olietanksforsikringer at fastsætte  

 nærmere regler om forsikringens omfang og indhold.
Der vil i den  

 forbindelse kunne fastsættes regler om afgrænsningen af begrebet  

 boligopvarmning, varigheden af efteranmeldelsesperioden og dermed  

 forsikringens varighed efter overgang til anden varmeforsyning.
Til kapitel 6 Lovforslagets bestemmelser om styring af  

 jordstrømme bygger som en væsentlig forudsætning på,  

 at der gennemføres en forureningskortlægning jf. lovforslagets  

 kapitel 2. Ved hjælp af kortlægningen vil den problematiske jord  

 bedre kunne blive identificeret.
Titlen på kapitel 6 er: Bortskaffelse og anvendelse  

 af jord.
Heri ligger, at der dels er tale om jord, der bortskaffes til  

 lossepladser, specialdepoter, jordbehandlingsanlæg og råstofgrave  

 og dels om jord der genanvendes til bygge- og anlægsarbejder,  

 jordforbedring og industrielle formål.
Betegnelsen »håndtering«,  

 som anvendes i reguleringen af affaldsområder, dækker også  

 indsamling.
Der foreslås indført en anmeldeordning for  

 flytning af jord fra forureningskortlagte arealer.
Anmeldelsen har til  

 formål at give kommunalbestyrelsen mulighed for at vurdere, om den  

 anmeldte flytning er i overensstemmelse med gældende regler.
Anmeldeordningen skal suppleres med en generel regulering,  

 således at det sikres, at den forurenede eller problematiske jord  

 bliver miljømæssigt forsvarligt bortskaffet eller anvendt til  

 bestemte formål.
Der vil blive fastsat generelle retningslinier for  

 anvendelse af jord til bestemte formål, for eksempel genanvendelse af  

 jord i bygge- og anlægsarbejder (støjvolde, veje,  

 terrænregulering, landskabsmodellering m.v.). Retningslinierne  

 forventes at kunne bruges ved hovedparten af de anmeldelser, hvor anmelderen  

 ønsker at genanvende jorden.
Den jord, der ikke omfattes af generelle regler, skal som  

 udgangspunkt håndteres efter bestemmelserne i  

 miljøbeskyttelsesloven.
Det forudsætter en selvstændig  

 vurdering efter miljøbeskyttelsesloven, om håndtering af jorden  

 er omfattet af affaldsbestemmelserne.
Kommunen har allerede i dag, i  

 følge affaldsbestemmelserne, anvisningspligt overfor jord, som  

 ønskes bortskaffet.
Til § 50 § 50, stk. 1, omhandler al flytning af jord  

 udenfor en ejendom.
Bestemmelsen gælder kun for jord, der ønskes  

 flyttet over et ejendomsskel.
Så længe jorden befinder sig  

 indenfor ejendommen, er det den pågældende ejer, som er  

 ansvarlig, og som får pålagt retsvirkninger efter en række  

 af lovens øvrige bestemmelser, blandt andet kapitel 2 om  

 forureningskortlægning og tilladelse til ændret anvendelse.
Efter stk. 1 er »enhver« der flytter jord udenfor den  

 ejendom, hvor det er opgravet, og »enhver«, der anvender sådan jord  

 ansvarlig for, at jorden ikke giver anledning til forurening eller fare for  

 sundhed.
Ved »enhver« forstås ikke blot den ansvarlige ejer eller  

 bruger af ejendommen, men også den entreprenør og  

 transportør, der fysisk faktisk forestår arbejdet.
 Formålet med bestemmelsen er først og  

 fremmest at sikre en høj miljøansvarlighed hos såvel  

 bygherren som den udførende entreprenør, herunder sikre, at der  

 ikke »handles« med ansvaret i forbindelse med bygge- og  

 anlægsarbejder.
Før udbud af et byggeri bør bygherren  

 gøre sig overvejelser om byggegrundens forureningstilstand og om, hvad  

 der skal ske med  overskudsjord fra byggeriet.
Hvis grunden er  

 forureningskortlagt, eller hvis bygherren af anden årsag har mistanke  

 om forurening på grunden, bør bygherren være  

 opmærksom på anmeldekravet i stk. 2. Det kan være  

 hensigtsmæssigt, at bygherren lader den jord, der skal graves op,  

 analysere inden byggeriet udbydes til entreprenør.
Hvis grunden ikke  

 er forureningskortlagt, og bygherren ikke har mistanke om forurening,  

 bør udbudsmaterialet indeholde betingelser for, hvorledes  

 entreprenøren skal forholde sig, hvis der forårsages eller  

 konstateres forurening under arbejdets udførelse.
 Pligten efter § 50, stk. 1, til at sikre sig, at  

 jorden ikke giver anledning til skadelig virkning på grundvand,  

 menneskers sundhed og miljøet i øvrigt betyder, at den  

 pågældende skal sikre sig, at jorden ikke er forurenet.  

 § 50, stk. 1, skal dermed også forebygge tidligere eksempler,  

 hvor forurenet jord er dukket op på uhensigtsmæssige steder,  

 specielt i råstofgrave, bl.a. fordi jorden på opgravningsstedet  

 ikke har været nærmere undersøgt.
 Den i stk. 2 nævnte anmeldeordning omfatter  

 forurenet jord, jord fra kortlagte ejendomme, jf. lovforslagets §§ 4 og  

 5, og jord fra arealer, der anvendes til offentlig vej, jf. lovforslagets  

 § 3, stk. 3. Anmeldeordningen, der er led i det forslåede  

 jordstyringssystem, har som hovedprincip, at den, der flytter jorden, dvs.  

 ejer, bygherre eller entreprenør, skal anmelde flytningen til  

 kommunalbestyrelsen.
Bestemmelsen adskiller sig fra Jordforureningsudvalgets  

 forslag, idet udvalget ønskede styring af enhver jordflytning.  

 Afvigelsen fra Jordforureningsudvalgets forslag hænger sammen med det  

 ændrede kortlægningssystem, idet et areal efter det nu  

 foreslåede system kan kortlægges på vidensniveau 1 allerede  

 ved kendskab til forureningskilder.
Det er også indgået i  

 overvejelserne, at en anmeldepligt for al jord kan blive unødigt  

 omstændelig.
Ifølge § 50, stk. 2, er det  

 afgørende, at jorden er forurenet, eller at jorden flyttes udenfor en  

 kortlagt ejendom.
Ligesom i § 50, stk. 1, er ejendomsskellet  

 således afgørende for, at bestemmelsen får virkning.
Det  

 fremgår af stk. 2, at bestemmelsen også har virkning for en  

 delvis kortlagt ejendom, hvis jord ønskes flyttet fra den kortlagte  

 del af ejendommen til den ikke kortlagte del af samme ejendom.
Anmeldeordningen i stk. 2 forudsætter i  

 øvrigt, at anmelderen kan give oplysninger om den lokalitet, hvor  

 jorden skal genanvendes, og eventuelt har indgået aftale med den  

 pågældende bruger af jorden.
Hvis den, der graver jorden op,  

 ønsker af afsætte denne til et firma, som står for videre  

 behandling og afsætning af jorden, skal det pågældende  

 firma tillige anmelde genanvendelsen til sin hjemstedskommune samt til det  

 pågældende amtsråd og den pågældende  

 kommunalbestyrelse, hvor jorden ønskes anvendt, jf. stk. 2. Den,  

 der graver jorden op, skal i denne situation anmelde til sin  

 kommunalbestyrelse, at jorden ønskes afhændet til det  

 pågældende firma.
Hvis firmaet har hjemsted i en anden kommune  

 end der, hvor jorden graves op, skal kommunalbestyrelsen i firmaets  

 hjemkommune tillige have anmeldelse.
Hvis jorden ønskes genanvendt i en anden kommune  

 end den, hvori opgravningslokaliteten eller afsætningsfirmaet ligger,  

 kan kommunalbestyrelsen alene påse, at jorden principielt kan  

 genanvendes, mens kommunalbestyrelsen ikke kan føre tilsyn med det  

 konkrete genanvendelsesprojekt.
Med henblik på at sikre jordstyring,  

 også ved flytning over kommunegrænser, er der i § 50,  

 stk. 2, indført en bestemmelse om, at anmeldelse tillige skal ske  

 til kommunalbestyrelsen i den kommune, hvor jorden ønskes genanvendt.  

 Genanvendelseskommunen skal herefter føre tilsyn med, at  

 genanvendelsen sker korrekt på lokaliteten, f.eks. at dimensioner og  

 afstandskrav i bestemmelser fastsat efter § 51 er opfyldt.
Endvidere skal der ske anmeldelse til amtsrådet i  

 det amt, hvor jorden ønskes genanvendt.
Dette sker dels for at give  

 amtsrådet mulighed for at modsætte sig genanvendelsen, jf.  

 § 51, og dels for at genanvendelseslokaliteten eventuelt kan  

 kortlægges efter bestemmelserne i lovforslagets kapitel 2.
Miljø- og energiministeren kan efter stk. 3,  

 fastsætte nærmere regler om anmeldeordningen.
Det er tanken, at  

 en anmeldelse skal indeholde oplysninger, som gør det muligt for  

 myndighederne at vurdere, hvorvidt anmeldelsen skal give anledning til en  

 mere konkret vurdering.
Anmeldelsen skal således indeholde oplysninger  

 om, hvor jorden kommer fra, hvor jorden skal flyttes hen, mængde,  

 sammensætning, vognmand m.v.
Miljø- og energiministeren kan efter stk. 3  

 fastsætte regler om opgavefordelingen mellem myndighederne.
Denne  

 hjemmel har til formål at give mulighed for at forenkle papirgangen for  

 anmelderen eksempelvis ved at anmeldelse kun skal sendes til én  

 myndighed.
Der kan således, med hjemmel i stk. 3, indføres en  

 pligt for kommunalbestyrelsen til at videresende anmeldelsen til  

 amtsrådet og, hvis der ønskes genanvendelse af jorden i en anden  

 kommune, til kommunalbestyrelsen i genanvendelseskommunen.
Det anmeldte kan iværksættes 4 uger efter  

 anmeldelsen, med mindre kommunalbestyrelsen som led i tilsynet beslutter, at  

 det anmeldte ikke er i overensstemmelse med gældende regler.
Hvis den  

 anmeldte jord ønskes genanvendt, kan der tillige være tale om,  

 at amtsrådet modsætter sig genanvendelsen.
Hvis genanvendelse  

 finder sted i en anden kommune påser kommunalbestyrelsen her, om  

 genanvendelse kan ske i overensstemmelse med gældende regler.
Hvis blot  

 én af de tre nævnte myndigheder har gjort indsigelse inden 4  

 uger, kan det anmeldte ikke iværksættes, jf. § 50,  

 stk. 5.
I praksis vil en tidsforskydelse være mulig,  

 såfremt anmelderen ønsker det.
Anmelderen kan for eksempel lade  

 jorden analysere inden opgravning i forbindelse med planlægning af et  

 bygge- og anlægsarbejde.
Kommunalbestyrelsen kan herefter give sin  

 principielle tilslutning til, at jorden vil kunne genanvendes.
På et  

 senere tidspunkt, før den faktiske flytning af jorden finder sted, kan  

 anmelderen anmelde det konkrete genanvendelsesprojekt og  

 genanvendelseslokaliteten.
Opgravning og håndtering af jord, der ikke er  

 omfattet af de i § 51 og § 52, stk. 2, nævnte regler,  

 sker efter bestemmelserne i lov om miljøbeskyttelse.
Baggrunden er, at  

 der vil være jord, som ikke er reguleret af generelle regler.
Der kan  

 f.eks. være tale om jord, der ikke kan opfylde de generelle krav om, at  

 jorden skal overholde bestemte grænseværdier for at kunne  

 anvendes til et bestemt formål.
§ 52, stk. 2, vedrører jord, som  

 ønskes tilført en råstofgrav, som har fået  

 dispensation.
Der forudsættes en selvstændig vurdering efter  

 miljøbeskyttelsesloven, om håndtering af jorden er omfattet af  

 affaldsbestemmelserne.
Der kan også være tale om uforurenet jord,  

 som ønskes genanvendt til andre formål end dem, der er fastsat  

 regler om i henhold til § 51, f.eks. jordforbedringsmiddel eller  

 industriel anvendelse.
Til § 51 Den jord, som fjernes i forbindelse med almindelige bygge-  

 og anlægsarbejder, skal fremover i højere grad anvendes og  

 disponeres på en sådan måde, at risikoen for en ny  

 forurening minimeres samtidig med, at det lettere forureningsbelastede  

 materiale genanvendes på den mest optimale måde.
§ 51 indeholder lovhjemmel til, at miljø- og  

 energiministeren kan fastsætte regler om anvendelse af jord til  

 bestemte formål.
Hjemmelen tænkes primært anvendt til  

 udarbejdelse af kriterier og grænseværdier for anvendelse af  

 lettere forurenet jord i nye bygge- og anlægsarbejder, anmeldekrav,  

 samt krav til udformning af de pågældende bygge- og  

 anlægsarbejder.
 Da amtsrådet er grundvandsansvarlig og  

 recipientansvarlig myndighed og har godkendelseskompetence i henhold til  

 miljøbeskyttelseslovens § 19 vedrørende udlægning af  

 stoffer og produkter, som kan medføre risiko for jord og grundvand,  

 får amtsrådet også i § 51 en særlig rolle.  

 Amtsrådet vil således i særlige tilfælde kunne stille  

 vilkår eller kunne modsætte sig genanvendelse, selvom de  

 generelle anvendelsesbetingelser er opfyldte.
 Hvis amtsrådet finder, at genanvendelsen vil  

 udgøre en konflikt i forhold til et særligt sårbart  

 grundvandsmagasin eller en særlig sårbar overfladerecipient, skal  

 amtsrådet kunne modsætte sig genanvendelse, som i øvrigt  

 følger reglerne.
Det vil være muligt efter reglerne i § 51 at  

 fastsætte afstandskrav for genanvendelsesprojekters beliggenhed i  

 forhold til drikkevandsboringer og overfladerecipienter.
Sådanne  

 afstandskrav vil ofte kunne udgøre en tilstrækkelig beskyttelse  

 i langt størstedelen af de tilfælde, hvor jord genanvendes.
 Det forudsættes derfor, at amtsrådet for at  

 kunne modsætte sig genanvendelse efter gældende regler, fastsat  

 af miljø- og energiministeren i henhold til § 51, kan argumentere for,  

 at genanvendelsen vil medmedføre en helt usædvanlig risikofyldt  

 situation.
 Amtsrådet kan således ikke generelt  

 modsætte sig enhver genanvendelse i et bestemt område,  

 eksempelvis områder med særlige drikkevandsinteresser.
Til § 52 Ved lov nr. 426 af 10. juni 1997 gennemførtes med  

 virkning fra 1. januar 1998 i miljøbeskyttelsesloven et generelt  

 forbud mod deponering af jord i råstofgrave og tidligere  

 råstofgrave.
Som en konsekvens af, at lovforslaget omfatter jord, der  

 på grund af menneskelig påvirkning eller håndtering kan  

 have skadelig virkning på mennesker eller miljø, jf. § 2,  

 videreføres forbudet mod, at råstofgrave modtager jord, uanset  

 om dette er forurenet eller uforurenet.
§ 52 svarer til § 20 a og b i den gældende  

 miljøbeskyttelseslov, dog således at lovforslaget  

 præciserer gældende ret, ligesom bestemmelserne  

 ajourføres.
Der er ikke med lovforslaget tilsigtet en ændring af  

 gældende ret.
 I henhold til miljøbeskyttelseslovens § 20 a,  

 stk. 1 er det forbudt at tilføre jord til råstofgrave,  

 medmindre amtsrådet har meddelt råstofindvinderen eller  

 grundejeren dispensation i henhold til miljøbeskyttelseslovens  

 § 20 a, stk. 2.
Med lovforslaget bliver det præciseret, at forbudet  

 i § 52, stk. 1 mod tilførsel af jord til råstofgrave  

 og tidligere råstofgrave, omfatter såvel forurenet som uforurenet  

 jord.
Dette anses allerede for at være gældende ret, men en  

 præcisering heraf anses for at være hensigtsmæssig, da  

 dette har givet anledning til fortolkningstvivl ved administrationen af  

 bestemmelsen i miljøbeskyttelsesloven.
I § 52, stk. 2, nr. 1 er det anført, at  

 kontraktmæssige forpligtelser vedrørende tilførsel af  

 jord til ejendommen skal være indgået senest den 19. december  

 1996. Dette svarer til gældende ret i dag, da aftaler, der er  

 indgået i perioden 19. december 1996 til 31. december 1997, kun kan  

 have en varighed på 6 måneder for, at der kan støttes ret  

 på dem.
Disse aftaler er imidlertid ophørt på tidspunktet  

 for lovforslagets fremsættelse.
I overensstemmelse med miljøbeskyttelseslovens  

 § 20 a, stk. 3 kan amtsrådet stille vilkår for  

 udnyttelse af dispensationen.
Stk. 3 er en videreførelse af  

 miljøbeskyttelseslovens § 20 a, stk. 3. Det er dog  

 præciseret, at denne bestemmelse alene vedrører  

uforurenet jord, da den forurenede jord er omfattet af stk. 4.  

 Hjemlen til at stille vilkår er således forskellig alt efter, om  

 det er forurenet jord eller uforurenet jord, der skal tilføres  

 råstofgravene.
 Vilkårene kan f.eks. indeholde et krav om etablering  

 af et egenkontrolsystem, således at råstofindvinderen eller  

 grundejeren skal etablere en følgeseddelordning, for at vurdere om  

 jorden er forurenet kombineret med et krav om analyser af den jord, man har  

 mistanke om er forurenet.
 Med forslaget præciseres det i § 52,  

 stk. 4, at såfremt amtsrådet meddeler dispensation til at  

 tilføre forurenet jord, skal råstofindvinderen eller  

 grundejeren yderligere have dispensation i henhold til  

 miljøbeskyttelseslovens § 19 eller § 33. Dette anses for at  

 være gældende ret på nuværende tidspunkt, denne  

 retstilstand er blot udtrykt i loven.
 Den tidligere bestemmelse i miljøbeskyttelseslovens  

 § 20 a, stk. 4 er ikke videreført, da dette var en  

 overgangsbestemmelse om opsættende virkning af ansøgningerne om  

 dispensation, der var indgivet inden 1. oktober 1997. Bestemmelsen har  

 således mistet sin betydning.
Til § 53 Bestemmelsen svarer til den gældende  

 miljøbeskyttelseslovs § 20 b, stk. 2. Formålet med  

 bestemmelsen er at sikre, at der alene tilføres ren jord til  

 råstofgrave og tidligere råstofgrave.
Såfremt der  

 måtte være behov for at fastsætte ensartet vilkår for  

 udnyttelse af en dispensation vil bemyndigelsen blive udnyttet.
Til kapitel 7 Hovedparten af bestemmelserne i dette kapitel er en  

 videreførelse af de tilsvarende bestemmelser i  

 miljøbeskyttelsesloven.
Til § 54 Bestemmelsen svarer til bestemmelsen i  

 miljøbeskyttelseslovens § 74, og der henvises til bemærkningerne  

 til forslaget til den gældende lov om miljøbeskyttelse.
Til § 55 Bestemmelsen svarer til bestemmelsen i  

 miljøbeskyttelseslovens § 78, stk. 1, og der henvises til  

 bemærkningerne til forslaget til den gældende lov om  

 miljøbeskyttelse.
Til § 56 Bestemmelsen svarer til bestemmelsen i  

 miljøbeskyttelseslovens § 78, stk. 2, og der henvises til  

 bemærkningerne til forslaget til den gældende lov om  

 miljøbeskyttelse.
Til § 57 Bestemmelsen i forslagets § 57, stk. 1og 2,  

 fastlægger myndighedernes adgang til privat ejendom og i hvilke  

 tilfælde myndighederne har adgang til fast ejendom uden retskendelse,  

 såfremt ejendommens ejer modsætter sig myndighedernes adgang.
 Det fremgår af lovforslagets øvrige  

 bestemmelser, herunder kapitel 2 om kortlægning, kapitel 3 om den  

 offentlige undersøgelses- og oprydningsindsats, kapitel 4 om  

 værditabsordningen for boligejere, § 58 om gennemførelse af  

 frivillige oprydninger samt kapitel 8 om tilsyn og håndhævelse, i  

 hvilket omfang myndighederne kan eller skal foretage opmålinger,  

 nivellementer, pejlinger, boringer, undersøgelser, oprydning m.v.
Efter affaldsdepotlovens § 10 samt værditabslovens §  

 18 har miljømyndighederne adgang til privat ejendom uden retskendelse  

 med henblik på at gennemføre undersøgelser og oprydninger  

 som led i den offentlige oprydningsindsats, herunder som led i  

 værditabsordningen.
Myndighederne har endvidere adgang til privat  

 ejendom uden retskendelse, jf. miljøbeskyttelsesloven § 87, med  

 henblik på foretage undersøgelser eller udføre  

 tilsynsopgaver efter miljøbeskyttelsesloven.
Det antages  

 således, at myndighederne har adgang til privat ejendom uden  

 retskendelse med henblik på gennemføre en hvilken som helst  

 tilsynsopgave.
Disse opgaver omfatter typisk gennemførelse af akutte  

 selvhjælpshandlinger og gennemførelse af ikke-opfyldte  

 undersøgelses- og oprydningspåbud samt overvågning af  

 forureningstilstanden i jorden.
Flertallet i Jordforureningsudvalget havde den opfattelse,  

 at de ovenfor nævnte gældende regler om myndighedernes adgang til  

 privat ejendom uden retskendelse skulle videreføres.
Mindretallet,  

 bestående af Advokatrådet, var af den opfattelse, at der ud fra  

 retssikkerhedsmæssige overvejelser ikke bør være adgang  

 til ejendomme uden forudgående retskendelse, med mindre der er tale om  

 akut forureningsfare.
Den 17. december 1996 fremsendte Justitsministeriets en  

 redegørelse til Folketinget om »Udviklingen i forvaltningsmyndigheders  

 adgang til privat ejendom m.v.» I redegørelsen henvises der til uddrag  

 af betænkning 1039/1985 om Tvangsindgreb uden for Strafferetsplejen,  

 hvorfra der citeres følgende synspunkt, der må antages alene at  

 vedrøre de tilfælde, hvor et indgreb er begrundet i et kontrol-  

 og oplysningshensyn: »Udvalget finder derfor, at man i tilfælde, hvor  

 tvangsindgreb er hjemlet af kontrolhensyn eller som oplysningsmiddel  

 bør undlade at stille krav om retskendelse.
Udvalgets synspunkt er, at  

 man i forbindelse med overvejelser om indførelse af hjemmel til  

 tvangsindgreb nøje bør tage stilling til, om det er  

 nødvendigt, at der gives materielle beføjelser.
Findes dette at  

 være tilfældet, er der efter udvalgets opfattelse i almindelighed  

 ikke reelt indhold i et krav om retskendelse.« I redegørelsen til  

 Folketinget fastslår Justitsministeriet endvidere, at det er vanskeligt  

 at se, hvilket formål et krav om retskendelse skulle tjene for så  

 vidt angår de tilfælde, hvor domstolen reelt ikke har noget at  

 tage stilling til.
Efter Justitsministeriets opfattelse er det  

 spørgsmål, der har retssikkerhedsmæssig betydning snarere,  

 om det er nødvendigt at tillægge forvaltningsmyndighederne  

 adgang til privat ejendom m.v.
Udover de i ovennævnte redegørelse af 17.  

 december 1996 nævnte kontrol- og oplysningsforanstaltninger, kan  

 indgreb være begrundet i et håndhævelseshensyn eller et  

 hensyn til fareafværgelse.
Sådanne indgreb ses ikke nærmere  

 kommenteret i redegørelsen af 17. december 1996.
Blandt andet i lyset af redegørelsen til  

 Folketinget har Miljø- og Energiministeriet revurderet anbefalingerne  

 fra Jordforureningsudvalget med hensyn til nødvendigheden af at  

 opretholde de allerede gældende bestemmelser om myndighedernes adgang  

 til privat ejendom.
Som beskrevet i det følgende svarer lovforslaget  

 på dette punkt til Jordforureningsudvalgets vurderinger, idet adgang  

 til privat ejendom i de tilfælde, der er omfattet af forslagets § 58,  

 stk. 1 og § 68, stk. 4 ikke var genstand for behandling i  

 Jordforureningsudvalgets arbejde.
Af kontrol- og oplysningsmæssige årsager er  

 det fundet nødvendigt, at myndighederne fortsat har adgang til privat  

 ejendom for at udføre almindelige tilsynsopgaver som for eksempel  

 gennemførelse af en effektiv overvågning af  

 forureningstilstanden i jorden, jf. forslagets §§ 65 og 66, der indeholder  

 bestemmelser om myndighedernes tilsynspligter- og beføjelser, hvilket  

 også omfatter adgang til at foretage boringer, pejlinger m.v.
Endvidere  

 er det af fareafværgelsesmæssige årsager fundet  

 nødvendigt, at de offentlige myndigheder har adgang til privat ejendom  

 for at gennemføre kortlægning, undersøgelse og oprydning  

 af jordforureninger som led i en offentlig indsats, således som det  

 fremgår af bestemmelserne i forslagets kapitel 2 og kapitel 3, kapitel  

 4, § 68, stk. 4 og i denne forbindelse § 58. Yderligere er det af  

 håndhævelsesmæssige hensyn fundet nødvendigt, at  

 miljømyndighederne fortsat har adgang til privat ejendom for at lade  

 påbudte foranstaltninger gennemføre, når den fastsatte  

 frist er udløbet, jf. forslagets § 68, stk. 1. I relation til § 68,  

 stk. 1, skal det bemærkes, at det er fundet nødvendigt at  

 myndighederne, som noget nyt, får mulighed for at gennemføre  

 påbudte foranstaltninger på en "uskyldig" købers  

 ejendom, hvilket er omfattet af § 68, stk. 1, jf. § 44, stk. 1. Endeligt er  

 det af hensyn til akut fareafværgelse fundet nødvendigt, at  

 miljømyndighederne fortsat har adgang til privat ejendom for at  

 gennemføre akutte selvhjælpshandlinger, jf. forslagets § 68,  

 stk. 2.
Endvidere har Miljø- og Energiministeriet  

 revurderet anbefalingerne fra Jordforureningsudvalget med hensyn til  

 spørgsmålet om retskendelse i de ovennævnte  

 tilfælde, hvor det er fundet nødvendigt, at myndighederne har  

 adgang til privat ejendom.
Som det fremgår nedenfor har denne  

 revurdering ført frem til en vurdering af spørgsmålet om  

 retskendelse, der afviger fra vurderingen fra flertallet i  

 Jordforureningsudvalget.
 I overensstemmelse med lovgivningspraksis foreslås  

 det, at adgang med henblik på at gennemføre foranstaltninger  

 efter kapitel 2, kapitel 3, kapitel 4 og § 58, stk. 1, § 68, stk. 1, 2 og 4  

 samt for at føre tilsyn efter §§ 65 og 66 og tilsvarende regler  

 udstedt i medfør af loven kan ske uden retskendelse, jf. dog  

 lovforslagets § 57, stk. 2. I disse tilfælde gælder, at der reelt  

 ikke er noget for domstolene at tage stilling til eller at øjemedet  

 ville blive forspildt, hvis der først skulle indhentes  

 retskendelse.
Desuden foreslås det i stk. 2, at der skal indhentes  

 retskendelse ved adgang til fast ejendom, med henblik på  

 gennemførelse af selvhjælpshandlinger efter § 68, stk. 1,  

 bortset fra hvis der foreligger en situation, som beskrevet i § 68, stk. 2,  

 eller adgangen til at gennemføre undersøgelsespåbud eller  

 oprydningspåbud er påkrævet for at forebygge, at den i §  

 68, stk. 2, nævnte situation opstår.
I sådanne  

 tilfælde vil retten navnlig kunne tage stilling til hvorvidt  

 påbudsadressatens indsigelser om, at påbuddet er opfyldt, er  

 korrekte.
En retssag om indhentelse af retskendelse vil  

 indebære, at gennemførelse af de påbudte miljø- og  

 sundhedsmæssige foranstaltninger udskydes.
Miljømyndighederne  

 må i hvert enkelt tilfælde konkret vurdere, om den tid, der  

 forventes at gå, indtil spørgsmålet om retskendelse er  

 afgjort ved domstolene, medfører, at der opstår en  

 (fare-)situation, som nævnt i § 68, stk. 2, hvorefter foranstaltninger  

 vil kunne iværksættes uden retskendelse, jf. forslaget til § 57,  

 stk. 2, nr. 1.
 Det er dog efter bestemmelsen ikke en betingelse for at  

 kunne gennemføre foranstaltninger uden retskendelse, at der foreligger  

 en konkret fare, som beskrevet i § 68, stk. 2, hvis miljømyndigheden  

 iøvrigt kan sandsynliggøre, at en sådan fare må  

 forventes at indtræffe indenfor en relativ kort tidshorisont, jf. stk.  

 2, nr. 2.
I de tilfælde, hvor adgangen sker med henblik  

 på at foretage undersøgelser for at forebygge en fare, vil det i  

 sagens natur ikke altid være muligt med sikkerhed at fastslå, om  

 faresituation ville indtræffe, hvis myndigheden ikke iværksatte  

 foranstaltningerne.
Dette må afklares ved undersøgelsen, der  

 bl.a. skal vise koncen-trationen af stoffer i jorden og disses transport til  

 grundvandet.
Det vil dog være en forudsætning for  

 iværksættelsen af undersøgelse uden retskendelse, at der  

 er rimelige indikationer af, at en faretruende forurening kan være sket  

 eller vil skulle afværges.
Hvor myndighedernes undersøgelser  

 alene sker med henblik på at konstatere, om et meddelt påbud er  

 opfyldt, vil sådanne kontrolundersøgelser kunne  

 gennemføres efter stk. 1 uden retskendelse efter bestemmelsen i  

 forslagets § 66 om tilsyn.
Kravet om retskendelse i visse tilfælde  

 vurderes på den baggrund ikke at give anledning til miljø- og  

 sundhedsmæssige problemer.
 Forslaget til stk. 2 er en skærpelse i forhold til  

 den nugældende retstilstand, hvorefter myndighederne efter  

 miljøbeskyttelseslovens § 87, har adgang til privat ejendom uden  

 retskendelse, for at udføre tilsynsopgaver, hvilket må antages  

 at omfatte foranstaltninger efter miljøbeskyttelseslovens § 69, der i  

 princippet svarer til nærværende lovforslags § 68, stk. 1.
 I overensstemmelse med god forvaltningsskik skal  

 grundejeren så vidt det er muligt underrettes inden foranstaltningerne  

 gennemføres.
Til § 58 I en række tilfælde kan der være behov  

 for, at andre end miljømyndighederne gennemfører  

 undersøgelser og oprydninger vedrørende jordforureninger.
Dette  

 kan bl.a. være tilfældet, hvis et vandværk ønsker at  

 gennemføre en frivillig oprydning på en ejendom på et  

 tidligere tidspunkt, end der ville følge af amtets oversigt over  

 planlagte oprydninger.
Efter bestemmelserne i lov nr. 479 af 1. juli 1998 om  

 ændring af vandforsyningsloven (beskyttelse af drikkevandsressourcer og  

 vandforsyning) er der hjemmel til, at vandværket kan afholde udgifter  

 til en sådan frivillig oprydning.
Ligeledes kan andre frivillige  

 opryddere, som f.eks.
Oliebranchens Miljøpulje, DSB, Banestyrelsen og  

 forsvaret også have behov for at kunne gå ind på fremmed  

 grund.
Med bestemmelsen i § 58, stk. 2, sikres det, at en grundejer  

 ikke kan forhindre dette, da forslaget indeholder hjemmel til udstedelse af  

 tålepåbud.
Det fremgår af forslaget til § 58, stk. 1, at  

 myndigheden i påbudet skal fastsætte en pligt for  

 påbudsadressaten til reetableringer af den forurenede ejendom.
For  

 så vidt angår retsstridige skader henvises der i øvrigt  

 til forslagets § 76.
 Der vil kunne forekomme tilfælde, hvor  

 gennemførelse af undersøgelser eller oprydninger vil  

 udgøre en ekspropriation i grundlovens § 73´s forstand. § 58, stk. 1,  

 skal forstås med den begrænsning, at der ikke vil kunne meddeles  

 påbud om at tåle, at sådanne arbejder gennemføres i  

 disse tilfælde.
 Bestemmelserne ændrer ikke ved de gældende  

 retningslinier for sikkerhedsgodkendelse m.v. i forbindelse med forsvarets  

 sikrede områder.
Til § 59 Bestemmelsen svarer til bestemmelsen i  

 miljøbeskyttelseslovens § 80, og der henvises til bemærkningerne  

 til forslaget til den gældende lov om miljøbeskyttelse.
 Ministeren har delegeret hovedparten af sine  

 beføjelser til at træffe konkrete forvaltningsafgørelser  

 efter miljøbeskyttelsesloven til Miljøstyrelsen herunder  

 opgaven som klagemyndighed efter miljøbeskyttelsesloven § 91. I andre  

 tilfælde forbereder Miljøstyrelsen ministerens beslutninger  

 efter loven.
 Bestemmelsen svarer i princippet ligeledes til  

 bestemmelserne i affaldsdepotlovens § 21, stk. 2, 1. punktum og stk. 3, og  

 værditabslovens § 22, stk. 2, 1. punktum og stk. 3.
 Det er tanken, at bestemmelsen i § 59 vil kunne anvendes  

 ved at lade Miljøstyrelsen varetage opgaver vedrørende  

 teknologiudvikling som hidtil, jf. forslagets § 17, stk. 3, 4 og 5, og § 24,  

 stk. 3.
 Ligeledes vil en række administrative opgaver  

 vedrørende værditabsordningen , jf. §§ 36 og 37, skulle  

 varetages af Miljøstyrelsen.
 Ministerens kompetence til at kunne pålægge  

 amtsrådene eller kommunalbestyrelserne at tage sager op, jf. forslagets  

 § 61, stk. 1, vil kunne varetages af Miljøstyrelsen.
 Ligeledes vil kompetencen til at pålægge  

 amtsrådene og kommunalbestyrelserne at tilvejebringe oplysninger efter  

 forslagets § 61, stk. 2,  kunne lægges i Miljøstyrelsen.
 I de tilfælde, hvor der er klageadgang, jf.  

 forslagets § 77, er det tanken, at opgaven som klagemyndighed skal varetages  

 af Miljøstyrelsen.
Til § 60 Bestemmelsen svarer til bestemmelsen i  

 miljøbeskyttelseslovens § 86, og der henvises til bemærkningerne  

 til forslaget til den gældende lov om miljøbeskyttelse.
Til § 61 Bestemmelsen svarer til miljøbeskyttelseslovens  

 § 83 og § 84. Bestemmelsen vil kunne danne grundlag for samlede  

 oversigter over miljømyndighedernes indsats eller andre oplysninger om  

 jordforurening og miljøbeskyttelse, som det vil være af  

 betydning at indsamle.
Bestemmelsen indeholder desuden en hjemmel til at  

 indberetningen kan ske i en bestemt form.
Der er først og fremmest  

 tænkt på, at oplysningerne skal kunne kræves indberettet  

 på edb.
Til § 62 I lighed med den tilsvarende bestemmelse i  

 miljøbeskyttelseslovens § 83, stk. 2, kan amtsrådene  

 pålægge kommunalbestyrelserne at afgive alle oplysninger om  

 forhold, der reguleres efter loven, indenfor den enkelte kommunes  

 område.
Bestemmelsen vil kunne danne grundlag for amternes anmodning om  

 oplysninger i forbindelse med opsporing af kilder til forurening af  

 grundvandet.
De til enhver tid gældende retningslinier for  

 sikkerhedsgodkendelse m.v. i forbindelse med forsvarets sikrede områder  

 forudsættes fulgt.
Til § 63 Bestemmelsen i stk. 1 viderefører princippet i  

 den gældende affaldsdepotlovs § 23, om at tilladelser efter anden  

 lovgivning nævnt i bestemmelsen er ufornøden.
Det bestemmes dog,  

 at denne regel ikke gælder, hvis overholdelse af anden lovgivning sker  

 som led i Danmarks EU-retlige forpligtigelser.
 Bestemmelsen i stk. 2 viderefører den  

 gældende affaldsdepotlovs § 7, stk. 2.
Til § 64 Bestemmelsen svarer til bestemmelsen i  

 miljøbeskyttelseslovens § 90, og der henvises til bemærkningerne  

 til den gældende lov om miljøbeskyttelse.
Til kapitel 8 Bestemmelserne i dette kapitel svarer i vidt omfang til  

 reglerne og principperne i miljøbeskyttelseslovens kapitel 9 om tilsyn  

 samt amtsrådenes opgaver i forbindelse med overvågning af  

 registrerede affaldsdepoter.
Til §§ 65 og 66 Bestemmelserne fastlægger, hvem der fører  

 tilsyn med loven.
Udgangspunktet er, at tilsyn og håndhævelse  

 varetages af de samme myndigheder, som efter miljøbeskyttelsesloven og  

 i et vist omfang affaldsdepotloven.
Dette er hensigtsmæssigt, da der  

 formentlig ikke sjældent vil være tilfælde, hvor der er  

 behov for at anvende begge regelsæt.
Kommunalbestyrelsen fører det generelle tilsyn med,  

 at loven og regler udstedt i medfør heraf overholdes.
I forhold til  

 kortlægningen består opgaven i at føre tilsyn med, at der  

 ikke på kortlagte arealer sker byggeri eller ændres anvendelse,  

 uden der foreligger fornøden tilladelse fra amtet.
Tilsynet med projekter, der er givet tilladelse til i  

 medfør af § 8 føres af amtet.
Det vil sige, at amterne i  

 lighed med tilsynet med frivillige oprydninger og frigivelser efter  

 affaldsdepotloven fører tilsyn med, om vilkårene for amtets  

 tilladelse til projektets gennemførelse overholdes.
 Når der er konstateret en forurening af grundvandet,  

 og kilden ikke umiddelbart kendes, har det i praksis været uklart, hvem  

 der var forpligtet til at tage initiativ til at opspore kilden.  

 Amtsrådene har efter affaldsdepotloven en vis forpligtelse hertil, og  

 opgaven ligger endvidere naturligt indenfor amtsrådenes pligter som  

 grundvandsmyndighed.
 Kommunerne er på den anden side forpligtet til  

 generelt at føre tilsyn med overtrædelser af  

 miljøbeskyttelsesloven i forbindelse med jordforurening, når der  

 er tale om forurening fra andet end a-mærkede listevirksomheder og  

 råstofgrave, som amterne har tilsyn med.
Pligten til at tage initiativ til opsporing af  

 forureningskilder, når der er konstateret en forurening af grundvandet,  

 fastslås nu med bestemmelsen i § 66, stk. 2, til at  

 påhvile amtsrådet.
Det ligger i naturlig forlængelse af  

 amtsrådenes opgaver i forbindelse med kortlægningen og den  

 offentlige indsats.
Arbejdet med at opspore forureningskilder sker i  

 samarbejde med kommunalbestyrelserne.
Har amtsrådet mistanke om, at  

 forureningen stammer fra en virksomhed, som kommunalbestyrelsen fører  

 eller førte tilsyn med, må amtsrådet anmode  

 kommunalbestyrelsen om at undersøge forholdene, jf. også  

 bestemmelsen i § 61.
Til § 67 Bestemmelsen viderefører bestemmelserne i  

 miljøbeskyttelseslovens § 68 og § 69 om, at  

 tilsynsmyndigheden skal bringe ulovlige forhold til ophør.  

 Bestemmelsen giver dog ikke, som miljøbeskyttelseslovens § 69,  

 hjemmel til at meddele påbud om at genoprette tilstanden efter  

 forurening.
Disse regler fremgår af kapitel 5 om påbud.
 Bestemmelsen finder anvendelse ved håndhævelse  

 af reglerne i denne lov, dvs. ved manglende efterkommelse af påbud  

 eller fastsatte vilkår.
Til § 68 Bestemmelsen viderefører myndighedernes  

 beføjelser fra miljøbeskyttelsesloven til at udføre  

 selvhjælpshandlinger for forurenerens eller påbudsadressatens  

 regning til håndhævelse af påbudte foranstaltninger,  

 herunder foranstaltninger, der er pålagt ved generelle handlepligter,  

 f.eks. om at lægge bund i sandkasser.
Bestemmelsen indebærer  

 ligesom den tilsvarende i miljøbeskyttelsesloven ingen pligt for  

 myndighederne til at håndhæve ulovlige handlinger med en  

 selvhjælpshandling, men alene en ret hertil.
Derimod indeholder stk. 2 ligesom  

 miljøbeskyttelseslovens § 70, stk. 1, en pligt for  

 myndighederne til at afværge akut forurening, hvor dette skønnes  

 påkrævet.
Efter stk. 2 følger tilsynsmyndighedernes  

 pligt til at betale for afværge af akut forurening i de tilfælde,  

 hvor det ikke er muligt at gøre regres overfor forureneren, jf.  

 § 73, stk. 1.
 I overensstemmelse med almindelige forvaltningsretlige  

 principper kan tilsynsmyndighedernes beslutning om at gennemføre  

 sådanne selvhjælpshandlinger ikke påklages.
Efter miljøbeskyttelseslovens § 84 a er der  

 mulighed for, at miljømyndighederne i visse tilfælde kan rydde  

 op på fremmed grund efter en virksomheds forurening af naboejendomme.  

 Denne bestemmelse foreslås ophævet i nærværende  

 lovforslags § 90, nr. 4, idet det efter lovforslaget vil være  

 muligt med en offentlig finansieret indsats, uanset hvornår en  

 forurening sker.
Der kan imidlertid stadigvæk forekomme situationer,  

 hvor der ikke foreløbig kan forventes en oprydning, og hvor en kommune  

 ønsker at bidrage til undersøgelser og oprydninger.
Med  

 bestemmelsen i stk. 4 gives der mulighed herfor.
Til § 69 Bestemmelserne i stk. 1, 3 og 4 viderefører  

 tilsvarende bestemmelser i miljøbeskyttelsesloven.
Som nævnt bygger lovforslaget på  

 myndighedsstrukturen i miljøbeskyttelsesloven.
Afgrænsningen  

 mellem det kommunale og det amtskommunale tilsyn kan for skete  

 jordforureninger i nogle tilfælde volde vanskeligheder i praksis.  

 Situationen kan være den, at det ikke ud fra den foreliggende viden er  

 muligt at henføre en jordforurening til en bestemt virksomhed eller  

 anlæg (påbudsadressat). Derfor foreslås i stk. 2 en  

 bestemmelse, hvorefter der kan gives regler for kompetencefordelingen mellem  

 miljømyndighederne (amt og kommune), herunder hvem der har pligt til  

 at foretage og ansvaret for den videre afklaring af en sag med henblik  

 på fremskaffelse af det nødvendige materiale, for at der kan  

 findes frem til den mulige påbudsadressat.
Til kapitel 9 Til § 70 Med forslaget til § 70 indføres der en  

 underretningspligt for kommunalbestyrelsen.
Forslaget til § 70 skal supplere  

 de eksisterende underretningspligter i miljøbeskyttelseslovens §§ 21  

 og 71, der ikke foreslås ændret i forbindelse med  

 fremsættelsen af forslaget til jordforureningsloven.
Der vil  

 således fortsat være pligt for borgerne til at underrette  

 tilsynsmyndigheden om jordforureninger i de tilfælde, der er omfattet  

 af miljøbeskyttelseslovens §§ 21 og 71. I disse tilfælde og  

 andre tilfælde, hvor kommunalbestyrelsen på anden vis modtager  

 underretning om jordforureninger, har kommunalbestyrelsen efter forslaget til  

 § 70 pligt til at underrette amtsrådet og eventuelt den stedlige  

 arbejdstilsynsmyndighed.
 Underretningspligten overfor amtsrådet vil kunne  

 medføre ændringer i kortlægningen efter reglerne i  

 lovforslagets kapitel 2 og 3.
Til § 71 Pligten til at standse bygge- eller jordarbejde, jf.  

 stk. 1, hvis der konstateres jordforurening, er en videreførelse  

 af reglen i affaldsdepotlovens § 20. Det præciseres dog, at  

 forpligtelsen til at standse arbejdet påhviler ejeren af ejendommen,  

 bygherren og de ansvarlige firmaer, der deltager i arbejdet, fx. det  

 rådgivende firma og entreprenørerne.
 Da det er meget omkostningskrævende at standse et  

 igangværende byggeri, forudsættes det, at når en forurening  

 anmeldes, og et byggeri er i gang, er det myndighedernes opgave hurtigt og i  

 videst muligt omfang på stedet at vurdere, hvorvidt der er tale om en  

 lokal overskuelig forurening, som kan afværges sideløbende med  

 byggeriet, eller om forureningen må formodes at være af en  

 sådan karakter, at den udgør en fare for mennesker og  

 miljø, og således skal fjernes inden byggeriet kan  

 fortsættes.
Er der tale om en forurening på et kortlagt areal  

 omfattet af lovforslagets § 8, stk. 2, kan amtsrådet stille  

 vilkår om undersøgelser og vilkår til det videre bygge-  

 eller anlægsarbejde, jf. § 8, stk. 4. Byggearbejdet kan i medfør  

 af § 71, stk. 2, genoptaget efter 4 uger, eller når amtsrådet har  

 taget stilling til, om sådanne vilkår skal fastsættes.
Hvis  

 arealet ikke på forhånd er kortlagt, kan amtsrådet indenfor  

 de 4 uger foranledige, at arealet kortlægges, såfremt der i  

 øvrigt er grundlag for dette, jf. bestemmelserne i kapitel 2.
 Er der tale om en jordforurening på en ikke kortlagt  

 ejendom eller på en kortlagt ejendom udenfor de af § 8, stk. 2  

 omfattede arealer, kan amtsrådet ikke stille vilkår om  

 undersøgelse, foranstaltninger eller bortgravning, med mindre der kan  

 meddeles forurenerpåbud efter bestemmelserne i kapitel 5. Hvis den  

 pågældende forurening ved ændret placering på  

 ejendomme må formodes at give anledning til ny risiko eller nye gener,  

 kan myndighederne dog under alle omstændigheder modsætte sig den  

 ændrede placering efter miljøbeskyttelseslovens  

 bestemmelser.
 Hvis den konstaterede forurening er af en sådan art,  

 at den ikke nødvendigvis bør fjernes fra ejendommen, skal  

 amtsrådet indføje oplysningerne om forureningens art og  

 beliggenhed i kortlægningen, jf. lovforslagets kapitel 2. Hvis  

 forureningen befinder sig på en allerede kortlagt ejendom, skal  

 amtsrådet tage stilling til, om der foreligger nye oplysninger, som  

 skal tilføjes de foreliggende kortlægningsoplysninger om det  

 pågældende areal.
 Ønsker bygherren eller ejeren at fjerne den  

 forurenede jord fra ejendommen eller fra den kortlagte del af ejendommen,  

 skal dette ske i overensstemmelse med lovforslagets § 50 om bortskaffelse og  

 anvendelse af jord.
Som anført i bemærkningerne til forslagets §  

 70 er de eksisterende underretningspligter i miljøbeskyttelseslovens §  

 21 og § 71 opretholdt.
Efter forslagets § 70 vil amtsrådet modtage  

 underretning om konstaterede forureninger.
Fristen for den i stk. 2  

 nævnte 4-ugers periode regnes fra det tidspunkt, hvor  

 miljømyndighederne har modtaget underretning efter  

 miljøbeskyttelseslovens § 21 og § 71.
Til § 72 Bestemmelsen svarer til den gældende bestemmelse i  

 affaldsdepotlovens § 11.
 De til enhver tid gældende retningslinier for  

 sikkerhedsgodkendelse m.v. i forbindelse med forsvarets sikrede områder  

 forudsættes fulgt.
Til § 73 Efter lovforslagets § 73, stk. 1 kan  

 miljømyndighederne kræve visse afholdte udgifter dækket.  

 Udgifterne kan kræves betalt af den eller dem, der er eller kunne  

 være adressat for et påbud (dvs. den forurener, der kan få  

 påbud efter kapitel 5 og grundejeren, der kan få påbud  

 efter kapitel 2). Baggrunden for at det offentlige har afholdt udgifter kan  

 være, at myndigheden har foretaget en offentlig finansieret  

 undersøgelses- og oprydningsindsats efter lovforslagets kapitel 3  

 eller foretaget selvhjælpshandling, herunder pligtmæssig  

 selvhjælpshandling efter lovforslagets § 68.
 Selvom udgifter til undersøgelser og oprydning i  

 medfør af forslagets kapitel 4 afholdes på de årlige  

 finanslove, er det amtsrådet, der kan kræve afholdte udgifter  

 dækket, medmindre der i medfør af § 37 er fastsat særlige  

 regler derom.
 Miljømyndighedernes regreskrav kan alene omfatte  

 udgifter til foranstaltninger, der er eller kunne være omfattet af et  

 lovligt påbud efter lovforslagets kapitel 2 og kapitel 5. I et  

 påbud på fremmed grund vil der i nødvendigt omfang blive  

 fastsat pligt til reetableringer, fx. at bortgravet jord skal erstattes med  

 ny jord og eventuelt haveanlæg reetableres.
De foranstaltninger miljømyndigheden kan  

 iværksætte og senere kræve refusion for, må ikke  

 gå ud over, hvad der kræves til at forebygge fare for sundhed og  

 miljø. Foranstaltningen skal have en miljø- og  

 sundhedsmæssig begrundelse og opfylde det forvaltningsretlige  

 proportionalitetsprincip.
Miljømyndigheden skal endvidere efter  

 almindelige forvaltningsretlige regler varsle påtænkte  

 foranstaltninger over for den ansvarlige.
Dette vil give denne lejlighed til  

 at udtale sig om berettigelsen af miljømyndighedens  

 påtænkte foranstaltninger, og dermed også det pengekrav  

 myndigheden efterfølgende forventes at gøre gældende.
 Med lovforslaget sker den udvidelse, der følger af  

 de skærpede påbudsregler i kapitel 5 og kapitel 2. Grundlaget for  

 forurenerens godtgørelsespligt er således ikke den almindelige  

 erstatningsrets, men en følge af de offentligretlige regler i lovens  

 kapitel 5 og kapitel 2.
Udgangspunktet i bestemmelsen er, at der ikke er  

 klageadgang.
I stk. 2 foreslås dog indført en klageadgang,  

 hvis der ikke forudgående er meddelt påbud.
Denne klageadgang  

 vedrører alene spørgsmålet om, hvorvidt der er tale om  

 rette adressat for et påbud, der kunne have været udstedt, og  

 ikke påbudets og udgifternes omfang.
Bestemmelsen i stk. 3 indebærer, at myndigheden  

 indtræder i grundejerens krav mod andre som følge af  

 forureningen, i det omfang grundejerens krav er reduceret som følge af  

 oprensningen.
Herved sikres, at forureneren ikke får økonomisk  

 fordel af myndighedernes oprydning, i de tilfælde hvor der ikke kan  

 gives påbud.
Til § 74 Med bestemmelsen foreslås mulighed for, at  

 miljømyndighederne kan søge afholdte udgifter refunderet af en  

 mulig forurener efter dansk rets almindelige regler om civilretligt  

 erstatningsansvar.
Bestemmelsen supplerer således  

 miljømyndighedernes regresmuligheder efter forslagets § 73,  

 stk. 1, og § 76, stk. 4.
Bestemmelsen i stk. 2 imødekommer bl.a.  

 Finansministeriets retningslinier for tilskudsordninger fra maj 1996.  

 Bestemmelsen tager sigte på den situation, hvor der ved tilbagebetaling  

 af egenbetalingen til grundejeren, jf. § 35, ved en fejl ved f.eks.  

 indtastningen udbetales et for stort beløb i forhold til det,  

 grundejeren er berettiget til.
Endvidere sigtes til den situation, hvor  

 amtsrådets vurdering af, om grundejeren opfylder kravet om god tro med  

 hensyn til forureningens tilstedeværelse ved køb af den  

 pågældende ejendom, jf. § 27, hviler på urigtige  

 oplysninger, som amtsrådet ikke har mulighed for at vurdere rigtigheden  

 af.
I denne situation findes det hensigtsmæssigt med bestemmelsens  

 mulighed for at kræve udgiften ved den gennemførte oprydning  

 tilbagebetalt.
Til § 75 Stk. 1 om beregning af ejendommens værdi og  

 erstatningsfastsættelsen svarer til bestemmelser i affaldsdepotloven og  

 værditabsloven.
Efter affaldsdepotlovens regler fandt § 52,  

 stk. 2, om værdiberegning i lov om offentlige veje ikke  

 anvendelse, hvorfor denne bestemmelse tillige er undtaget i  

 nærværende lovforslag.
Derudover indeholder forslaget en  

 henvisning til de bestemmelser i lov om offentlige veje, der finder  

 anvendelse i medfør af miljøbeskyttelsesloven.
Dette  

 medfører, at afgørelser om erstatningsfastsættelse ikke  

 længere henvises til Landvæsensretterne, men til  

 taksationsmyndighederne efter reglerne om offentlige veje.
Til § 76 Efter affaldsdepotlovens § 13, stk. 2, erstatter  

 myndighederne på objektivt grundlag de skader, der forårsages ved  

 myndighedernes tekniske forarbejder og undersøgelser.
For skader, der  

 forårsages ved myndighedernes afværgeforanstaltninger er der ikke  

 særskilte regler i affaldsdepotloven, ligesom der heller ikke i  

 miljøbeskyttelsesloven er særskilte regler om skader  

 forårsaget af miljømyndighederne, hvorfor der i disse  

 situationer i medfør af den almindelige erstatningsret som  

 udgangspunkt gælder et culpa-ansvar.
Miljø- og Energiministeriet finder det rimeligt, at  

 der er ensartede regler om erstatningsansvar i alle situationer, hvor  

 miljømyndighederne eller andre, jf. § 44, stk. 1, og § 58, stk. 1,  

 forårsager retsstridige skader i forbindelse med udførelse af  

 opgaver efter lovforslaget.
Da der ikke findes at være en særlig  

 begrundelse for at lovgive om erstatningsspørgsmål i disse  

 situationer, vil det være dansk rets almindelige erstatningsregler, der  

 skal gælde.
Reglen i affaldsdepotlovens § 13, stk. 2  

 foreslås derfor ikke videreført.
I forslagets § 76, stk. 1 fastsættes dog,  

 at i det omfang forureneren, jf. lovforslagets § 44, stk. 1 eller  

 andre end miljømyndigheden, jf. lovforslagets § 58, stk. 1  

 ikke betaler erstatning, enten fordi der ikke kan opnås enighed om  

 erstatningen, eller fordi der rent faktisk ikke betales, kan  

 erstatningskravet umiddelbart gøres gældende overfor  

 miljømyndigheden.
Ejeren eller brugeren kan gøre  

 erstatningskravet gældende overfor miljømyndigheden fra det  

 tidspunkt, hvor skadevolderen tilkendegiver uenighed om erstatningen eller  

 ikke betaler indenfor en rimelig frist, fastsat i påkrav fra ejeren  

 eller brugeren.
 Efter forslagets stk. 2 indtræder  

 miljømyndigheden i skadelidtes erstatningskrav mod skadevolder.
 Miljø- og Energiministeriet finder det rimeligt, at  

 grundejeren eller brugeren har samme retsstilling med hensyn til  

 erstatningskrav for skader, uanset om det er myndigheder efter lovforslaget  

 eller andre end disse myndigheder, der udfører foranstaltninger.  

 Derfor er det også rimeligt, at miljømyndigheden skal  

 skadesløsholde grundejerne ved manglende betalingslyst- eller  

 evne.
Af bestemmelsen i stk. 3 fremgår, at  

 miljømyndigheden i mangel af enighed om erstatningsfastsættelsen  

 efter stk. 1 og 2, indbringer dette spørgsmål for  

 taksationsmyndighederne.
Miljømyndigheden skal udføre de  

 opgaver, der er tillagt vejbestyrelsen i henhold til lov om offentlige  

 veje.
 For så vidt angår retsmæssige skader  

 indeholder forslagets § 44, stk. 1, § 48, stk. 4 og § 58, stk. 1  

 bestemmelser, hvori det fastslås, at der i påbudene skal  

 fastsættes en pligt til reetablering af den forurenede ejendom.
Til kapitel 10 Til § 77 Bestemmelsen svarer til bestemmelsen om klage i  

 miljøbeskyttelseslovens § 91, og der henvises til  

 bemærkningerne til forslaget til den gældende lov om  

 miljøbeskyttelse.
Udgangspunktet er ligesom i miljøbeskyttelsesloven,  

 at myndighedernes afgørelser kan påklages mindst en gang.  

 Større og principielle afgørelser om påbud kan  

 påklages til Miljøklagenævnet.
Det bemærkes hertil,  

 at prioriteringen af og foranstaltninger efter den offentlige indsats samt  

 kortlægningen og afgørelser efter værditabsordningen,  

 ligesom efter den nuværende retstilstand, ikke kan påklages.
Til § 78 Bestemmelsen svarer til bestemmelsen i  

 miljøbeskyttelseslovens § 92, hvorefter der kan afskæres  

 klageadgang i sager, der er af mindre betydning for miljøbeskyttelsen.  

 Med bestemmelsen gives der mulighed for, udfra decentraliserings- og  

 forenklingssynspunkter, at den endelige afgørelse i særlige  

 tilfælde kan træffes af den myndighed, der har det lokale  

 kendskab til forholdene.
Til § 79 Bestemmelsen svarer til bestemmelserne i  

 miljøbeskyttelseslovens §§ 95 og 96, og der henvises til  

 bemærkningerne til forslaget til den gældende lov om  

 miljøbeskyttelse.
Til § 80 Bestemmelsen svarer til bestemmelsen i  

 miljøbeskyttelseslovens § 97, og der henvises til  

 bemærkningerne til forslaget til den gældende lov om  

 miljøbeskyttelse.
Det skal dog bemærkes, at i modsætning  

 til de gældende regler er der klageadgang for alle amtsrådets  

 beslutninger om ekspropriation.
Til § 81 Bestemmelsen svarer til bestemmelserne i  

 miljøbeskyttelseslovens §§ 93 og 94, og der henvises til  

 bemærkningerne til forslaget til den gældende lov om  

 miljøbeskyttelse.
Til § 82 Bestemmelsen svarer til bestemmelsen i  

 miljøbeskyttelseslovens § 98, og der henvises til  

 bemærkningerne til forslaget til den gældende lov om  

 miljøbeskyttelse.
Det skal dog bemærkes, at de gældende  

 regler om, hvem der er klageberettiget, er ændret, således at  

 organisationerne ikke længere kan klage.
Det er imidlertid kun ganske  

 få afgørelser om jordforurening, som organisationerne i dag  

 efter miljøbeskyttelseslovens §§ 99 og 100 kan påklage,  

 idet klageadgangen for de flestes vedkommende ikke omfatter afgørelser  

 efter miljøbeskyttelseslovens kapitel 3 om beskyttelse af jord og  

 grundvand.
 Kredsen af klageberettigede er derfor begrænset til,  

 at omfatte afgørelsens adressat, enhver, der har en væsentlig  

 interesse i sagens udfald, embedslægen og  

 miljømyndighederne.
Til § 83 Bestemmelserne i stk. 1 og 2 svarer til  

 bestemmelserne i miljøbeskyttelseslovens § 103, og der henvises  

 til bemærkningerne til forslaget til den gældende lov om  

 miljøbeskyttelse.
Stk. 3 fastslår, at reglerne i  

 miljøbeskyttelsesloven om Miljøklagenævnets  

 sammensætning og virke finder anvendelse.
Disse findes i  

 miljøbeskyttelseslovens §§ 102, 104, 105 og 106, og der henvises  

 til bemærkningerne til forslaget til den gældende lov om  

 miljøbeskyttelse.
Til § 84 Bestemmelsen svarer til bestemmelsen i  

 miljøbeskyttelseslovens § 107, stk. 1, og der henvises til  

 bemærkningerne til forslaget til den gældende lov om  

 miljøbeskyttelse.
Det er dog præciseret i stk. 1, at klager  

 til Miljøklagenævnet skal sendes direkte til nævnet, i  

 modsætning til klager til ministeren, hvor klagen skal indgives til den  

 myndighed, der har truffet afgørelsen, jf. forslagets § 81,  

 stk. 3.
Til § 85 Bestemmelsen svarer til bestemmelsen i  

 miljøbeskyttelseslovens § 108, og der henvises til  

 bemærkningerne til forslaget til den gældende lov om  

 miljøbeskyttelse.
Til § 86 Bestemmelsen giver Miljøklagenævnet mulighed  

 for efter §§ 40 og 48 at foranledige supplerende oplysninger fremskaffet  

 for parternes regning.
Denne bestemmelse svarer til  

 miljøbeskyttelseslovens § 109, og der henvises til  

 bemærkningerne til forslaget til den gældende lov om  

 miljøbeskyttelse.
Til § 87 Bestemmelsen svarer til bestemmelsen i  

 miljøbeskyttelseslovens § 101, og der henvises til  

 bemærkningerne til forslaget til den gældende lov om  

 miljøbeskyttelse.
Til kapitel 11 Til § 88 Strafbestemmelsen er i princippet bygget op på  

 tilsvarende måde som strafbestemmelserne i  

 miljøbeskyttelseslovens § 110, affaldsdepotlovens § 24 og  

 værditabslovens § 28.
Forslaget til stk. 6 indeholder en særlig  

 forældelsesfrist på 5 år.
For andre overtrædelser af  

 loven end de i stk. 6 nævnte er forældelsesfristen 2 år,  

 jf. straffelovens almindelige regler om forældelse af strafansvar.
For så vidt angår de overtrædelser, der  

 foreslås forældet efter den særlige 5 årige  

 forældelsesfrist, skal det bemærkes, at de i stk. 1, nr. 1 - 7  

 nævnte overtrædelser efter deres karakter svarer til de  

 overtrædelser af miljøbeskyttelsesloven, der efter  

 miljøbeskyttelseslovens § 110, stk. 7 er omfattet af en  

 forældelsesfrist på 5 år.
Ligeledes svarer forslaget om 2  

 årig forældelse af overtrædelser, der angår  

 undladelse af at efterkomme undersøgelsespåbud efter §§ 40 og  

 48, til bestemmelsen i miljøbeskyttelseslovens § 110, stk. 7, jf. stk.  

 1, nr. 6 om 2 årig forældelse af manglende efterkommelse af et  

 undersøgelsespåbud efter miljøbeskyttelseslovens § 72.  

 Forslaget vedrørende de i stk. 1, nr. 9 nævnte  

 overtrædelser svarer til den nugældende bestemmelse i  

 affaldsdepotlovens § 24, stk. 1, 4), jfr. § 20, der ligeledes indeholder en 5  

 årig forældelsesfrist.
Til § 89 Bestemmelsen er en uændret videreførelse af  

 miljøbeskyttelseslovens § 111, og der henvises til  

 bemærkningerne til den gældende miljøbeskyttelseslov.
Til kapitel 12 Til § 90 Til nr. 1 Bestemmelserne i miljøbeskyttelseslovens § 20  

 a og § 20 b er med nogle a jourføringer og præciseringer  

 videreført i nærværende forslags § 52. Derfor  

 foreslås bestemmelserne ophævet.
Til nr. 2 Det har hidtil været Miljøstyrelsens  

 administrative praksis, at ejeren af en ejendom var ansvarlig for, at  

 anlæg på ejendommen var taget ud af brug i overensstemmelse med  

 de gældende regler.
Med bestemmelsen indføres således en  

 klar hjemmel til, at det kan pålægges ejeren af en ejendom at  

 afblænde eller fjerne anlægget efter de særlige regler  

 herom.
Bestemmelsen svarer til de krav, der i øvrigt stilles til  

 husejere om andre bygningsmæssige indretninger som fx.  

 elinstallationer, afledningsforhold og lignende.
Til nr. 3 Med ændringen af miljøbeskyttelseslovens  

 § 24 fastslås det, at der ikke længere kan meddeles  

 påbud til en grundejer om at iværksætte  

 afværgeforanstaltninger overfor en sket jordforurening, der kan true  

 bestående eller fremtidige vandindvindingsanlæg.  

 Miljøbeskyttelseslovens § 24, hvorefter der - mod erstatning, jf.  

 samme lovs §§ 63 og 64 - kan meddeles andre former for påbud -  

 eksempelvis af mere forebyggende karakter - og forbud for at undgå fare  

 for forurening af bestående eller fremtidige vandindvindingsanlæg  

 til indvinding af grundvand, opretholdes i øvrigt.
 Baggrunden for den foreslåede begrænsede  

 påbudsadgang er, at det i de særlige drikkevandsområder er  

 en offentlig opgave at sikre grundvandsinteressen ved en koordineret indsats,  

 når der ikke er en forurener, der kan påbydes en oprydning.  

 Også uden for de særlige områder findes det mindre rimeligt  

 at påbyde en grundejer, der ikke er ansvarlig for forureningen, en  

 oprydningspligt, og udgifterne hertil vil i sidste ende alligevel  

 påhvile vandværket eller kommunen i kraft af  

 erstatningsbestemmelsen.
Til nr. 4 § 64 b foreslås indsat som en ny bestemmelse i  

 miljøbeskyttelsesloven.
Bestemmelsen svarer til § 76, stk. 1  

 og 2 i jordforureningsloven.
Bestemmelsen indføres i forbindelse med  

 indførelsen af nærværende forslag til § 83 a,  

 hvorefter der kan udstedes påbud til en grundejer om at tåle, at  

 en forurener gennemfører oprydninger vedrørende en  

 jordforurening på ejendommen.
De skader, der opstår ved  

 foranstaltninger efter § 83 a, samt ved myndighedernes udførelse  

 af selvhjælpshandlinger, erstattes efter dansk rets almindelige  

 erstatningsregler.
I det omfang forureneren, jf. forslaget til § 83 a,  

 stk. 1, ikke betaler erstatning, enten fordi der ikke kan opnås  

 enighed om erstatningen, eller fordi der rent faktisk ikke betales, kan  

 erstatningskravet umiddelbart gøres gældende overfor  

 miljømyndigheden.
Ejeren eller brugeren kan gøre  

 erstatningskravet gældende overfor miljømyndigheden fra det  

 tidspunkt, hvor skadevolderen tilkendegiver uenighed om erstatningen eller  

 ikke betaler indenfor en rimelig frist, fastsat i påkrav fra ejeren  

 eller brugeren.
 Efter stk. 2 indtræder miljømyndigheden  

 i skadelidtes erstatningskrav mod skadevolder.
 Miljø- og Energiministeriet finder det rimeligt, at  

 grundejeren eller brugeren har samme retsstilling med hensyn til  

 erstatningskrav for skader, uanset om det er myndigheder efter lovforslaget  

 eller andre end disse myndigheder, der udfører foranstaltninger.  

 Derfor er det også rimeligt, at miljømyndigheden skal  

 skadesløsholde grundejeren ved manglende betalingslyst- eller  

 evne.
Erstatningsfastsættelser efter § 64 b,  

 stk. 1 og 2 samt erstatningsfastsættelser vedrørende  

 skader, der er forårsaget ved miljømyndighedens udførelse  

 af foranstaltninger efter denne lov vedrørende undersøgelser  

 eller oprydninger vedrørende jordforurening, foretages i mangel af  

 enighed af de taksationsmyndigheder, der er nedsat efter lov om offentlige  

 veje.
Bestemmelserne i lov om offentlige veje §§ 51 - 56 samt §§ 59  

 - 67 finder tilsvarende anvendelse, idet det dog er miljømyndigheden,  

 der udfører de opgaver, som er tillagt vejbestyrelsen i henhold til  

 lov om offentlige veje.
Dette følger allerede af  

 miljøbeskyttelseslovens § 61.
Til nr. 5 Bestemmelsen i § 70, stk. 3, 2. pkt. indebærer, at  

 der i modsætning til den nuværende retsstilling ikke  

 længere er udpantningsret for myndighedernes udgifter, når  

 udgifterne vedrører undersøgelse og oprydning af  

 jordforureninger.
Bestemmelsen omfatter udgifter, der er afholdt efter lovens  

 ikrafttræden.
Bestemmelsen i § 70, stk. 3, 2. pkt. indføres  

 samtidig med jordforureningsloven.
Der henvises således til de  

 almindelige bemærkninger vedrørende forslaget til  

 jordforureningsloven.
Til nr. 6 § 83 a foreslås indsat som en ny bestemmelse i  

 miljøbeskyttelsesloven.
Dette forslag er begrundet i  

 Jordforureningsudvalgets anbefalinger vedrørende behovet for nye  

 regler om adgangen til at meddele påbud trods manglende rådighed  

 over ejendommen og adgangen til at meddele, henholdsvis håndhæve  

 tidligere meddelte påbud i forbindelse med ejerskifte.
 Forslaget til § 83 a, stk. 1 - 3 vedrører adgangen  

 til at meddele påbud trods manglende rådighed over ejendommen, og  

 stk. 4 - 6 vedrører adgangen til at meddele, henholdsvis  

 håndhæve tidligere meddelte påbud i forbindelse med  

 ejerskifte.
 Set i forhold til jordforureningsloven omfatter  

 bestemmelsen i § 83 a oprydning af jordforureninger, der er sket før  

 den 1. januar 2000 (lovforslagets ikrafttræden), dog bortset fra de  

 oprydninger af de jordforureninger, der er omfattet af lovforslagets § 48,  

 stk. 1.
 Oprydning af jordforureninger, der sker efter  

 lovforslagets ikrafttræden samt undersøgelse af jordforureninger  

 er omfattet af forslaget til jordforureningsloven.
 De nugældende bestemmelser i  

 miljøbeskyttelsesloven om grundlaget for meddelelse af påbud om  

 oprydning af jordforureninger, foreslås ikke ændret med  

 indførelsen af § 83 a. § 83 a skal alene supplere de eksisterende  

 bestemmelser med regler vedrørende adgangen til at meddele påbud  

 trods manglende rådighed og adgangen til at meddele, henholdsvis  

 håndhæve tidligere meddelte påbud i forbindelse med  

 ejerskifte.
 Disse supplerende bestemmelser skal alene omfatte  

 forurenet jord i det omfang forurenet jord reguleres i jordforureningsloven,  

 jfr. forslagets § 83 c.
 Vedrørende § 83 a, stk. 1 - 3:
For så vidt angår de gældende regler i  

 miljøbeskyttelsesloven har Jordforureningsudvalget om adgangen til at  

 meddele påbud trods manglende rådighed over ejendommen  

 fastslået følgende, jfr.
Miljøstyrelsens betænkning  

 nr. 2/1996 om »Forurenet jord«, side 122: »De gældende regler har rejst  

 tvivl om adgangen til at meddele påbud om undersøgelser og  

 oprensning på ejendomme, som påbudsadressaten ikke selv ejer.
Der  

 tænkes her eksempelvis på tilfælde, hvor forureneren har  

 solgt ejendommen og på tilfælde, hvor forureningen har bredt sig  

 til naboarealerne.
 Udvalget foreslår, at forureneren skal kunne  

 påbydes en oprensning, uanset om forureneren har rådighed over  

 den pågældende ejendom.
Det foreslås endelig, at påbud om  

 undersøgelser og oprensning på fremmed grund skal kunne  

 meddeles, uanset hvornår forureningen har fundet sted - når blot  

 betingelserne for at meddele påbud er til stede.« Med forslaget til § 83 a, stk. 1 - 3 søges de  

 ovenfor nævnte anbefalinger fra udvalget gennemført for så  

 vidt angår oprydning af jordforureninger, der er sket før  

 lovforslagets ikrafttræden - bortset fra oprydning af de  

 jordforureninger, der er omfattet af lovforslagets § 48, stk. 1. For de af  

 jordforureningsloven omfattede jordforureninger, gennemføres de  

 nævnte anbefalinger fra udvalget i forslaget til jordforureningslovens  

 § 44. Indholdet i nærværende forslag til § 83 a, stk. 1 - 3 i  

 miljøbeskyttelsesloven svarer således til indholdet i forslaget  

 til jordforureningslovens § 44.
Med bestemmelsen i § 83 a, stk. 1 indføres der  

 hjemmel til at meddele påbud, uanset om påbudsadressaten har  

 rådighed over ejendommen.
Bestemmelsen tager sigte på eksempelvis  

 tilfælde, hvor forureneren har solgt ejendommen eller opsagt et  

 lejemål, eller hvor forureningen har bredt sig til naboarealer.
 Den i forslaget nævnte forurener, henholdsvis mulige  

 forurener omfatter de personer, der efter lovens øvrige bestemmelser  

 kan meddeles påbud om undersøgelser eller oprydninger.
 Med forslaget fraviges den forvaltningsretlige  

 grundsætning om, at påbud vedrørende gennemførelse  

 af foranstaltninger på en fast ejendom kun kan udstedes til ejeren  

 eller brugeren af ejendommen, idet det skal være muligt for  

 påbudsadressaten at efterkomme påbudet.
Under henvisning til retspraksis har  

 miljømyndighederne måttet opgive at forfølge flere  

 jordforureningssager, allerede fordi forureneren ikke havde rådigheden  

 over ejendommen.
For eksempel afsagde Østre Landsret den 29. oktober  

 1996 en dom om ophævelse af et meddelt oprydningspåbud, allerede  

 fordi påbudsadressaten ikke var ejer af den forurenede ejendom.
At den  

 nuværende ejer havde meddelt samtykke til gennemførelse af de  

 påbudte foranstaltninger fandtes uden betydning.
 Lovforslaget skal derfor forhindre at forurenere ved at  

 opgive rådigheden over ejendommen slipper for at få pålagt  

 handlepligter vedrørende forureningsforholdene på  

 ejendommen.
 Reglerne i miljøbeskyttelsesloven om grundlaget for  

 at meddele påbud ændres ikke.
 Påbud, der udstedes i medfør af § 83 a, stk.  

 1, er dog betinget af, at der udstedes tålepåbud efter § 83 a,  

 stk. 2, medmindre den, der ejer eller har anden råderet over den  

 forurenede ejendom, giver samtykke til forurenerens adgang til ejendommen.  

 Formålet hermed er at sikre, at den, der modtager et påbud under  

 henvisning til forslagets § 83 a, stk. 1, har den rådighed over  

 påbudets genstand, der efter forvaltningsretten er en nødvendig  

 forudsætning.
For så vidt angår de i  

 miljøbeskyttelsesloven gældende regler vedrørende  

 gennemførelse af oprydning af jordforurening kan der henvises til §  

 69, stk. 1, 2), jf. f.eks. § 19 eller § 27. Efter disse bestemmelser er  

 myndighederne tillagt kompetence til at sikre lovliggørelse af  

 forhold, der er i strid med lovgivningen.
Der kan således blive tale om  

 at udstede såkaldte lovliggørelsespåbud.
Disse påbud  

 vil være omfattet af bestemmelserne i § 83 a, hvilket indebærer,  

 at der for eksempel efter § 83 a, stk. 1 kan udstedes et  

 lovliggørelsespåbud til en person, der ikke ejer den forurenede  

 ejendom.
Der kan endvidere henvises §§ 41 og 42 vedrørende meddelelse  

 og påbud om nedbringelse af forurening til listevirksomheder,  

 henholdsvis til andre virksomheder.
Det skal imidlertid bemærkes, at  

 der hidtil har været en vis tvivl vedrørende den nærmere  

 rækkevidde af §§ 41 og 42 i forhold til jordforureninger.
Dette  

 lovforslag har ikke til formål at afklare denne tvivl.
Det følger af bestemmelsen i stk. 2, at  

 myndighederne kan påbyde grundejeren eller anden  

 rådighedsindehaver at tåle, at forureneren rydder op.
Eksempelvis  

 vil også en lejer kunne påbydes at tåle en sådan  

 oprydning, selv om lejeren, for eksempel en forretning, derved kan generes i  

 sin virksomhed.
 Da de eksisterende påbudshjemler i  

 miljøbeskyttelsesloven også omfatter situationer, hvor  

 forureningen ikke udgør nogen trussel mod andre (almenvellet) end  

 ejeren selv, er bestemmelsen ensbetydende med at ejeren kan tvinges til at  

 afgive rådighed af hensyn til egen sundhed.
Adgangen til at udstede påbud skal administreres i  

 overensstemmelse med almindelige forvaltningsretlige principper og  

 grundsætninger, herunder proportionalitetsprincippet.
I relation til  

 udstedelse af tålepåbud efter forslagets § 83 a, stk. 2 skal det  

 bemærkes, at myndigheden blandt andet skal være opmærksom  

 på, at der er proportionalitet mellem på den ene side omfanget af  

 de omkostninger, som en grundejer og/eller andre rettighedshavere kan  

 risikere, at blive påført som følge af  

 gennemførelsen af en oprydning på ejendommen, og på den  

 anden side omfanget og arten af den forurening og den forureningsfare, der  

 konkret tilsigtes fjernet.
Det må antages, at omfanget af de eventuelle  

 omkostningerne for grundejeren og/eller rettighedshavere i nogle  

 tilfælde afhænger af, hvornår oprydningen  

 gennemføres.
Dette kan medføre, at påbudte oprydninger  

 forudsættes gennemført på det tidspunkt, hvor de  

 økonomiske omkostninger for grundejeren og/eller rettighedshavere  

 må forventes at være mindst mulige.
 Der vil kunne forekomme tilfælde, hvor  

 gennemførelse af oprydningspåbud vil udgøre en  

 ekspropriation i grundlovens § 73´s forstand. § 83 a, stk. 2, skal  

 forstås med den begrænsning, at der ikke vil kunne meddeles  

 påbud i disse tilfælde.
Formålet med bestemmelsen er at sikre, at en ejer  

 ellerbruger ikke kan forhindre en oprydning med den virkning, at myndigheden  

 eventuelt selv må foretage den nødvendige oprydning.
I langt de  

 fleste tilfælde må det dog forventes, at en grundejer frivilligt  

 vil medvirke til, at oprydningen kan ske, således at  

 miljøproblemet på ejendommen vil blive løst.
 Da § 83 a, stk. 1 og 2 kan anvendes på forureninger,  

 der er sket inden lovforslagets ikrafttræden, skal det bemærkes,  

 at bestemmelserne har tilbagevirkende kraft, jf. afsnit 3 i lovforslagets  

 almindelige bemærkninger.
 Manglende efterkommelse af påbud, der udstedes -  

 henholdsvis gøres gældende overfor senere erhververe efter  

 ejerskifte - under henvisning til bestemmelserne i forslagets § 83 a, stk. 1  

 - 3, straffes efter bestemmelserne i miljøbeskyttelseslovens §  

 110.
 Vedrørende § 83 a, stk. 4 - 6:
 For så vidt angår de gældende regler i  

 miljøbeskyttelsesloven har Jordforureningsudvalget om adgangen til at  

 meddele påbud ved ejerskifte fastslået følgende, jfr.  

 Miljøstyrelsens betænkning nr. 2, 1996 »Betænkning om  

 forurenet jord«, side 125:
 »Som det fremgår af kapitel 4.2.3. i rapporten fra  

 underudvalget »Den juridiske Verden« er der tvivl om adgangen til at meddele  

 påbud til en ny ejer for en allerede stedfunden forurening og om, i  

 hvilket omfang et allerede meddelt påbud kan gøres  

 gældende over for en ny ejer.
 På denne baggrund foreslås det, at et allerede  

 meddelt eller forvarslet påbud til en virksomhed kan gøres  

 gældende over for en ny virksomhedsejer.
Et flertal i udvalget finder samtidig, at det ikke er  

 tilstrækkeligt, at påbudet kun skal følge med i de  

 situationer, hvor en virksomhed overdrages med henblik på videre drift.  

 I tilfælde, hvor ejendommen videresælges, uden at virksomheden  

 har efterkommet et påbud, bør det være muligt, uanset om  

 køberen driver virksomheden videre, subsidiært at rette  

 påbudet overfor en køber af ejendommen, hvis denne var eller  

 burde være bekendt med påbudet, hvorfor udvalget samtidig  

 foreslår, at påbud tinglyses.
Påbudet skal dog kun kunne  

 gøres gældende overfor køber i det omfang, påbudet  

 kunne gøres gældende overfor sælgeren.« Med forslaget til § 83 a, stk. 4 - 6 søges de  

 ovenfor nævnte anbefalinger fra udvalget gennemført for så  

 vidt angår oprydning af  jordforureninger, der er sket før  

 lovforslagets ikrafttræden, dog bortset fra de oprydninger, der er  

 omfattet af forslagets § 48, stk. 1.
 For så vidt angår de af jordforureningsloven  

 omfattede jordforureninger gennemføres de nævnte anbefalinger  

 fra udvalget i forslaget til jordforureningslovens § 45. Indholdet i  

 nærværende forslag til miljøbeskyttelseslovens § 83 a,  

 stk. 4 - 6 svarer således til indholdet i forslaget til § 45.
 De i stk. 4-6 nævnte påbud kan være  

 meddelt før lovforslagets fremsættelse.
Bestemmelsen i stk. 4 fastslår således, at et  

 allerede meddelt eller forvarslet påbud om undersøgelser eller  

 oprydning til en virksomhed også binder en fremtidig driftsherre.  

 Myndighederne får herved valgfrihed mellem at gøre påbud  

 gældende over for den forurener, der allerede har fået et  

 påbud eller den senere driftsherre.
Dette gælder uanset om den  

 senere driftsherre selvstændigt bidrager til den samme forurening.
Dvs.  

 bestemmelserne i § 83 a, stk. 4 og 5 forudsætter ikke, at myndigheden  

 forudgående forsøger at håndhæve påbudet til  

 den tidligere driftsherre.
Bestemmelsen bliver således for påbud parallel  

 til godkendelser og påbud om en virksomheds driftsvilkår efter  

 miljøbeskyttelsesloven.
En ny virksomhedsejer skal ikke indhente ny  

 tilladelse eller godkendelse, men kan drive virksomheden videre på  

 samme driftsvilkår.
 Efter bestemmelsen i stk. 4 er det dog en  

 forudsætning, at den senere driftsherre på  

 erhvervelsestidspunktet vidste eller burde vide, at påbud var meddelt  

 eller forvarslet.
Forudsætningen om god tro hos den senere driftsherre  

 indgik ikke i det forslag, der blev udarbejdet af Jordforureningsudvalget.  

 Denne betingelse foreslås imidlertid indsat for at sikre, at den, der  

 har erhvervet en virksomhed uden at kende til det meddelte eller forvarslede  

 påbud, ikke bliver forpligtet til at opfylde dette.
Det skal  

 bemærkes, at der hermed muligvis indføres en indsnævring  

 af påbudsadgangen set i forhold til gældende ret.
Det skal dog  

 understreges, at den gældende retsstilling på dette punkt  

 ifølge rapporten fra underudvalget »Den juridiske Verden«, jf.  

 betænkning nr. 1, 1995, er behæftet med en vis usikkerhed.
Ved begrebet driftsherre forstås en person eller et  

 selskab, som driver virksomheden videre.
Det er uden betydning, på  

 hvilken måde virksomheden overgår til en ny driftsherre.  

 Påbudet binder således ved virksomhedsoverdragelser, der sker  

 såvel ved køb, gave, arv, skilsmisse, hensidden i uskiftet bo,  

 tvangsauktion, overtagelse som ufyldstgjort panthaver og lignende.
 Med bestemmelsen i stk. 5 fastslås det, at er der  

 på erhvervelsestidspunktet alene meddelt eller forvarslet påbud  

 om undersøgelser, kan myndigheden følge dette påbud op  

 med et nyt påbud om yderligere foranstaltninger vedrørende samme  

 forurening, der har begrundet påbudet om undersøgelser, uanset  

 at det nye påbud ikke forelå ved erhvervelsen.
 Forslaget til stk. 5 indebærer, at et  

 undersøgelsespåbud, der er meddelt efter § 40 i  

 nærværende lovforslag vedrørende en forurening, der er  

 sket før lovens ikrafttræden, kan følges op af et  

  oprydningspåbud efter bestemmelserne i miljøbeskyttelsesloven,  

 herunder § 69.
 De i forslaget til stk. 5 nævnte yderligere  

 foranstaltninger vil ikke omfatte yderligere påbud om  

 undersøgelser efter miljøbeskyttelsesloven, da § 40 i  

 jordforureningsloven fremover omfatter alle undersøgelsespåbud  

 til virksomheder.
Bestemmelserne i stk. 4 og 5 omfatter alene den situation,  

 hvor en bestående virksomhed drives videre af en ny erhverver.
I den  

 situation, hvor virksomheden lukkes, kan disse bestemmelser ikke  

 anvendes.
Derfor foreslås det yderligere i stk. 6, at  

 påbud, der er meddelt efter miljøbeskyttelsesloven, er bindende  

 overfor en senere erhverver af den forurenede ejendom, såfremt denne  

 køber ejendommen på et tidspunkt, hvor påbud er forvarslet  

 eller meddelt forureneren.
Det er uden betydning, om erhvervelsen sker ved  

 køb, gave, arv, skilsmisse, hensidden i uskiftet bo, tvangauktion,  

 overtagelse som ufyldestgjort panthaver eller lignende.
Det er en betingelse, at forureneren ikke efter, at det er  

 blevet indskærpet, og forholdet er blevet politianmeldt, har  

 efterkommet påbudet.
Indskærpelsen skal ske som led i tilsynet og  

 være skriftlig.
Der er således i stk. 6 tale om en  

 subsidiær forpligtigelse for erhververen.  Det er endvidere en  

 betingelse, at erhververen på erhvervelsestidspunktet vidste eller  

 burde vide, at der var udstedt eller forvarslet et påbud, og at  

 ejendommen erhverves fra en, der selv var eller kunne blive forpligtet til at  

 efterkomme påbudet.
Bestemmelserne i stk. 4 - 6 finder anvendelse på  

 forureninger, der er sket før bestemmelsernes ikrafttræden.  

 Bestemmelserne omfatter ligeledes påbud meddelt før  

 bestemmelsernes ikrafttræden.
Det skal således bemærkes, at  

 bestemmelserne har tilbagevirkende kraft, jf. nærmere herom i  

 lovforslagets almindelige bemærkninger.
Efter forslaget til stk. 4 - 6 er det en  

 forudsætning for meddelelse af påbud, at virksomheden,  

 henholdsvis ejendommen, er erhvervet efter lovforslagets ikrafttræden.  

 Denne betingelse indgik ikke i det forslag, der blev udarbejdet af  

 Jordforureningsudvalget.
Når betingelsen imidlertid foreslås  

 indsat i bestemmelsen, skyldes det, at det er Justitsministeriets vurdering,  

 at meddelelse af påbud til den, der før lovforslagets  

 ikrafttræden har erhvervet virksomheden, henholdsvis ejendommen, vil  

 udgøre et ekspropriativt indgreb, der efter grundlovens bestemmelser  

 alene kan ske efter erstatning.
 Manglende efterkommelse af påbud, der udstedes -  

 henholdsvis gøres gældende overfor senere erhververe efter  

 ejerskifte - under henvisning til bestemmelserne i forslagets § 83 a, stk. 4  

 - 6, straffes efter bestemmelserne i miljøbeskyttelseslovens §  

 110.
 Bestemmelsen i stk. 7 viderefører den tilsvarende  

 bestemmelse i affaldsdepotlovens § 3, stk. 1.
 Forslaget til § 83 b:
§ 83 b foreslås indsat som en ny bestemmelse i  

 miljøbeskyttelsesloven.
Bestemmelsen svarer til § 46 i  

 jordforureningsloven.
Bestemmelsen omfatter udelukkende påbud, herunder om  

 gennemførelse af foranstaltninger efter § 69, vedrørende  

 oprydning af forurenet jord, jf. forslagets § 83 c.
Bestemmelsen omfatter kun  

 påbud, der udstedes efter forslagets ikrafttræden.
 Tinglysning på adressatens regning er en udvidelse i  

 forhold til de nugældende regler.
 Bestemmelserne i stk. 7 viderefører den tilsvarende  

 bestemmelse i affaldsdepotlovens § 3, stk. 1.
 Forslaget til § 83 c:
Nærværende lovforslag indebærer, at  

 nogle forureninger fortsat er omfattet af bestemmelserne i  

 miljøbeskyttelsesloven, jf. de almindelige bemærkninger pkt. 4  

 om forholdet til miljøbeskyttelsesloven.
I relation til de  

 jordforureninger, der fortsat er omfattet af miljøbeskyttelsesloven,  

 foreslås indført en række ændringer, jf. forslagets  

 § 90. Disse ændringer foreslås imidlertid ikke gennemført  

 for så vidt angår al jordforurening. Ændringerne  

 foreslås alene gennemført for så vidt angår den  

 slags jordforurening, der er omfattet af definitionen i  

 nærværende lovforslags § 2. Det vil sige, at de i forslagets § 90  

 nævnte bestemmelser ikke omfatter f.eks. jordforureninger, der stammer  

 fra landbruget.
Til nr. 7 Miljøbeskyttelseslovens § 84 a vil være  

 overflødig efter vedtagelsen af nærværende lovforslag,  

 idet dette lovforslag indeholder de nødvendige hjemler til at  

 påbyde oprydning på fremmed grund.
Bestemmelsen foreslås  

 som en konsekvens heraf ophævet.
Til nr. 8 Bestemmelsen fastlægger myndighedernes adgang til  

 privat ejendom uden retskendelse i sager vedrørende  

 undersøgelse og oprydning af forurenet jord. Ændringen i den  

 nuværende retstilstand i relation til foranstaltninger efter lovens §  

 69 foreslås indført med virkning for gennemførelse af  

 påbud, der vedrører forureninger, der er sket efter  

 lovforslagets ikrafttræden.
Der henvises i øvrigt til  

 bemærkningerne til bestemmelsen i jordforureningslovens § 57, hvori der  

 blandt andet henvises til Justitsministeriets redegørelse af 23.  

 december 1996 til Folketinget vedrørende udviklingen i  

 forvaltningsmyndigheders adgang til privat ejendom.
Til nr. 9 - 11 Som en konsekvens af de i nr. 1 og 2 anførte  

 ændringer i miljøbeskyttelsesloven, skal de tilhørende  

 strafbestemmelser i miljøbeskyttelseslovens § 110  

 ændres.
Til §§ 91-93 Bestemmelserne i §§ 91-93 er en konsekvens af  

 ophævelsen af værditabsloven og de heri indeholdte  

 lovændringer i forhold til anden lovgivning.
Til § 94 Med flytningen af forbudet mod deponering af jord i  

 råstofgrave fra miljøbeskyttelsesloven til dette lovforslag,  

 skal bestemmelsen i råstofloven konsekvensrettes, således at der  

 fortsat er mulighed for, at en ejer/bruger af en råstofgrav kan  

 fritages for at betale tinglysningsgebyr som følge af forbudet.
Denne  

 fritagelse sker, når det er nødvendigt at ændre i en  

 tinglyst deklaration alene som følge af forbudet, dvs. når der  

 ikke skal ske ændring af en allerede tinglyst deklaration eller ske  

 tinglysning af en ny deklaration i forbindelse med en tilladelse i henhold  

 til råstofloven.
Til kapitel 13 Til § 95 Affaldsdepotloven og værditabsloven ophæves  

 ved lovens ikrafttræden fra den 1. januar 2000.
Bestemmelsen om, at kortlagte arealer skal indføres  

 i matrikelregisteret foreslås først at træde i kraft  

 på et senere tidspunkt, som fastsættes af ministeren.
Den  

 nærmere tilrettelæggelse, der skal ske efter aftale mellem  

 parterne, og den tekniske etablering forventes først at kunne  

 afsluttes efter lovens ikrafttræden.
 I bemærkningerne til forslagets § 45, stk. 1 og 3,  

 og i bemærkningerne til forslagets § 90, nr. 6, jf. vedrørende §  

 83 a, stk. 4 - 6, er det anført, at det er uden betydning om en  

 virksomhedsoverdragelse eller erhvervelse sker ved køb, gave arv,  

 skilsmisse, hensidden i uskiftet bo, tvangsauktion, overtagelse som  

 ufyldestgjort panthaver eller lignende.
 Bestemmelsen er indsat, da det er Justitsministeriets  

 vurdering, at et påbud, der gøres bindende vedrørende et  

 pant, der er stiftet før lovforslagets ikrafttræden, vil  

 udgøre et ekspropriativt indgreb, der efter grundlovens bestemmelser  

 alene kan ske efter erstatning.
Til § 96 Bestemmelsen indeholder overgangsregler.
Udgangspunktet  

 er, at alle afgørelser om påbud samt vilkår knyttet til  

 tilladelser opretholdes.
Det gælder også tilsagn om oprydning  

 efter værditabsloven og driften af afværgeforanstaltninger  

 opretholdes.
Med bestemmelsen i forslagets § 96, stk. 2,  

 fastlægges det, at afgørelser, der er truffet før lovens  

 ikrafttræden opretholdes, dvs. at de af bestemmelsen omfattede  

 afgørelser ikke kan genoptages.
Bestemmelsen indebærer  

 ligeledes, at miljømyndighederne, når de faktiske  

 omstændigheder er uændrede, ikke kan indlede en ny sag, på  

 baggrund af nærværende lovforslags bestemmelser med  

 tilbagevirkende kraft, om adgangen til at meddele en person påbud om  

 undersøgelser, oprydning o.lign., inden lovforslagets  

 ikrafttræden, såfremt der er truffet afgørelse  

 vedrørende den samme persons ansvar for den samme  

 forurening.
