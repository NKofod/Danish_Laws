J.1 Fuld fradragsret J.2 Delvis fradragsret J.3 Ingen fradragsret § 42 J.4 Investeringsgoder §§ 43 og 44 J.5 Skader og erstatninger J.6 Tvangsmæssig tilbagetagelse af driftsmidler Virksomheder har som hovedregel ret til at trække momsen (købsmoms) fra på  

 de varer og momspligtige ydelser, der anvendes til brug for virksomhedens  

 momspligtige leverancer.
3 typer fradragsret Der sondres mellem tre forskellige former for fradragsret, nemlig - fuld fradragsret, f.eks. varer indkøbt til videresalg, maskiner til brug  

 for virksomhedens produktion og ydelser til brug for virksomhedens  

 momsmæssige aktiviteter, jf. § 37 - delvis fradragsret, f.eks. edb-udstyr, kontorinventar og telefon, der  

 bruges både erhvervsmæssigt og privat, eller som bruges af en virksomhed, der  

 sælger såvel momspligtige varer og ydelser som momsfri ydelser, jf. §§ 38 -  

 41 - ingen fradragsret, dvs. indkøb, der slet ikke vedrører virksomhedens  

 salg af varer og momspligtige ydelser, eller som iøvrigt vedrører formål, der  

 er nævnt i § 42.
J.1 Fuld fradragsret § 37 Bestemmelsen i § 37 fastsætter reglerne om fuld fradragsret for moms på  

 indkøb m.v. til brug for momspligtig virksomhed, dvs. fradrag for købsmomsen.
 Bestemmelsen svarer til artikel 17, stk. 2, i 6. momsdirektiv.
J.1.1 Fuld fradragsret § 37, stk. 1 Ifølge § 37, stk. 1 kan registrerede virksomheder ved opgørelsen af  

 købsmoms fradrage momsen af virksomhedens indkøb m.v. af varer og ydelser,  

 der udelukkende anvendes til brug for virksomhedens leverancer, som ikke er  

 fritaget for moms efter § 13, herunder leverancer udført i udlandet.
Efter bestemmelsen gælder fradragsretten for de momsregistrerede  

 virksomheder.
Den fradragsberettigede moms er momsen af virksomhedens indkøb  

 eller den moms, virksomheden i øvrigt skal betale for varer og ydelser, der  

 anvendes i forbindelse med virksomhedens momspligtige leverancer, dvs. i  

 forbindelse med driften af den momspligtige virksomhed.
Det gælder også  

 leverancer udført i udlandet.
 Der er dog ikke fradragsret for indkøb m.v. til brug for leverancer af  

 varer og ydelser, der er fritaget for moms efter § 13. Det betyder bl.a., at  

 læger ikke kan fratrække afgiften på deres indkøb til brug i lægepraksis.
Det er derimod ikke afgørende for fradragsretten, om virksomheden rent  

 faktisk skal betale moms af deres leverancer.
Indkøb til brug for eksport  

 eller andre leverancer m.v. med "0"- sats efter §§ 34 - 36 er  

 derfor fuldt fradragsberettigede.
Det bemærkes, at momslovens § 37, stk. 1 skal ses i lyset af 6.  

 momsdirektivs artikel 17, herunder den fortolkning, som EU-domstolen har  

 givet bestemmelsen i en sag, der vedrørte fradrag for købsmoms af varer og  

 ydelser med tilknytning til momsfritagede leverancer.
Af EU-domstolens  

 udtalelse fremgår, at artikel 17 i 6. momsdirektiv medfører, at når en  

 momspligtig person leverer tjenesteydelser til en anden momspligtig person,  

 der benytter disse til en momsfritaget transaktion, har sidstnævnte ikke  

 fradrag for købsmomsen.
Dette gælder, selv om den fritagne ydelse skal bruges  

 til en momspligtig leverance, jf.
TfS 1996, 320.
Der er kun fuld fradragsret, hvis indkøbene m.v. udelukkende anvendes til  

 brug for den registreringspligtige virksomhed.
Hvis indkøb også anvendes til  

 andre formål, f.eks. til brug for ikke registreringspligtig virksomhed, er  

 der kun delvis fradragsret efter reglerne i §§ 38 - 41.
J.1.1.1 Praksis Administrativ praksis har i en række afgørelser taget stilling til,  

 hvornår en virksomheds indkøb af varer og ydelser kan anses for udelukkende  

 at blive anvendt til brug for virksomhedens momspligtige leverancer.
 Afgørelserne vedrører i det væsentlige købsmomsen vedrørende  

 anlægsaktiver, driftsmidler, inventar samt løbende driftsudgifter, herunder  

 udgifter til personale og reklame.
 Hvis købsmomsen vedrører anskaffelse af anlægsaktiver, kan momsen  

 fratrækkes momstilsvaret, hvis aktivet udelukkende anvendes til brug for  

 virksomhedens momspligtige leverancer.
Anlægsaktiver Det afgørende er, om anlægsaktivet efter en konkret vurdering kan anses  

 for at have en nødvendig, eller i hvert fald almindelig og naturlig  

 tilknytning til, samt indgår som en integreret del af, den momsregistrerede  

 virksomhed med den følge, at det anvendes til brug for virksomhedens  

 momspligtige aktiviteter.
 Formål, som er virksomheden uvedkommende, eller ikke synes at være et  

 naturligt led i den momsregistrerede virksomheds drift og omsætning,  

 bevirker, at der ikke er fradragsret efter § 37. De spørgsmål, som har været  

 behandlet, har typisk vedrørt anlægsaktiver, som efter deres art også kan  

 bruges privat eller er omfattet af bestemmelserne i §§ 38-42. Endelig kan  

 momsen af aktiver, der anses for at vedrøre virksomhedens leverancer, som er  

 fritaget for moms efter § 13, ikke fradrages.
Som eksempel kan nævnes, at fradragsret er anerkendt for momsen af  

 byggeomkostningerne ved opførelsen af et enfamiliehus, der udelukkende blev  

 anvendt til kontor og udstilling.
Momsen vedrørende den faste ejendoms sauna  

 og svømmebassin kunne dog i den konkrete sag ikke fratrækkes, selv om disse  

 faciliteter ikke blev anvendt privat, men kun af kunder og personale.  

 Svømmebassinet og saunaen fandtes ikke at vedrøre virksomhedens omsætning af  

 varer og momspligtige leverancer.
Købsmoms vedrørende svømmebassiner er dog blevet accepteret fratrukket  

 momstilsvaret i tilfælde, hvor den momsregistrerede virksomhed har bestået  

 f.eks. i drift af et hotel, et feriecenter eller en campingplads, og hvor  

 bassinet har været en underholdningsforanstaltning for de besøgende.
I disse  

 tilfælde er aktivet blevet anset for udelukkende at vedrøre virksomhedens  

 momspligtige leverancer.
Hvis virksomheden udlejer svømmebassinet til skoler  

 eller foreninger til sportsaktiviteter, opfyldes kravet om den udelukkende  

 anvendelse til virksomhedens momspligtige leverancer ikke, og momsen  

 vedrørende disse aktiviteter kan følgelig ikke fratrækkes.
Når f.eks. et svømmebassin, sauna, solarium, motionsredskaber m.v. er  

 anskaffet til personalets brug i tilknytning til en virksomheds  

 produktionslokaler, er der fradragsret for købsmomsen.
Aktiverne indgår som  

 en integreret del af virksomhedens normale omklædnings- og badefaciliteter,  

 hvor købsmomsen også er fradragsberettiget.
Som yderligere eksempler på anlægsaktiver, hvor købsmomsen er anset for  

 fradragsberettiget, kan nævnes skurby/containerby, som medarbejdere i en  

 entreprenørvirksomhed bruger til at overnatte i.
I vurderingen af, om aktivet  

 (skurbyen) kun bruges til virksomhedsrelevante formål, skal henses til, om  

 disponeringen af rummene er usikker, om containerne kan flyttes, om  

 medarbejderen kun bruger skurbyen når han skal på arbejde, og om det er  

 nødvendigt på grund af arbejdets art at bruge sådan et overnatningssted.  

 Nævnet anførte at skurvogn ikke skal betragtes som bolig i momslovens  

 forstand.
Se Mn.1351.
Endvidere har Momsnævnet i TfS 1996, 17 indrømmet fradrag for købsmomsen  

 af udgifter til byggeri.
Ifølge lokalplanen for området måtte ejendommen kun  

 anvendes til opførelse og drift af feriecenterbebyggelse, ligesom byggeriet  

 skulle opfylde reglerne i lov om hotelvirksomhed samt lov om sommerhuse og  

 camping.
Momsnævnet fandt efter konkret vurdering, at byggeriet havde  

 karakter af hotel, og følgelig skulle bruges til at drive momspligtig  

 hotelvirksomhed.
Nævnet anførte, at der efter nævnets opfattelse må lægges  

 vægt på andre myndigheders karakteristik i relation til plan- og  

 byggelovgivning samt hotellovgivning.
 Der er også anerkendt fradragsret for moms af byggemodning af arealer, der  

 skulle bruges til opførelse af bygninger m.v. til virksomhedens eget brug.  

 Dette gjaldt dog ikke moms af byggemodning af arealer, der var bestemt til  

 salg, og moms af byggemodning på en grund, som virksomheden havde købt, og  

 hvor der allerede var foretaget byggemodning.
På den anden side kan moms af udgiften til nedrivning af bygninger  

 fratrækkes momstilsvaret som købsmoms i tilfælde, hvor der ville have været  

 fradragsret for omkostningerne til drift og vedligeholdelse.
Dette gælder,  

 selv om det frigjorte areal skal sælges, anvendes til boligbyggeri eller  

 andet formål, hvor der ikke er fradragsret.
 Der er derimod ikke fradragsret for eventuel efterfølgende byggemodning i  

 de nævnte tilfælde.
 Hvis aktiverne overgår til anden anvendelse, f.eks. til private formål,  

 skal reglerne om regulering af købsmoms for investeringsgoder bruges.
Driftsmidler Købsmoms af driftsmidler, som en registreret virksomhed har anskaffet til  

 brug i virksomheden, kan fratrækkes i momstilsvaret.
Betingelsen for fuldt  

 fradrag er også i dette tilfælde, at materiellet kun bruges i virksomheden,  

 og at det udelukkende anvendes til brug for virksomhedens momspligtige  

 leverancer.
Derfor vil der ikke være fradragsret for købsmoms af  

 driftsmidler, der anvendes i en virksomhed, hvis aktiviteter er momsfritaget  

 efter momslovens § 13.
 Ligesom ved spørgsmålet om fradragsret for moms af anlægsaktiver skal der  

 i hvert enkelt tilfælde ske en konkret vurdering af, om anskaffelsen er  

 nødvendig, sædvanlig eller naturlig for virksomhedens momspligtige virke.  

 Uvedkommende formål kan ikke accepteres, hvis der skal opnås fuld fradragsret  

 for købsmomsen efter § 37.
Som eksempel på driftsmidler, hvis moms kan fratrækkes i momstilsvaret,  

 kan nævnes biltelefoner, også selv om de er installeret i en personvogn.
Det  

 kræves, at det er godtgjort, at der kun er tale om erhvervsmæssig brug i en  

 momspligtig virksomhed.
Også moms ved køb af køretøjer, f.eks vare- og lastvogne, knallerter og  

 cykler kan fratrækkes fuldt ud, forudsat den udelukkende erhvervsmæssige  

 brug.
Moms ved køb af personvogne, der er indrettet til at transportere højst  

 9 personer, kan ikke fradrages, uanset om køretøjet bruges helt eller delvist  

 i virksomheden.
Se § 42, stk. 1, nr. 7 og J.3.1.7.
Som eksempler på udgifter til aktiver, der på trods af deres private præg  

 er anset for at vedrøre dem momspligtige virksomheds leverancer, kan nævnes  

 udgifter til TV- og videoapparater, som bruges på danske fiskefartøjer, der  

 anvendes til erhvervsmæssigt fiskeri.
Det samme gælder musikinstrumenter, som  

 tilhører virksomheden, og som er købt til brug for et orkester, hvis  

 medlemmer alle er medarbejdere i virksomheden.
Baggrunden for denne praksis  

 skal ses i lyset af, at medarbejdernes trivsel påvirker virksomheden og dens  

 omsætning, og at aktiverne bruges på arbejdspladsen og tillige i  

 virksomhedens interesse.
En virksomhed, der vil drive momspligtig virksomhed, f.eks. ved at udleje  

 et lystfartøj, kan trække momsen af købesummen fra i momstilsvaret på  

 betingelse af, at aktivet udelukkende anvendes til at leje ud.
I vurderingen  

 af, om et lystfartøj overhovedet anvendes erhvervsmæssigt, eller der er tale  

 om hobbyvirksomhed, indgår en række konkrete momenter, jf.
C.1.4.1. Hvis  

 aktivet bruges privat, kan der ikke foretages fradrag for den del af momsen,  

 der forholdsmæssigt svarer til den private benyttelse, jf. § 38.
Løbende driftsudgifter Løbende driftsudgifter, der har en nær tilknytning til den momspligtige  

 virksomheds omsætning og udelukkende anvendes hertil, berettiger til fradrag  

 - for selve driftsudgifternes vedkommende i indkomsten, for købsmomsens  

 vedkommende i momstilsvaret.
I det omfang, udgifterne bruges privat, kan der  

 ikke opnås fradrag.
Derfor skal det i første omgang vurderes, om udgiften er  

 anvendt til en vare/ydelse, der kan bruges privat.
Hvis det er tilfældet,  

 skal det dernæst afgøres, om udgiften i den konkrete sag alene er brugt i den  

 momspligtige virksomhed.
Som eksempler på driftsudgifter, hvis købsmoms er anerkendt fratrukket,  

 kan nævnes, udgifter til drift af de aktiver, der er omtalt ovenfor, udgifter  

 til drift af el- og gasværkers demonstrationslokaler for  

 husholdningsapparater og sammes indkøb af levnedsmidler til brug ved  

 demonstrationerne.
Se også TfS 1994, 756, hvor momsen af udgifterne til reparations- og  

 vedligeholdelsesarbejder på en klosterkirke, der tilhørte et gods, blev  

 anerkendt som fradragsberettiget købsmoms, fordi klosterets drift blev anset  

 for en integreret del af den momspligtige virksomhed vedrørende godset.  

 Momsnævnet har derimod i TfS 1996, 364 nægtet fradragsret for momsen af  

 udgifterne til reparations- og vedligeholdelsesarbejder på en hovedgårds  

 fredede længe, der ikke kunne bebos.
Nævnet medgav, at længen var en  

 integreret del af skovbrugsvirksomheden, og at der på grund af fredning  

 forelå en vedligeholdelsespligt for ejeren af hovedgården.
Imidlertid havde  

 virksomheden næsten ingen indtægter haft de sidste 3-4 år, hvorfor Momsnævnet  

 fandt, at det erhvervsmæssige element havde et så beskedent omfang, at det  

 blev overskygget af de ikke erhvervsmæssige interesser, der knyttede ejeren  

 til ejendommen.
Den fredede længe fandtes således at høre til boligdelen med  

 manglende fradragsret til følge.
Som yderligere eksempler på tilfælde, hvor der er fradragsret for  

 købsmomsen, kan nævnes udgifter til udsmykning i en momsregistreret  

 virksomhed, se TfS 1995, 687, hvor Momsnævnet godkendte fradragsret for  

 købsmomsen af nogle malerier, der skulle hænge på væggen i virksomhedens  

 lokaler.
Der er også fradragsret for købsmomsen på udgifter til blade,  

 fagblade, faglitteratur, personale- og kundeblade inden for den registrerede  

 virksomheds område samt ugeblade og tidsskrifter, der lægges frem til  

 kunderne, f.eks. i frisørsaloner.
Momsnævnet har indrømmet en kommunes kloakforsyning fradrag for momsen af  

 de afholdte omkostninger, som vedrørte restaureringen af en sø, idet  

 Momsnævnet fandt, at omkostningerne vedrørte kloakforsyningens momspligtige  

 opgaver, jf.
TfS 1995, 474.
Personaleudgifter Ud fra synspunktet om, at personalerelaterede udgifter normalt er  

 fradragsberettigede driftsudgifter, fordi personalet er nødvendigt for  

 virksomhedens momspligtige omsætning, kan købsmomsen heraf fradrages i  

 momstilsvaret.
 Derfor kan købsmoms af arbejdstøj og uniformer, der tilhører virksomheden,  

 og som anvendes af personalet, når det arbejder for virksomheden, fradrages.
Det samme gælder moms af arbejdstøj til ejerens eget brug, forudsat at  

 virksomheden stiller tilsvarende arbejdstøj til personalets rådighed uden at  

 kræve betaling for det.
Hvis virksomheden ikke har ansatte, kan momsen  

 trækkes fra, hvis det er sædvanligt inden for den pågældende branche, at der  

 stilles arbejdstøj til personalets rådighed.
Det samme gælder "civilbeklædning" såsom benklæder, skjorter,  

 slips og pullovers, der tilhører virksomheden, og som medarbejderne altid  

 skal have på, når de repræsenterer virksomheden, idet det betragtes som en  

 slags uniform.
Det er dog en betingelse for fradrag, at tøjet, evt. kun den  

 del af tøjet, der er synligt, skal være forsynet med firmaets navn eller  

 logo, og at det er forbudt de ansatte at bruge tøjet uden for arbejdstid.  

 Medarbejderen skal være pålagt at levere tøjet tilbage til virksomheden, når  

 ansættelsen ophører.
 De nævnte betingelser søger at sikre, at tøjet udelukkende anvendes til  

 brug for virksomheden og ikke privat.
 Også købsmoms af sportsbeklædning, som virksomheden udleverer til sit eget  

 personale til lån, medens det er ansat i virksomheden, kan normalt fragå i  

 momstilsvaret.
Moms af andre typer personaleudgifter, som f.eks. omkostninger til  

 lærebøger og til andre undervisningsaktiviteter, f.eks. uddannelse af  

 personale, udgifter til kørekort til mekanikerlærlinge, bogudgifter til  

 lærlinge m.fl., kan fratrækkes momstilsvaret.
Det er normalt en betingelse,  

 at uddannelsen kan kræves af arbejdsgiveren.
Dette gælder dog ikke  

 revisionsvirksomheders udgifter til ansattes lærebøger, hvor købsmomsen kan  

 fratrækkes, selv om arbejdsgiveren ikke kan kræve uddannelsen.
Udgiften er  

 desuagtet anset for at vedrøre virksomhedens momspligtige leverancer.
Som yderligere eksempler på personalerelaterede udgifter kan nævnes  

 udgifter til inventar, køkkenudstyr, service, rengøringsmaterialer m.v. til  

 brug i virksomhedens frokoststue.
Dette hænger sammen med, at arbejdsgiveren  

 har pligt til at stille rum og visse faciliteter til rådighed for personalets  

 frokost.
Reklameudgifter Løbende udgifter i form af driftsudgifter til reklame er  

 fradragsberettigede i virksomhedens indkomst, og den dertil svarende moms kan  

 trækkes fra i virksomhedens momstilsvar.
Det er karakteristisk for reklameudgifter, at de normalt afholdes over for  

 en ubestemt kreds af kunder eller potentielle kunder.
Reklameudgifter tager  

 endvidere sigte på at opretholde en virksomheds almindelige omdømme eller  

 fremme dens interesser ved at gøre den kendt og fordelagtigt bemærket.
 Momsnævnet har i en række afgørelser udtalt, at den momsmæssige vurdering  

 er den samme som den skattemæssige, og derfor skal følge denne, hvor en sådan  

 allerede foreligger.
Som eksempler på udgifter, der er anset for reklameudgifter med  

 fradragsret for købsmomsen til følge, kan nævnes modetøj, som en virksomhed  

 gratis stiller til rådighed for et ugeblad som gevinster i ugebladets  

 konkurrencer, se Mn.1360. Virksomheden var i den konkrete sag agent for og  

 eneforhandler af modetøjet i Danmark, og ugebladet omtalte modetøjet i  

 forbindelse med konkurrencen.
I pakken med gevinsten var udover et  

 lykønskningskort fra ugebladet lagt et varekatalog.
 Se også Mn.1044, hvor momsen af en virksomheds lejeudgift til en bus, som  

 blev anvendt til at transportere potentielle kunder fra virksomhedens  

 detailudsalg til fabrikken, og som var påmalet firmaets navn m.v., blev anset  

 for at vedrøre en fradragsberettiget reklameudgift.
På samme måde og ud fra samme synspunkt behandles moms af  

 sportsbeklædning, som i reklameøjemed er forsynet med virksomhedens navn  

 eller mærke, og som udleveres gratis til sportsforeninger eller andre  

 sportsudøvere.
Det samme gælder sportstøj, der udleveres af en  

 importør/forhandler; men beklædningen behøver i dette tilfælde ikke at være  

 forsynet med anden reklame end et almindeligt varemærke for det pågældende  

 fabrikat.
Til gengæld skal sportsorganisationen forpligte sig til i en vis  

 periode at undlade at bruge tilsvarende beklædning af andre fabrikater,  

 ellers ville reklameværdien være begrænset eller slet ingen.
Ligeledes ud fra et reklamesynspunkt er der fradragsret for købsmomsen af  

 håndbøger, der indeholder teknisk/faglige redegørelser samt omtale af  

 virksomhedens produkter, og som udleveres gratis til virksomhedens kunder  

 samt til andre inden for den pågældende branche.
Samme praksis gælder for  

 reklametryksager m.v. til brug i forbindelse med sælger- eller  

 forbrugerkonkurrencer.
Momsnævnet har indrømmet en virksomhed fradragsret for købsmomsen af  

 udgifter til køb af nogle reklame- og markedsføringsartikler, som blev brugt  

 til demonstration, men som efter endt brug forblev hos kunderne.
Til støtte  

 for afgørelsen anførtes, at der var tale om en meget lav restværdi, og at der  

 således ikke forelå noget donatorisk element, se TfS 1996, 56.
Udgifter til reklameartikler, hvis indkøbspris eller fremstillingspris  

 ikke er højere end 100 kr. ekskl. moms, og som i reklameøjemed er fremstillet  

 i et større antal eksemplarer med henblik på uddeling blandt kunder og  

 potentielle kunder, betragtes i almindelighed som fradragsberettigede, såvel  

 skattemæssigt som momsmæssigt.
Det er en betingelse for fradrag, at varerne  

 på iøjnefaldende måde er forsynet med virksomhedens navn eller logo, således  

 at de af den grund må antages at have mistet betydningen som handelsobjekter.  

 Som eksempler kan nævnes plastiklegetøj vedlagt en vare, opskriftskort i en  

 plastboks, lightere, lommeknive, visitkort, vin, jf.
TfS 1994, 401.
J.1.2 Købsmoms § 37, stk. 2 Bestemmelsen indeholder en nærmere afgrænsning af den fradragsberettigede  

 moms.
J.1.2.1 § 37, stk. 2, nr. 1 Momsen af varer og ydelser, der er leveret til virksomheden, kan henregnes  

 til den fradragsberettigede moms.
 Fakturadatoen kan normalt anses for leveringstidspunkt, og er således  

 afgørende for, i hvilken periode købsmomsen kan trækkes fra.
 Derimod er det det faktiske leveringstidspunkt, der er afgørende for  

 fradragsretten i de tilfælde, en virksomhed på grund af en lovændring ændrer  

 status fra at være momsfri til at være momspligtig eller omvendt.
Det er ikke en betingelse, at fakturabeløbet og dermed den tillagte moms  

 er betalt.
Moms vedrørende f.eks. en maskine, der er købt på afbetaling med  

 ejendomsforbehold, kan således medregnes til købsmomsen og herefter trækkes  

 fra allerede på faktureringstidspunktet.
Der er dermed et sammenfald mellem det tidspunkt, hvor leverandøren skal  

 medregne fakturerede varer og ydelser til de momspligtige leverancer, og det  

 tidspunkt, hvor køber kan medregne momsen heraf til købsmomsen.
Om det  

 momsretlige leveringsbegreb henvises til § 23 og F.1.
 Momsen af virksomhedens indkøb, som er leveret til og betalt af  

 virksomheden, kan normalt medregnes til købsmomsen, selv om virksomheden  

 efterfølgende måtte få indkøbsprisen helt eller delvist refunderet fra  

 trediemand, og der er andre - evt. ikke registrerede - medindehavere.  

 Refusion fra trediemand kan forekomme, f.eks. i tilfælde, hvor der udføres  

 arbejde på en fast ejendom, som virksomheden bruger.
 Indkøb, der vedrører et registreret interessentskabs momspligtige  

 aktiviteter, kan medregnes til købsmomsen, selv om udgiften er afholdt af en  

 af interessenterne personligt.
 Moms af fakturerede forudbetalinger kan også medregnes til købsmomsen, jf.  

 § 23, stk. 3, hvor betalingstidspunktet anses for leveringstidspunkt, når  

 betaling finder sted, inden levering eller fakturering er sket.
Hvis en registreret virksomhed, der ved indkøb til brug for virksomheden  

 har ydet forudbetaling til en leverandør af varer og momspligtige ydelser,  

 lider tab på forudbetalingen som følge af leverandørens konkurs, el.lign, kan  

 købervirksomheden medregne momsbeløbet af forudbetalingen til købsmomsen.
Der  

 skal ikke efterfølgende ske regulering af købsmomsen som følge af tabet.
Det  

 krav, som køberen anmelder i sælgers konkursbo, skal være ekskl. moms, jf.  

 Dep.506.
Se TfS 1996, 561, hvor Momsnævnet nægtede fradrag for købsmomsen af  

 fakturaer, der ikke omhandlede faktiske leverancer.
Der var ikke i sagen  

 foretaget levering, ligesom det heller ikke var hensigten, at der skulle ske  

 levering.
Virksomheden vidste, at der var tale om fiktive fakturaer, der ikke  

 skulle betales.
Til virksomhedens anbringende om, at den idømte erstatning  

 kunne sidestilles med forudbetaling, bemærkede Momsnævnet, at fradrag for  

 købsmoms efter reglerne om forudbetaling forudsætter, at der rent faktisk  

 sker betaling inden faktureringen.
J.1.2.2 Køb fra andre EU-lande § 37, stk. 2, nr. 2 Efter § 37, stk. 2, nr. 2 er der fradragsret for virksomhedens  

 erhvervelser fra andre EU-lande.
Virksomheden skal efter § 11 betale moms af  

 disse erhvervelser, og har fradragsret for momsen, hvis varen er erhvervet  

 til brug for virksomhedens momspligtige leverancer.
Moms af EU-erhvervelser  

 behandles derfor på samme måde som den moms, indenlandske leverandører har  

 faktureret til virksomheden, se D.9 og G.7.
 Moms af EU-erhvervelser kan medregnes til købsmomsen i den periode, hvor  

 de momsretligt anses for erhvervet, jf. § 25, og F.2.
J.1.2.3 Køb fra lande uden for EU § 37, stk. 2, nr. 3 Efter § 37, stk. 2, nr. 3 er der fradragsret for momsen på virksomhedens  

 køb fra lande uden for EU.
Virksomheden skal efter § 12 betale moms af de  

 indførte varer, som skal momsberigtiges ved indførslen.
Den moms, der er  

 betalt i forbindelse med varens indførsel til Danmark, kan fratrækkes efter  

 samme regler, som hvis varerne var købt i Danmark.
 Moms af varerne (importmoms) kan fradrages på det tidspunkt, hvor varerne  

 er blevet fortoldet, jf. § 26.
 Moms, som i henhold til EU's forsendelsesordning er afkrævet en  

 hovedforpligtet for en T-forsendelse, kan ikke medregnes til købsmomsen,  

 hverken hos den hovedforpligtede eller hos afsenderen, hvis retureksemplaret  

 af forsendelsesangivelsen ikke modtages hos Told Skat.
En hovedforpligtet er en fysisk eller juridisk person, som er godkendt som  

 kautionist efter EU's regler, og som har kautioneret for moms og eventuel  

 told vedrørende varer, der sendes, jf.
EU's forsendelsesordning.
J.1.2.4 § 37, stk. 2, nr. 4 Efter § 37, stk. 2, nr. 4, er der fradragsret for momsen af ydelser, som  

 virksomheden indkøber i andre EU-lande.
Det drejer sig om ydelser, der er  

 nævnt i §§ 18 - 21, dvs. rådgivningsydelser, m.v., transportydelser og  

 ydelser knyttet til transport, herunder når de leveres af formidlere, og som  

 virksomheden som aftager skal betale moms af efter § 46, stk. 1, nr. 3, se  

 E.3.5-E.3.8 og L.1.2.3.
J.1.2.5 § 37, stk. 2, nr. 5 Efter § 37, stk. 2, nr. 5, er der fradragsret for den moms, der skal  

 betales efter §§ 6 og 7. Efter disse bestemmelser, skal momspligtige personer  

 betale moms, hvis de for egen regning opfører bygninger til salg eller  

 udlejning, til brug for virksomheden eller dennes indehaver under de  

 omstændigheder, der er nævnt i §§ 6 og 7, se D.5.
J.1.2.6 Dokumentation Det er en generel betingelse for at kunne opnå fradrag for købsmoms, at  

 der som dokumentation kan fremlægges forskriftsmæssige fakturaer.
 Købekontrakter og slutsedler, f.eks. vedrørende motorkøretøjer, kan efter  

 praksis ikke anerkendes som forskriftsmæssig dokumentation.
 For importerede varer anvendes de månedlige importspecifikationer fra Told  

 Skat som dokumentation.
 Vedrørende opgørelse af momstilsvaret se O og momslovens § 56.
J.1.3 Udtagning § 37, stk. 3 § 37, stk. 3, fastslår, at i det omfang, der skal betales salgsmoms af en  

 vare, der udtages, kan købsmomsen fratrækkes i forbindelse med udtagningen,  

 hvis det ikke allerede er sket.
Ved udtagning af aktiver, hvor der kun er  

 opnået delvis fradragsret ved indkøbet m.v., kan der således efter  

 bestemmelsen foretages fradrag for den resterende del af momsen på indkøbet.  

 I bestemmelsen er der fastsat et maksimum for det beløb, der kan fradrages,  

 idet det højst må udgøre 25% af afgiftsgrundlaget ved udtagningen, jf. § 28,  

 stk. 4. Det er herved sikret, at fradraget ikke kan blive større end den  

 moms, der skal betales ved udtagningen af investeringsgoder.
J.1.4 Byttehandel § 37, stk. 4 Efter § 37, stk. 4, bestemmes, at når momsen ved byttehandel beregnes på  

 grundlag af forskelsbeløbet, jf. § 28, stk. 2, 3. pkt., skal fradragsretten  

 tilsvarende opgøres på grundlag af forskelsbeløbet.
J.2 Delvis fradragsret §§ 38 - 41 I §§ 38 - 41, behandles reglerne om delvis fradragsret for købsmomsen.
 Reglerne giver virksomheden mulighed for fradragsret i samme omfang, som  

 anvendelsen af indkøbet vedrører virksomhedens momspligtige aktiviteter.  

 Reglerne om delvis fradragsret er derfor kun relevante, når et givet indkøb i  

 et vist omfang, men ikke fuldt ud anvendes til den registreringspligtige  

 virksomhed.
Der er dog i §§ 40 og 41, fastsat særlige regler for henholdsvis  

 vedligeholdelse af visse tilkørselsveje, for køb og drift af telefoner samt  

 indkøb m.v. af vare- og lastvogne.
Disse regler må, betragtes som  

 forenklingsforanstaltninger, hvilket indebærer, at fradragsretten for sådanne  

 køb m.v. ikke behøver at stå i forhold til den faktiske anvendelse.
 Ved opgørelse af delvis fradragsret anvendes forskellige fremgangsmåder,  

 der retter sig efter anvendelsen samt arten af det pågældende indkøb.
 Der må herefter sondres mellem:
- indkøb til blandet anvendelse i virksomheder, der har såvel momspligtige  

 som momsfri aktiviteter - indkøb til delvis privat anvendelse - indkøb til fast ejendom, dvs. opførelse, ombygning, reparation og  

 vedligeholdelse - indkøb, vedligeholdelse m.v. af visse tilkørselsveje, telefoner samt  

 vare- og lastvogne.
J.2.1 § 38 Bestemmelsen omfatter reglerne om delvis fradragsret, dels når der er købt  

 ind til en virksomhed, der har såvel momspligtige som momsfri aktiviteter,  

 dels når der er foretaget indkøb til delvis privat anvendelse, jf. stk. 1 og  

 stk. 2. Endvidere fremgår det af stk. 3 og 4, hvorledes opgørelsen i  

 specielle tilfælde skal foretages.
Bestemmelsen svarer til artikel 17, stk.  

 5, i 6. momsdirektiv.
Bestemmelsen omfatter ikke opførelse m.v. af bygninger, vedligeholdelse af  

 veje, der benyttes ved tilkørsel til landbrugsvirksomheder, anskaffelse og  

 drift af telefoner samt anskaffelse og drift af vare- og lastvogne med  

 tilladt totalvægt på ikke over 3 tons.
Der er i §§ 39 - 41, specielle regler  

 for opgørelsen af den delvise fradragsret for disse indkøb.
Se J 2.2, 2.3 og  

 2.4.
J. 2.1.1 Blandet anvendelse § 38, stk.1 § 38, stk. 1, omhandler opgørelsen af den delvise fradragsret ved indkøb  

 m.v. til blandet anvendelse, dvs. hvor de pågældende varer og ydelser  

 anvendes både til den registreringspligtige virksomhed og til ikke  

 registreringspligtig virksomhed.
Indkøbet anvendes således fuldt ud  

 erhvervsmæssigt.
Hvis indkøbet anvendes privat bruges reglerne i § 38, stk.  

 2, se J.2.1.2.
Fradragsretten opgøres forholdsmæssigt, og fradraget udgør den del af  

 momsen, der forholdsmæssigt svarer til omsætningen (ekskl. moms) i den  

 registreringspligtige del af virksomheden.
Dette bevirker, at jo større  

 omsætningen i den registreringspligtige del af virksomheden er af den samlede  

 omsætning, jo større bliver fradragsretten.
Beregning af omsætningen i den registreringspligtige del af virksomheden Ved omsætning i den registreringspligtige del af virksomheden forstås den  

 omsætning, hvoraf der skal beregnes moms, samt den omsætning, der i henhold  

 til § 34, kan holdes uden for den momspligtige omsætning uden konsekvenser  

 for fradragsretten (f.eks. eksport m.v., levering af varer til et andet  

 EU-land, herunder levering af nye transportmidler til andre EU-lande, salg af  

 aviser m.m.).
 Virksomhedens samlede omsætning består af omsætningen i den  

 registreringspligtige del af virksomheden, jf. ovenfor, samt virksomhedens  

 øvrige omsætning, hvoraf der ikke skal betales moms.
 Eksempel på beregning af delvis fradragsret:
 Fradragsretten for indkøb til blandet anvendelse i denne virksomhed vil  

 udgøre:
Omsætningsfordelingen i en virksomhed med såvel momsfri som momspligtige  

 aktiviteter skal anvendes som grundlag for opgørelsen af den delvise  

 fradragsret, selv om der er et misforhold mellem omsætningsfordelingen og det  

 faktiske ressourcetræk til de to aktiviteter, jf.
Dep. 1324. Vedrørende  

 delvis fradragsret på grund af blandet anvendelse kan yderligere henvises til  

 t&s nyt 1991.668, der vedrørte momsfradrag i spillekasinoer.
Se også TfS  

 1996, 588.
 Som eksempler på virksomheder, hvor der som oftest skal ske beregning af  

 delvis fradragsret, kan nævnes advokater, bedemænd, ejendomsmæglere,  

 køreskoler, rederier, rideskoler og rutebilvognmænd.
 Det er som hovedregel virksomhedens samlede indtægter, der skal medregnes  

 ved opgørelsen af den samlede omsætning til brug for beregningen af delvis  

 fradragsret.
 Imidlertid har loven udtrykkeligt opregnet en række omsætningsbeløb, der  

 skal ses bort fra, ved beregning af virksomhedens fradragsprocent.
Salg af større driftsmidler og fast ejendom De omsætningsbeløb, der er tale om, er indtægter fra salg af  

 investeringsgoder, der har været benyttet i virksomheden.
Som  

 investeringsgoder anses maskiner, inventar og andre driftsmidler, hvis  

 salgspris overstiger 75.000 kr. ekskl. moms.
 Det gælder ifølge praksis også omsætning som følge af salg af fast  

 ejendom, der har været anvendt til udlejning, og hvor udlejeren har været  

 frivilligt momsregistreret efter § 51.
Bitransaktioner Fast ejendom Endvidere skal indtægter fra bitransaktioner vedrørende fast ejendom ikke  

 medregnes til virksomhedens omsætning.
Ved bitransaktioner forstås  

 transaktioner af helt underordnet betydning eller transaktioner, der er  

 direkte afledt af virksomhedens momspligtige aktiviteter.
Som eksempel herpå  

 kan nævnes enkeltstående salg af fast ejendom.
Det indebærer, at der normalt ikke skal ske begrænsning af fradragsretten  

 ved en virksomheds enkeltstående salg af en fast ejendom.
Hvis der er tale om  

 flere salg, må man se på salgsindtægterne fra ejendomshandlerne i forhold til  

 størrelsen af virksomhedens omsætning i den registreringspligtige del af  

 virksomheden og på den tidsmæssige spredning mellem de enkelte køb og salg.  

 Se TfS 1995, 688, hvor Momsnævnet efter konkret bedømmelse accepterede, at en  

 dansk virksomhed ikke i sit momsregnskab skulle belastes af sin tyske filials  

 salg af en byggegrund i Tyskland.
 Hvis en momsregistreret virksomhed derimod har solgt flere ejendomme, der  

 ikke har været anvendt til momspligtige aktiviteter, må der foretages en  

 vurdering af virksomhedens forhold over en årrække med henblik på at vurdere,  

 om køb og salg af ejendomme har et sådant omfang, at det må karakteriseres  

 som erhvervsvirksomhed i form af handel med fast ejendom.
 Hvis det er tilfældet, skal det totale ejendomssalg medregnes til den  

 samlede omsætning ved opgørelsen af den delvise fradragsret, se TfS 1988,342.
Renter m.v.
Passiv kapitalanbringelse Indtægter ved passiv kapitalanbringelse skal ligeledes normalt holdes uden  

 for omsætningen, når virksomhedens fradragsprocent regnes ud.
Som eksempler  

 på passiv kapitalanbringelse nævner loven enkeltstående udlån mellem moder-  

 og datterselskaber og mellem søsterselskaber.
Endvidere nævnes renteindtægter  

 fra købekontrakter og kreditkøbsaftaler, som er indgået i forbindelse med  

 virksomhedens salg og udlejning af egne varer. Øvrige eksempler på passiv  

 kapitalanbringelse er aktiedividender, renteindtægter fra indestående i  

 pengeinstitutter, udbytter, kursavancer, obligationer, aktier og pantebreve  

 m.v.
Det er en betingelse, at indtægterne herfra kun udgør en uvæsentlig del  

 af den samlede momspligtige omsætning.
Indtægter fra passiv  

 kapitalanbringelse hidrører ikke fra systematisk tilrettelagt anbringelse af  

 ledig kapital med eneste eller væsentligste formål at tjene mest muligt, som  

 det er tilfældet for f.eks. bankier- og finansieringsvirksomheder.
Baggrunden for, at visse poster skal holdes uden for beregningen af den  

 samlede omsætning, og dermed ikke reducerer den delvise fradragsret for  

 købsmoms, er, at aktiviteterne ikke kan karakteriseres som egentlig  

 erhvervsvirksomhed.
Transaktionerne vedrører som oftest virksomhedens  

 anlægsformue, der, som udtrykket antyder, ikke er anskaffet med henblik på at  

 blive solgt.
Det forhold, at en virksomhedsejer indskrænker eller sælger sin  

 virksomhed og dermed dens driftsmidler og inventar, eller den situation, at  

 man skifter sit udstyr i virksomheden ud, kan ikke betragtes som omsætning.  

 Det er en transaktion vedrørende virksomhedens indtægtsgrundlag, der ikke  

 skal påvirke virksomhedens samlede omsætning.
I øvrigt beror vurderingen af, om andre transaktioner end dem, loven  

 nævner, skal medregnes til virksomhedens omsætning, på en konkret bedømmelse  

 af, om den pågældende indtægt kan karakteriseres som erhvervsmæssig  

 omsætning.
Se også TfS 1996, 563, hvor Momsnævnet nægtede fradrag for moms af  

 en advokatregning, der vedrørte juridisk bistand i forbindelse med salg af  

 aktier.
Virksomhedens momspligtige aktivitet var salg/leasing af  

 driftsmidler, men ikke finansieringsvirksomhed.
Tilskud Udlæg Som eksempler på indtægter, som skal holdes uden for beregningen af  

 virksomhedens omsætning, kan nævnes ikke momspligtige tilskud og ikke  

 momspligtige udlæg, m.m.
Disse indtægter har som hovedregel ikke så  

 væsentlige karaktertræk til fælles med egentlig erhvervsmæssig omsætning, at  

 de skal indgå i beregningen af den samlede omsætning og dermed påvirke den  

 delvise fradragsret.
J. 2.1.1.1 Foreløbig opgørelse af fradragsretten § 38, stk. 4 Efter § 38, stk. 4, jf. momsbekendtgørelsens § 17, kan der ved beregningen  

 af momstilsvaret for den enkelte momsperiode foretages en foreløbig opgørelse  

 af den del af købsmomsen, der kan fradrages.
Denne opgørelse foretages på  

 grundlag af omsætningen i det foregående regnskabsår.
 For nyetablerede virksomheder sker den foreløbige opgørelse i det første  

 regnskabsår på grundlag af omsætningen i de enkelte momsperioder.
 Efter regnskabsårets udløb foretages endelig regulering af momstilsvaret.
J.2.1.2 Privat anvendelse § 38, stk. 2 § 38, stk. 2, fastsætter reglerne for opgørelsen af den delvise  

 fradragsret, når indkøb m.v. også anvendes til privat brug.
For varer og  

 ydelser, der benyttes til både fradragsberettigede formål og til formål, der  

 ikke vedrører virksomheden, dvs. til formål der heller ikke vedrører ikke  

 fradragsberettigede aktiviteter, opgøres fradragsretten skønsmæssigt.
Der kan  

 foretages fradrag for den del af momsen, der skønsmæssigt svarer til de  

 pågældende varers og ydelsers brug i den registrerede virksomhed.
Som typiske eksempler på indkøb til delvis privat anvendelse kan nævnes  

 telefon, el, brændsel, fyringsanlæg, herunder halmfyr og andre alternative energianlæg, TfS 1996, 89.
Fordeling af momsen efter et skøn foretages også i tilfælde, hvor indkøbet  

 skal bruges både i virksomheden og til andre formål, der ikke vedrører  

 virksomhedens momspligtige aktiviteter, eller for hvilke der ikke er  

 fradragsret efter § 42, stk. 1.
J.2.1.2.1 Skønnets udøvelse § 38, stk. 4 Der er i § 38, stk. 4, jf. momsbekendtgørelsens § 18, fastsat nærmere  

 regler om skønnets udøvelse.
Det fremgår, at Told Skat normalt skal lægge den  

 vurdering til grund, som er godkendt af den pågældende ligningsmyndighed.
 Hvis der ikke ved skatteansættelsen er foretaget særskilt fordeling af  

 udgifter til de omhandlede varer og ydelser, kan den fordeling, som  

 ligningsmyndigheden normalt anvender, lægges til grund.
J.2.1.3 Sektorisk opdeling § 38, stk. 3 Efter § 38, stk. 3, kan Told Skat tillade eller stille krav om, at den  

 delvise fradragsret opgøres særskilt for en del af virksomheden.
Hvis en  

 virksomhed har flere sektorer, f.eks. hvis den registrerede virksomhed består  

 af flere særskilte virksomheder, eller hvis en virksomhed har flere  

 forskellige driftsaktiviteter, kan/skal fradragsretten opgøres særskilt for  

 den enkelte sektor.
Hvis fradragsretten opgøres sektorvis, skal virksomheden  

 føre et tilsvarende sektorregnskab.
 Det er en betingelse for at få tilladelse, at der er søgt om det forinden.  

 Der gives således normalt ikke tilladelse til sektorisk opdeling med  

 tilbagevirkende kraft, ligesom der ikke stilles krav om en sådan opdeling med  

 tilbagevirkende kraft.
 Udgangspunktet for bestemmelsen er, at en registreringspligtig virksomhed,  

 der anvender varer og ydelser både til fradragsberettigede formål og til  

 andre formål, kun kan foretage delvis fradrag for købsmomsen af indkøbene i  

 forhold til den momspligtige del af virksomheden.
 Formålet med bestemmelsen om sektoropdeling er at sikre, at fradragsretten  

 står i et rimeligt forhold til den faktiske anvendelse af de pågældende  

 indkøb, netop fordi købsmomsen kun er fradragsberettiget i det omfang,  

 varerne bruges i den momspligtige del af virksomheden.
 Sektoropdeling kan komme på tale i enhver virksomhed, der udøver flere  

 former for aktiviteter, hvor nogle af disse er momspligtige, og andre er  

 fritaget for momspligt.
Sektorisk opdeling foretages alene på grundlag af en virksomheds  

 aktivitetsområder, hvorimod sektoropdeling ikke kan kræves/tillades opdelt på  

 indtægter fra et bestemt driftsmiddel.
Eksempelvis kan jernbaner, der udfører  

 godstransport med såvel egentlige godsvogne som kombinerede  

 person-/godsvogne, ikke dele fragtindtægterne på henholdsvis godsvogne og  

 person-/godsvogne.
Virkning af sektoropdeling Sektorisk opdeling påvirker ikke fradragsretten for omkostninger, der  

 udelukkende vedrører en momspligtig eller en momsfri aktivitet, idet  

 fradragsretten for momsen af sådanne omkostninger vil være henholdsvis fuld  

 og ingen.
 Sektorisk opdeling påvirker heller ikke fradragsretten for  

 fællesomkostninger som f.eks. telefon, da fradragsretten for disse  

 omkostninger under alle omstændigheder skal opgøres forholdsmæssigt, jf. §  

 38, stk. 1.
Derimod har sektoropdeling betydning for fradragsretten for moms, hvor  

 omsætningen inden for et givet aktivitetsområde hidrører både fra  

 momspligtige og ikke momspligtige indtægter.
Som eksempel kan nævnes en  

 rutebil der indkører dels momspligtig indtægt (fragt, reklame), dels momsfri  

 indtægt som rutebilkørsel.
Man kan sige, at udgifter vedrørende aktivet i  

 form af f.eks. reparationsudgifter beregningsmæssigt flyttes fra  

 "fællesudgifter" til "sektorudgifter".
 Til illustration tjener nedenstående eksempel, som vedrører en  

 vognmandsvirksomhed, der driver virksomhed med 3 aktiviteter, dels  

 hyrevognskørsel (persontransport), der er momsfritaget jf. § 13, stk. 1, nr.  

 15, dels rutebilkørsel, i form af personbefordring (momsfritaget, jf. § 13,  

 stk. 1, nr. 15) og varetransport, m.v. (momspligtigt), og dels  

 turistbuskørsel, der er en momspligtig aktivitet.
 I eksemplet står (mf) for momsfritaget og (mp) for momspligtigt.
Fradragsretten for moms af reparation af en rutebil vil i dette eksempel  

 uden sektoropdeling, jf. stk. 1 om forholdsmæssig fradragsret medføre  

 fradragsret for ca. 13% af momsen, fordi den momspligtige omsætning skal  

 sættes i forhold til virksomhedens samlede omsætning.
Fradragsprocenten  

 fremkommer på følgende måde:
Den tilsvarende fradragsret vil med sektoropdeling i hyrevognskørsel,  

 rutebilkørsel og turistbuskørsel udgøre ca. 17%, fordi det er sektorens  

 (rutebilkørsel) momspligtige aktivitet, der skal sættes i relation til  

 sektorens samlede omsætning.
Fradragsprocenten fremkommer således:
 Det bemærkes, at de øvrige 2 sektorers fradragsret er uberørt af  

 sektoropdelingen.
 I dette eksempel vil virksomheden være interesseret i sektoropdeling, da  

 fradragsretten i så fald er størst.
 Det omvendte kan også være tilfældet, og Told Skat vil da kunne kræve af  

 virksomheden, at den lader sig opdele i sektorer.
 Generelt tillades/kan det kræves, at en virksomhed sektoropdeles, hvis  

 momsmæssige forhold af en vis betydning taler for det.
J.2.1.4 § 38, stk. 4 § 38, stk. 4, indeholder en bemyndigelse for skatteministeren til at  

 fastsætte nærmere regler for opgørelsen af den delvise fradragsret efter stk.  

 1 og 2.
Skatteministeren har brugt sin bemyndigelse i momsbekendtgørelsen.
Der  

 henvises til bekendtgørelsens §§ 17 og 18, som vedrører henholdsvis den  

 foreløbige opgørelse af den delvise fradragsret i forbindelse med indkøb til  

 blandet anvendelse og de nærmere regler om udøvelse af skønnet ved indkøb til  

 delvis privat anvendelse, se J.2.1.1.1 og J.2.1.2.1.
J.2.2 Fast ejendom § 39 § 39, fastsætter særlige regler for opgørelsen af delvis fradragsret for  

 købsmoms af bygninger, der anvendes til forskellige formål.
Disse formål kan  

 f.eks. være momspligtig erhvervsvirksomhed, momsfri erhvervsvirksomhed eller  

 private formål.
Det er kun den købsmoms, der vedrører momspligtig virksomhed,  

 der kan fratrækkes, jf. princippet i § 37. De nærmere regler herfor fremgår  

 nedenfor.
J.2.2.1 Opførelse af bygninger § 39, stk. 1 Efter § 39, stk. 1, kan købsmoms vedrørende opførelse af bygninger og  

 tilbygninger, der anvendes til brug både for den momsregistrerede virksomhed  

 og til andet, fradrages med den andel af byggeomkostningerne, som skønnes at  

 vedrøre den momsregistrerede virksomhed efter reglerne i § 37, se J.1.
 Hvis lokalerne til de forskellige anvendelser er af samme standard, kan  

 beregningen af den delvise fradragsret foretages på grundlag af forholdet  

 mellem de fradragsberettigede lokalers etageareal og bygningens samlede  

 etageareal.
 Etagearealet af lokaler med skrå vægge i tagetager opgøres i  

 overensstemmelse med bygningsreglementet.
J.2.2.2 Lokaler, der ikke medregnes til virksomheden § 39, stk. 2 § 39, stk. 2, omhandler 2 kategorier af lokaler, der ikke er omfattet af  

 virksomhedens lokaler efter stk. 1.
For det første drejer det sig om lokaler, der anvendes som bolig for  

 virksomhedens indehaver eller personale.
Det gælder, selv om lokalerne også  

 bruges i den pågældendes erhverv. (Bestemmelsen svarer til § 42, stk. 1, nr.  

 2, se J.3.1.2).
 For det andet vedrører det lokaler, der bruges til udlejning, medmindre  

 udlejningen er omfattet af en frivillig registrering efter § 51, stk. 1.
Der er derfor ikke fradragsret for købsmoms vedrørende opførelse af  

 lokaler, der kan anses for at indgå som en del af selve boligen, herunder  

 sædvanlige udenomsrum til beboelsen.
Det gælder, som nævnt, selv om lokalerne  

 også anvendes i virksomheden, f.eks. lokaler, der er indrettet som bryggers,  

 fyrrum, pulterrum, grovkøkken, tegnestue o.lign.
Det samme er tilfældet for  

 almindelige carporte og garager, der er opført i tilslutning til boligen.  

 Heller ikke moms af ombygnings- reparations- og vedligeholdelsesarbejder samt  

 drift af disse lokaler kan medregnes til den delvise fradragsret efter stk.  

 3, fordi lokalerne end ikke delvist anses for at vedrøre virksomheden.
 Købsmoms vedrørende sådanne lokaler er kun fradragsberettiget, hvis  

 lokalerne anses for opført/anvendt udelukkende til virksomhedens brug.
Hvorvidt lokalerne kan karakteriseres som en del af virksomhedens områ de,  

 beror på en konkret vurdering i den enkelte sag.
I vurderingen heraf kan  

 bl.a. indgå:
- hvorledes lokalerne er indrettet, herunder om der f.eks. er  

 omkostningsfordyrende installationer, som indicerer, at lokalerne udelukkende  

 anvendes erhvervsmæssigt - om lokalerne er nødvendige for at drive virksomheden - hvor lokalerne er placeret i forhold til den private beboelse, herunder  

 hvorledes de er adskilt fra beboelsen - hvilken type virksomheden er - hvor stor virksomheden er - hvor virksomhedens øvrige erhvervslokaliteter ligger - hvad disse består i - hvor store de er - om de lokaler, der i øvrigt indgår i boligen, svarer til en normal bolig  

 for indehaveren og dennes familie med hensyn til størrelse, art, indretning  

 og udstyr - om erhvervslokalerne i en virksomhed med ansat personale er godkendt af  

 bygningsmyndighederne/arbejdstilsynet til erhvervsformål - om der gives nedsættelse for lejeværdien som følge af lokalernes  

 anvendelse til erhvervsformål.
J.2.2.3 Reparation og vedligeholdelse m.v. af bygninger § 39, stk. 3 og 4 Moms af ombygnings-, reparations- og vedligeholdelsesarbejder i bygninger,  

 der anvendes såvel til formål, der er fradragsberettigede efter § 37, fordi  

 de anvendes til brug for en momsregistreret virksomhed, som til andre formål,  

 kan fradrages i det omfang, momsen direkte vedrører virksomhedens lokaler.  

 Det er en betingelse for fradrag, at leverandøren i sin faktura har delt  

 prisen op for det arbejde, han har udført.
 Moms af tilsvarende arbejder, som ikke direkte kan henføres til bygningens  

 enkelte lokaler, f.eks. udvendig vedligeholdelse, reparation eller  

 udskiftning af bygningens varmeanlæg eller andre fællesinstallationer, kan  

 fradrages med den andel, der svarer til forholdet mellem etagearealet af de  

 fradragsberettigede lokaler og bygningens samlede etageareal.
Bestemmelsen omfatter ikke udgifter til lys, varme, rengøring m.v.
Moms af  

 sådanne udgifter kan fradrages med en andel, som opgøres efter reglerne i §  

 38, stk. 1 og 2, se J.2.1.1 og J.2.1.2.
J.2.2.4 Bemærkninger om lokaler, der bruges blandet Bestemmelserne i § 39, stk. 1 - 4, omhandler, som ovenfor nævnt, den  

 situation, at lokalerne bruges til momspligtig virksomhed samt til andre  

 formål.
Hvis det andet formål er at drive erhvervsvirksomhed, der er momsfri,  

 f.eks. efter § 13, er momsen af den del af virksomheden ikke  

 fradragsberettiget.
Det volder typisk ikke de store vanskeligheder at opgøre den ikke  

 fradragsberettigede del, i det omfang et bestemt lokale alene anvendes til  

 den ikke momsregistrerede virksomhed (eller privat), og lokalestandarden er  

 ens for de forskellige anvendelser.
Dette sker efter principperne i § 39,  

 stk. 1 - 4.
Hvis et eller flere lokaler anvendes til blandet erhvervsvirksomhed, skal  

 der foretages en fordeling af den beregnede købsmoms på de aktuelle lokaler.  

 Fordelingen foretages på baggrund af et skøn.
Ved udøvelsen af dette skøn  

 henses normalt til omsætningsfordelingen mellem den momspligtige virksomhed  

 og den momsfri virksomhed.
Fradragsretten beregnes således efter principperne  

 for blandet anvendelse i § 38, stk. 1.
J.2.2.5 Anden fast ejendom end bygninger § 39, stk. 5 Ifølge § 39, stk. 5, kan købsmoms vedrørende anlæg, reparation og  

 vedligeholdelse o.lign. af anden fast ejendom end bygninger fradrages med en  

 andel, som opgøres efter reglerne i § 38, stk. 1 og 2.
Som eksempler på bestemmelsens anvendelsesområde kan nævnes grunde og  

 havne m.v.
Moms af anlægs-, reparations- og vedligeholdelsesudgifter skal  

 behandles efter de regler, der gælder for delvis fradragsret ved blandet  

 anvendelse, jf. § 38, stk. 1, eller de regler, der gælder for delvis  

 fradragsret, hvor aktivet udover at blive brugt i den registreringspligtige  

 virksomhed anvendes privat, se J.2.1 og J.2.2.
 Moms vedrørende vedligeholdelse af veje, der bruges, når der skal køres  

 til en registreret landbrugsejendoms beboelsesbygninger og virksomhedens  

 driftsbygninger, fradrages dog efter reglerne i § 40, stk. 1, se J.2.3.1.
J.2.3 Tilkørselsveje og medarbejdertelefoner § 40 § 40 indeholder specielle regler for opgørelsen af den delvise fradragsret  

 for moms af vedligeholdelsesudgifter vedrørende tilkørselsveje (stk. 1) samt  

 moms af anskaffelse og drift af medarbejdertelefoner (stk. 2).
J.2.3.1 Tilkørselsveje § 40, stk. 1 Moms af udgifter til vedligeholdelse af veje, der bruges ved tilkørsel  

 såvel til en registreret landbrugsejendoms beboelsesbygninger som til  

 virksomhedens driftsbygninger, kan fradrages med to tredjedele.
 Bestemmelsen gælder principielt kun for landbrugsvirksomheder, men der vil  

 næppe være noget til hinder for, at man for andre virksomheders  

 tilkørselsveje, der både giver adgang til virksomheden og til privat  

 beboelse, anvender et tilsvarende skøn.
J.2.3.2 Medarbejdertelefoner § 40, stk. 2 Ifølge § 40, stk. 2, kan en registreret virksomhed fradrage halvdelen af  

 momsen vedrørende anskaffelses- og driftsudgifterne til medarbejdertelefoner,  

 selv om de anbringes hjemme hos virksomhedens medarbejdere.
Det er en  

 forudsætning for momsfradrag, at medarbejderne skal bruge telefonen  

 tjenstligt, og at telefonselskabets regninger er stilet til og betales af  

 virksomheden.
Fradraget må dog ikke overstige momsen af den udgift,  

 virksomheden rent faktisk har afholdt, hvilket kan forekomme, hvis  

 virksomheden bagefter opkræver en del af regningsbeløbet hos sine  

 medarbejdere.
J.2.4 Vare- og lastvogne § 41 Køretøjer f.eks. vare-/lastvogne med over 3 tons tilladt totalvægt,  

 traktorer, knallerter og cykler er med hensyn til fradragsret undergivet de  

 almindelige regler efter §§ 37 og 38, der er beskrevet ovenfor under J.1.og  

 J.2.
 Bestemmelsen i § 41 indeholder specielle regler for opgørelsen af den  

 delvise fradragsret for anskaffelse (stk. l), drift (stk. 2), og leje (stk.  

 3), af vare- og lastmotorkøretøjer, med en tilladt totalvægt på 3 tons eller  

 mindre.
 Endvidere indeholder § 42, stk. 1, nr. 7, en begrænsning af den  

 almindelige fradragsret for moms vedrørende anskaffelse og drift af  

 personmotorkøretøjer, der er indrettet til befordring af højst 9 personer, se  

 J.3.1.7.
Reglerne i § 41, vedrørende små vare- og lastvogne bevirker, at der ved  

 anskaffelsen af sådanne vogne alene skal ske en vurdering af, om vognen fuldt  

 ud anvendes i den registrerede virksomhed.
Det samme gælder ved leje.
Med  

 hensyn til driften skal det kun vurderes, om vognen overhovedet bruges i  

 forbindelse med udøvelsen af virksomhedens momspligtige aktiviteter.
J.2.4.1 Vare- og lastvogne - anskaffelse § 41, stk. 1 Efter § 41, stk. 1, kan købsmoms vedrørende anskaffelse af vare- og  

 lastvogne med en tilladt totalvægt på højst 3 tons ikke fradrages, medmindre  

 køretøjerne udelukkende bruges i forbindelse med virksomhedens  

 fradragsberettigede levering af varer og ydelser.
Bestemmelsen omfatter ikke  

 eventuel ægtefælles anskaffelse af bil.
Bestemmelsen indebærer, at begrebet delvis fradragsret i realiteten ikke  

 eksisterer, når talen er om de små vare- og lastvogne.
Vognen skal nemlig  

 udelukkende bruges i forbindelse med virksomhedens momspligtige aktiviteter,  

 for at der er fradragsret.
Det er således ikke alene privatkørsel, men også  

 enhver anden kørsel, der er den momspligtige virksomhed uvedkommende, f.eks.  

 kørsel i forbindelse med salg af momsfri ydelser og kørsel mellem hjem og  

 arbejdsplads, som medfører bortfald af fradragsretten.
 Hvis vognen udelukkende anvendes i forbindelse med virksomhedens  

 momspligtige aktiviteter, er der fuld fradragsret for købsmomsen efter § 37.
 Afgørelsen af, om der er fuld fradragsret, beror på en konkret bedømmelse  

 af, om køretøjet rent faktisk kun anvendes til brug for den momspligtige  

 virksomheds aktiviteter.
I denne vurdering kan der lægges vægt på forskellige momenter af faktuel  

 karakter.
Som eksempler herpå kan nævnes om:
- køretøjet benyttes til egentlig transport mellem virksomhedens faste  

 forretningssted og den private bopæl - køretøjet bruges til anden kørsel, herunder kørsel i forbindelse med  

 momsfri aktiviteter - køretøjet bruges til kørsel mellem bopæl og skiftende arbejdspladser - der eksisterer en aftale mellem virksomheden og brugeren om benyttelsen  

 af køretøjet, og i bekræftende fald, hvilket indhold aftalen har - køretøjet er forsynet med værktøj el.lign. (montørvogne), eller der er  

 etableret et lager på medarbejderens bopæl med henblik på udkald til  

 reparationsarbejder m.v. (UfR 1984.1083 H, Mn.1068, Mn. 1099) - virksomheden skattemæssigt afskriver køretøjet som fuldt ud  

 erhvervsmæssigt benyttet - brugeren beskattes af privat benyttelse af køretøjet (Mn.1068) Det bemærkes, at ovennævnte "pinde" hver især indgår som led i  

 en samlet bedømmelse, herunder også om brugeren beskattes af privat  

 benyttelse af køretøjet.
På den baggrund er det forhold, at brugeren  

 beskattes efter ligningslovens § 16, stk. 3, ikke i sig selv tilstrækkeligt  

 til at nægte fradrag for køretøjets købsmoms.
Derimod vil beskatning efter  

 bestemmelsen i Ligningslovens § 16, stk. 4, (procentreglerne) bevirke, at  

 køretøjet betragtes anvendt privat i en sådan grad, at købsmomsfradrag  

 nægtes.
Se også T&S-cirkulære 1994-24 pkt. e og LVA.B.1.9.2.
Skiftende arbejdssteder Det er af betydning for bedømmelsen om fradragsret, hvorvidt der er tale  

 om kørsel mellem skiftende arbejdssteder, eller der køres mellem hjem og  

 arbejde.
I sidstnævnte tilfælde foreligger der et privat formål, der er den  

 registrerede virksomhed uvedkommende, hvorfor der ikke er fradragsret for  

 vognens købsmoms.
Kørsel mellem bopæl og skiftende arbejdspladser anses dog  

 for foretaget i virksomhedens interesse med fradrag for køretøjets moms til  

 følge.
Ved skiftende arbejdssteder forstås arbejde i den momsregistrerede  

 virksomhedstjeneste, men uden for virksomhedens faste forretningssted.
Ved  

 bedømmelsen af, om der køres mellem skiftende arbejdssteder, er det ikke  

 afgørende, hvor lang arbejdsperioden er det enkelte sted, eller hvor mange  

 arbejdssteder, den pågældende har, men kun om det er forskellige  

 arbejdssteder uden for virksomhedens faste forretningsadresse.
Det centrale  

 kriterium for, om der foreligger skiftende arbejdssteder, er arbejdets -  

 fagets - karakter.
 Der skal være tale om arbejdssteder, der skifter geografisk på grund af  

 arbejdets karakter, fordi arbejdsfunktionen på et sted er tidsbegrænset.
 Lejlighedsvis kørsel mellem bopæl og fast forretningssted for at supplere  

 køretøjets lager af værktøj, afhentning af arbejdssedler, tegninger og  

 lignende anses ikke for privat kørsel.
Vagtordning Kørsel mellem bopæl og den registrerede virksomheds faste forretningssted  

 anses i visse tilfælde for foretaget udelukkende til brug for virksomhedens  

 momspligtige leverancer, således at bilens købsmoms kan fradrages.
Som  

 eksempel herpå kan nævnes tilfælde, hvor virksomheden har etableret en  

 vagtordning, som indebærer, at medarbejderen uden for almindelig arbejdstid  

 kan tilkaldes til reparation eller lignende hos kunder.
 Det beror imidlertid på en konkret vurdering i de enkelte tilfælde, om  

 kørslen har en tilstrækkelig tilknytning til den momsregistrerede virksomheds  

 aktiviteter, således at der er fuld fradragsret for købsmomsen.
 Til brug for denne bedømmelse kan f.eks. henses til om:
- kørslen er udtryk for et klart forretningsmæssigt behov - vognene er udstyret med værktøj el.lign., som de forekommende  

 reparationer kan udføres med - brugeren har fået et klart forbud mod at bruge bilen privat - der er lavet en vagtplan, og er rapportpligt over udkald m.v.
- det kan konstateres hvilken bil, der er brugt til de enkelte vagter - antallet af biler står i rimeligt forhold til vagtordningens omfang - den vagthavende medarbejder skal være i tjeneste hele vagtperioden - det er muligt at komme i kontakt med den, der har vagt, i hele  

 vagtperioden J.2.4.2 Vare- og lastvogne - drift § 41, stk. 2 Moms, der vedrører drift af små vare- og lastvogne på højst 3 tons i  

 totalvægt kan fuldt ud fradrages, selv om køretøjet kun anvendes delvist i  

 den momsregistrerede virksomhed.
Det er tilstrækkeligt, at vognen blot i et  

 eller andet omfang bruges i virksomheden.
 Baggrunden for bestemmelsen er dels praktiske årsager, dels at give en  

 kompensation for reglen i stk. 1, hvorefter der ikke gives fradrag for  

 købsmomsen vedrørende anskaffelsen, hvis køretøjet bruges delvist til andre  

 formål end den momsregistrerede virksomhed.
Fradragsretten omfatter driftsudgifter.
Herunder hører også reparations-  

 og vedligeholdelsesudgifter, f.eks. udskiftning af bilens motor.
Derimod er  

 udgifter til en hardtop og montering af den på en varevogn, der anvendes  

 såvel privat som erhvervsmæssigt, ikke anset for en driftsudgift, hvis moms  

 er fradragsberettiget.
Momsen af denne udgift behandles ligesom momsen af  

 bilens anskaffelsespris, dvs. som en egentlig forbedring, jf. princippet i  

 stk. 1, se Mn.1354.
Anskaffelse af en biltelefon anses ikke for en driftsudgift vedrørende  

 køretøjet.
Købsmoms heraf skal derfor behandles efter de almindelige regler i  

 § 37 og 38.
 Det er en betingelse for at kunne fradrage købsmomsen, at den  

 momsregistrerede virksomhed har en omsætning på mere end 20.000 kr. om året,  

 jf. § 41, stk. 4.
J.2.4.3 Lejede vare- og lastvogne § 41, stk. 3 Efter § 41, stk. 3, kan hele momsen af driftsudgifterne trækkes fra,  

 forudsat at køretøjet overhovedet anvendes i den momsregistrerede virksomhed.  

 Reglen svarer til det ovenfor omtalte i stk. 2 vedrørende køretøjer,  

 virksomheden ejer.
Det samme gælder også, hvis det er virksomhedsejerens  

 ægtefælle, der ejer køretøjet.
Det er i den henseende ikke ejerforholdet, men  

 den faktiske brug i virksomheden, der er afgørende for fradragsretten.
For så vidt angår moms af lejeudgiften kan denne trækkes fra med en  

 tredjedel.
Dette gælder uanset hvor meget af kørslen, der vedrører den  

 momsregistrerede virksomhed, forudsat at det lejede køretøj kun anvendes  

 delvist i den registrerede virksomhed.
Hvis bilen anvendes fuldt ud i den  

 momsregistrerede virksomhed, gælder de almindelige regler i § 37.
 Det er en betingelse, at den momspligtige virksomhed omsætter for mere end  

 20.000 kr. årligt i momspligtige leverancer, jf. stk. 4.
J.2.4.4 Omsætning på over 20.000 kr. § 41, stk. 4 Bestemmelsen fastsætter som betingelse for at få fradrag efter stk. 2 og  

 3, at den momsregistrerede virksomhed har en omsætning på mere end 20.000 kr.  

 i momspligtige varer og ydelser, se J.2.4.2 og J.2.4.3.
 J.2.4.5 Skematisk oversigt over fradragsreglerne m.v.
I skemaet nedenfor vises summarisk, hvorledes bestemmelserne er i  

 forbindelse med køb, drift, leje og salg/udtagelse af de typer køretøjer, som  

 mange af de momsregistrerede virksomheder bruger.
De nærmere regler  

 vedrørende personbiler behandles under J.3 og reglerne om salg/udtagelse af  

 køretøjer behandles under J.4.
De pågældende køretøjer skal helt eller delvist anvendes i forbindelse med  

 virksomhedens momsmæssige aktiviteter.
Leasing behandles som leje.
J.3 Ingen fradragsret § 42 Bestemmelsen opregner en række indkøb, hvis moms ikke kan trækkes fra,  

 selv om de fuldt ud vedrører virksomhedens fradragsberettigede,  

 erhvervsmæssige aktiviteter.
Herudover er der særlige bestemmelser for visse  

 hotel- og restaurationsydelser, kursusvirksomheder, bilforhandlere,  

 biludlejere samt køreskoler.
J.3.1 § 42, stk. 1 § 42, stk. 1, opremser en række indkøb m.v., hvis købsmoms ikke er  

 fradragsberettiget.
Det drejer sig om indkøb, der vedrører kost eller bolig  

 til indehaver og personale, naturalaflønning samt personalegoder som  

 børnepasning og ferieboliger.
Det samme gælder underholdning,  

 restaurationsydelser, repræsentation, gaver, visse hotelophold samt  

 personmotorkøretøjer, der er indrettet til befordring af højst 9 personer.
J.3.1.1 Kost § 42, stk. 1, nr. 1 Der er ikke fradragsret for moms af indkøb af kost til virksomhedens  

 indehaver og personale.
Moms af indkøb af mad- og drikkevarer til kantiner  

 kan dog fratrækkes, hvis kantinen er momspligtig.
 Baggrunden for reglerne er, at sådanne indkøb betragtes som indkøb til  

 endeligt forbrug, idet personalet - hvis der i stedet for kost blev givet  

 højere pengeløn - måtte betale moms ved køb disse varer.
J.3.1.2 Bolig § 42, stk. 1, nr. 2 Der er heller ikke fradragsret for momsen i forbindelse med anskaffelse og  

 drift af bolig for virksomhedens indehaver og personale.
Begrundelsen for  

 reglen er den samme, som nævnt ovenfor vedrørende kost til virksomhedens  

 indehaver og personale.
 Bestemmelsen skal ses i sammenhæng med § 39, stk. 2, som er behandlet  

 ovenfor under J.2.2.2. Herefter anses lokaler, der anvendes som bolig for  

 virksomhedens indehaver eller personale, ikke for virksomhedens lokaler, selv  

 om lokalerne også anvendes i den pågældendes erhverv.
 Som eksempler på omkostninger, der vedrører anskaffelse og drift af  

 lokaler i den private bolig, kan nævnes udgifter til opførelse, ombygning,  

 reparation og vedligeholdelse samt som hovedregel også udgifter til lys,  

 varme, rengøring, møblering m.v.
Hvis de afholdte udgifter efter en konkret vurdering udelukkende er til  

 brug i virksomheden, kan fradrag for købsmomsen dog indrømmes.
Som eksempler  

 kan nævnes udgifter til almindeligt kontorinventar, tegneborde m.v.
Endvidere  

 kan nævnes indkøb af el og varme til brug for såvel virksomhedens lokaler som  

 den private bolig.
I sidstnævnte tilfælde lægges den fordeling, som  

 ligningsmyndigheden har godkendt, til grund for fradragsretten, også selv om  

 der herved er taget hensyn til et lokale i boligen, hvor der efter reglerne  

 ovenfor ikke er fradragsret.
J.3.1.3 Naturalaflønning § 42, stk. 1, nr. 3 Der er ikke fradragsret for købsmomsen i forbindelse med naturalaflønning  

 af virksomhedens personale, da disse indkøb betragtes som indkøb til endeligt  

 forbrug, jf.
J.3.1.1. og J.3.1.2.
J.3.1.4 Vuggestuer, fritidshjem, sommerhuse m.v. § 42, stk. 1, nr. 4 Købsmomsen i forbindelse med anskaffelse og drift af vuggestuer,  

 børnehaver, fritidshjem, feriehjem, sommerhuse o.lign. til virksomhedens  

 personale, kan ikke trækkes fra i virksomhedens momsregnskab.
Hvis en virksomhed udlejer ferieboliger til personalet, således at der  

 skal betales moms af denne udlejning, har virksomheden dog fradragsret for  

 momsen vedrørende drift m.v. af ferieboligerne, fordi udlejningen anses for  

 en selvstændig erhvervsmæssig aktivitet.
Se Mn.592 og Mn.1009.
J.3.1.5 Underholdning, restaurationsydelser, repræsentation og gaver § 42,  

 stk. 1, nr. 5 Købsmomsen vedrørende udgifter til underholdning, restaurationsydelser,  

 repræsentation og gaver er ikke fradragsberettiget.
 Købsmomsen af restaurationsydelser kan dog fradrages med 25 %, hvis  

 udgifterne hertil er af streng erhvervsmæssig karakter, jf. § 42, stk 2 ,og J  

 3.2.
Bestemmelsen omfatter ikke købsmomsen af reklameartikler eller vareprøver,  

 hvor der er fuld fradragsret.
Med hensyn til afgrænsningen mellem, hvornår  

 købet vedrører reklame m.v., og hvornår der foreligger udgifter til  

 repræsentation og gaver, henvises til J.1.1.1 om fuld fradragsret.
J.3.1.6 Hotelophold § 42, stk. 1, nr. 6 Der er ikke fradragsret for momsen i forbindelse med hotelophold.
Dette  

 gælder også leje af hotelværelse samt køb af mad og drikkevarer.
Dog er  

 købsmoms af hotelophold fradragsberettiget med 25%, hvis udgifterne hertil er  

 af streng erhvervsmæssig karakter, jf. § 42, stk. 2, og J 3.2 J.3.1.7 Personmotorkøretøjer § 42, stk. 1, nr. 7 Købsmomsen ved anskaffelse og drift af personmotorkøretøjer, der er  

 indrettet til befordring af højst 9 personer, kan ikke fradrages i  

 momsregnskabet.
Bestemmelsen omfatter som udgangspunkt biler, som kan transportere højst 9  

 personer, og som er indregistreret med hvide (sorte) nummerplader.
Dvs.  

 motorkøretøjer, hvoraf der efter registreringsafgiftsloven er betalt fuld  

 afgift (almindelige personvogne), nedsat afgift (hyrevogne), eller slet ingen  

 afgift, fordi de er fritaget herfor (personvogne, der tilhører visse  

 statsinstitutioner).
Visse køretøjer falder imidlertid uden for bestemmelsen, fordi de efter en  

 konkret vurdering ikke anses for personmotorkøretøjer.
Dette gælder biler,  

 som er særligt indrettet til brug for virksomhedens momspligtige aktiviteter,  

 og som er fritaget for registreringsafgift.
Som eksempler herpå kan nævnes  

 mandskabsvogne, der er indrettet til samtidig befordring af mandskab og  

 materiel.
Købsmomsen er i disse tilfælde fradragsberettiget efter de  

 almindelige regler.
 Det samme gælder andre transportmidler end personmotorkøretøjer (biler og  

 motorcykler), såsom cykler, knallerter, busser, færger, og flyvemaskiner.
 Disse er ikke omfattet af bestemmelsen og må derfor med hensyn til  

 fradragsret for købsmomsen i lighed med mandskabsvognene, der er nævnt  

 overfor, behandles efter de almindelige regler.
J.3.2 Hotel- og restaura- tionsydelser § 42, stk. 2 Efter denne bestemmelse kan købsmomsen på hotel- og restaurationsydelser  

 fradrages med 25 %. Ved restaurationsydelser forstås udgifter til egentlige  

 restaurationsbesøg, men ikke udgifter til forretningsfrokoster og -middage i  

 virksomhedens egen kantine.
Der kan i praksis forekomme tvivl, om kantinen  

 skal anses for "egen" eller "fremmed". Hvis kantinen  

 drives af en juridisk eller fysisk person, som er forskellig fra  

 virksomheden, er der som udgangspunkt tale om køb fra "fremmed"  

 kantine.
Der kan dog forekomme tilfælde, hvor tilknytningen mellem kantinen  

 og virksomheden er så tæt, at en konkret vurdering må føre til, at der reelt  

 er tale om "egen" kantine.
Som eksempel herpå kan nævnes, at  

 kantinen drives med tilskud fra virksomheden.
Se herom TfS 1995, 630.  

 Fradraget er betinget af, at de pågældende udgifter er afholdt i forbindelse  

 med virksomhedens momspligtige aktiviteter.
På grund af udgifternes art præciseres det, at udgifterne skal være af  

 streng erhvervsmæssig karakter.
Udgifter til hotelophold og  

 restaurationsbesøg med privat islæt giver derfor ikke ret til momsfradrag.  

 Momsfradraget omfatter i henhold til lovforslagets bemærkninger kun  

 "restaurationsbesøg". Der er derfor ikke fradrag for køb fra  

 cateringvirksomheder eller virksomheder, der driver diner transportable, jf  

 TfS 1995, 630. Det er kun den købsmoms, som vedrører udgifter der står i et  

 rimeligt forhold til det erhvervsmæssige formål med udgifterne, der kan  

 fradrages med 25 %. Hvis udgifterne anses for at være urimeligt store, kan  

 købsmomsen fradrages på grundlag af et reduceret beløb, svarende til  

 sædvanlige hotel- og restaurationsudgifter under hensyn til det gældende  

 prisniveau.
Som typiske eksempler på situationer, hvor der er fradragsret efter  

 bestemmelsen kan nævnes restaurationsudgifter, der afholdes for en  

 handelsrejsende i forbindelse med dennes rejseaktiviteter.
Endvidere er der  

 fradragsret for restaurationsudgifter, der afholdes i forbindelse med  

 virksomhedens deltagelse i kongresser, konferencer o.lign.
Herudover kan 25%  

 af købsmomsen fradrages, hvis virksomheden holder møde "ude i byen"  

 for egne ansatte, og der i den forbindelse serveres forretningsfrokost.
I det  

 omfang restaurationsudgiften vedrører såvel egne ansatte som  

 forretningsforbindelser, er der også fradragsret for den del af udgiften, der  

 vedrører egne ansatte.
Det bemærkes, at restaurationsydelser til indehaver og  

 personale ikke er omfattet af bestemmelsen i momslovens § 42, stk. 1, nr. 1,  

 der nægter momsfradrag vedrørende kost til virksomhedens indehaver og  

 personale.
Der er således fradragsret efter momslovens § 42, stk. 2, for  

 denne personkreds, hvis de øvrige betingelser er opfyldt.
Se herom TfS 1995,  

 630. Bestemmelsen omfatter de hotel- og restaurationsbesøg, der finder sted  

 fra og med 1. september 1995.
J.3.3 Erhvervsmæssig kursusvirksomhed § 42, stk. 3 Efter denne bestemmelse kan virksomheder, der driver erhvervsmæssig  

 kursusvirksomhed, som primært retter sig mod virksomheder og institutioner  

 m.v., der er momspligtige efter § 13, stk. 1, nr. 3, 2. pkt., fradrage 25 %  

 moms af indkøb m.v., som vedrører overnatning og bespisning af virksomhedens  

 kursusdeltagere m.v.
 Det er en betingelse for den delvise fradragsret, at indkøbene m.v. står i  

 et rimeligt forhold til de afholdte kurser m.v.
 Bestemmelsen gælder indkøb fra og med den 1. september 1995, som vedrører  

 overnatning og bespisning af kursister i kursusvirksomheder.
J.3.4 Bilforhandlere, biludlejere og køreskoler § 42, stk. 4 Bestemmelsen indeholder en undtagelse til § 42, stk. 1, nr. 7. I følge  

 bestemmelsen har bilforhandlere, biludlejere samt køreskoler fradragsret  

 efter de almindelige regler for købsmomsen vedrørende anskaffelse og drift af  

 personmotorkøretøjer, der købes med henblik på videresalg eller til brug for  

 momspligtig udlejning eller undervisning.
J.4 Investeringsgoder §§ 43 og 44 §§ 43 og 44, indeholder regler om regulering af den fradragsberettigede  

 købsmoms af investeringsgoder, herunder regler om reguleringsperiodens længde  

 og reguleringens størrelse i det enkelte år.
J.4.1 § 43 § 43 ,beskriver, hvornår købsmomsen af investeringsgoder skal reguleres.  

 Ved reguleringen ændres det fradrag, som virksomheden har opnået i  

 forbindelse med anskaffelse af godet.
J.4.1.1 § 43, stk. 1 § 43, stk. 1, bestemmer, at der skal ske regulering af den  

 fradragsberettigede købsmoms, hvis der sker ændringer i anvendelsen efter  

 anskaffelsen af godet.
Det, der reguleres, er købsmomsen, som virksomheden  

 tidligere har fået eller ikke fået fradragsret for.
 Reguleringen sikrer, at fradragsretten tilpasses eventuelle ændringer i  

 investeringsgodets brug inden for en bestemt periode, den såkaldte  

 "reguleringsperiode".
 Regulering omfatter kun de investeringsgoder, som er nærmere defineret i §  

 43, stk. 2, og reguleringsperiodens længde afhænger af hvilket  

 investeringsgode, der er tale om, jf. § 44. Regulering skal ske både ved  

 ændret brug i virksomheden af det pågældende gode og ved salg eller  

 overdragelse af godet, jf. § 43, stk. 3. Regulering kan medføre såvel et  

 større som et mindre fradrag.
J.4.1.2 Investeringsgodebegrebet § 43, stk. 2 Bestemmelsen indeholder en definition af, hvad et investeringsgode er.
Ved  

 investeringsgoder forstås:
- maskiner, inventar og andre driftsmidler, hvis anskaffelsespris uden  

 moms er over 75.000 kr., og som bliver mindre værd med tiden - fast ejendom, herunder til- og ombygning - reparation og vedligeholdelse af fast ejendom til et samlet beløb på  

 over 75.000 kr. uden moms, inden for 1 år Den momspligtige værdi for nye biler er værdien uden moms og  

 registreringsafgift.
Der er ikke fastsat regler for, hvilke slags investeringsgoder, der holder  

 deres værdi.
Som eksempler på aktiver, hvis værdi typisk ikke forringes, kan  

 nævnes malerier, skulpturer, kunst i øvrigt og ægte tæpper.
Som fast ejendom anses såvel hele bygninger som enkelte lokaler.
Til fast  

 ejendom hører også selve grundstykket samt træer, avl på roden, hegn og  

 brønde, se M 5.
Der er ingen værdigrænse ved fast ejendom og til- og ombygnings- eller  

 moderniseringsarbejder på fast ejendom.
Det er således af betydning at kunne  

 afgøre, om en arbejdsydelse skal betragtes som ombygning/modernisering eller  

 for at være reparation/vedligeholdelse, hvor der er en nedre værdigrænse.  

 Afgørelsen træffes på baggrund af en konkret vurdering af de faktiske  

 omstændigheder, hvor der bl.a. lægges vægt på, om ejendommens oprindelige  

 standard eller anvendelighed ændres.
Som eksempler på ombygning/  

 modernisering kan nævnes indlæggelse af centralvarme og udskiftning af  

 almindelige vinduer med termoruder.
J.4.1.3 Reguleringssituationer § 43, stk. 3 I § 43, stk. 3, er angivet de tilfælde, hvor der skal ske regulering.
J.4.1.3.1 Ændret anvendelse § 43, stk. 3, nr. 1 I følge bestemmelsen skal der reguleres, når anvendelsen af  

 investeringsgodet efterfølgende giver ret til et mindre fradrag end det, der  

 er opnået ved anskaffelsen.
Dette er tilfældet, hvis der f.eks. ved  

 anskaffelsen er opnået fuld fradragsret for købsmomsen, og godet senere også  

 benyttes til privat brug eller til ikke momspligtige aktiviteter.
Det samme  

 gælder, hvis der er opnået delvis fradragsret, og den senere brug berettiger  

 til et lavere eller eventuelt slet intet fradrag.
Et eksempel på en reguleringssituation kan være, hvis virksomhedens  

 indehaver inddrager virksomhedens lokaler eller dele af disse til beboelse  

 enten til sig selv eller til sit personale.
Som et andet eksempel kan nævnes,  

 at virksomheden udlejer en driftsbygning til et selskab, som virksomheden har  

 oprettet i forbindelse med en organisationsændring i virksomheden.  

 Virksomheden kan dog undgå regulering, hvis den opnår tilladelse til  

 frivillig momsregistrering af udlejningsvirksomhed.
Regulering kan også blive aktuel, når fradragsretten for købsmoms ændres  

 som følge af, at virksomhedens aktiviteter fritages for moms i forbindelse  

 med lovændringer.
Se TfS 1993, 580, der omhandler momsregulering vedrørende  

 investeringsgoder i forbindelse med momsfritagelse for formidlingsydelser.
Derimod anses en virksomheds bygninger efter nedrivning ikke at være  

 overgået til anden anvendelse med reguleringspligt til følge.
Det samme  

 gælder, selv om nedrivningen er sket for at sælge det grundstykke, som  

 ejendommen lå på.
Hvis virksomhedens bygninger sælges til en køber, der  

 eventuelt vil rive disse ned, anses bygningerne ved salget for at være  

 overgået til en anvendelse, hvor købsmomsen ikke er fradragsberettiget, jf. §  

 43, stk. 3, nr. 4, og J.4.1.3.4.
Hvis et anpartsselskab omdannes til et aktieselskab eller omvendt, kan man  

 undlade at opgøre en eventuel reguleringsforpligtelse.
Det er dog en  

 betingelse, at selskabet, efter at det er omdannet, fortsætter som den samme  

 juridiske person med samme privatretlige interesser og forpligtelser som før  

 omdannelsen, jf. anpartsselskabslovens § 109, og aktieselskabslovens § 179.
Dette gælder, selv om det nye selskab skal registreres, og det gamle s  

 elskab skal afmeldes hos Erhvervs- og Selskabsstyrelsen.
Begrundelsen herfor  

 er, at virksomheden såvel i henhold til sine aktiviteter som i henhold til  

 hæftelse m.v. reelt fortsætter uændret, hvorved investeringsgodet har samme  

 anvendelse som hidtil og følgelig ikke anses for overdraget i henhold til §  

 43, stk. 3, nr. 5, se J.4.1.3.5.
Dette er imidlertid ikke tilfældet, hvis to eller flere selvstændigt  

 momsregistrerede virksomheder fusionerer.
Der skal derfor i denne situation  

 momsreguleres.
J.4.1.3.2 Ændret anvendelse § 43, stk. 3, nr. 2 Denne bestemmelse omhandler den modsatte situation af den, som nr. 1  

 beskriver.
I nr. 2 berettiger den faktiske anvendelse af investeringsgodet  

 til et større momsfradrag end det, der oprindelig blev opnået ved  

 anskaffelsen.
 Regulering sker såvel, når der ved anskaffelsen ikke er opnået momsfra  

 drag som, når der er opnået delvis fradragsret.
Bestemmelsen medfører f.eks., at en virksomhed efterfølgende kan få  

 fradragsret for købsmomsen af et investeringsgode, der oprindelig er indkøbt  

 til brug for ikke momspligtige aktiviteter, hvis godet senere overgår til  

 brug i forbindelse med momspligtige aktiviteter.
Der vil også kunne reguleres  

 for købsmomsen, hvis et investeringsgode, som først er anskaffet til  

 erhvervsmæssig brug, senere overgår til privat anvendelse, og senere igen  

 anvendes erhvervsmæssigt.
Derimod kan virksomheden ikke få fradragsret for  

 investeringsgoder, der er indkøbt privat, og som først senere overgår til  

 virksomheden.
Det er således et krav, at godet købes og ejes af virksomheden.
Som det ses, kan der inden for reguleringsperioden ske regulering, når et  

 investeringsgode ændrer anvendelse.
Det er ikke afgørende, hvordan forholdene  

 var på det tidspunkt, hvor aktivet blev anskaffet.
 Hvis en fast ejendom (anskaffet den 1. juli 1994 eller senere), der først  

 er udlejet uden moms på huslejen, senere overgår til frivillig  

 momsregistrering, kan udgifterne i forbindelse med køb/opførelse m.v. kun  

 fratrækkes efter § 43, stk. 3, nr. 2. Fradraget reguleres således i forhold  

 til reguleringsperiodens start (ejendommens anskaffelse/ibrugtagning) og  

 beregnes i forhold til de udgifter ved køb/opførelse, der kan anses for at  

 vedrøre de erhvervslejemål, der nu er momsregistreret.
De virksomheder, der erhvervsmæssigt sælger adgang til at udøve  

 sportsaktiviteter, og som efter ændret praksis nu er momspligtige af deres  

 ydelser, kan foretage en forholdsmæssig efterregulering for investeringsgoder  

 på grundlag af den sædvanlige reguleringsperiode på 5 år, henholdsvis 10 år  

 for fast ejendom, jf.
TfS 1995, 810.
 Reglerne om regulering for investeringsgoder, der ved anskaffelsen ikke  

 har givet virksomheden ret til fradrag for købsmomsen, gælder kun for  

 investeringsgoder, der er anskaffet den 1. juli 1994 eller senere, jf. § 84,  

 stk. 8.
J.4.1.3.3 Salg af investeringsgoder - bortset fra salg af fast ejendom §  

 43, stk. 3, nr. 3 Efter § 43, stk. 3, nr. 3, skal der reguleres for fradragsretten  

 vedrørende købsmomsen af et investeringsgode, når det sælges, hvis der ikke  

 ved købet var fuld fradragsret for momsen.
Bestemmelsen omfatter ikke salg af  

 fast ejendom, hvis reguleringsregler findes i § 43, stk. 3, nr. 4.
 Salg på tvangsauktion og eksportsalg sidestilles med frivilligt salg.
 Salget behandles reguleringsmæssigt, som om investeringsgodet overgår til  

 fuld fradragsberettiget anvendelse.
Virksomhedens salg af aktiver anses for levering, jf. § 8, stk. 1. Der  

 skal svares moms ved salget, når virksomheden, da den købte godet eller  

 senere, har fået fradrag for købsmomsen.
Afgørende er, om godet på  

 salgstidspunktet helt eller delvist bruges i forbindelse med den momspligtige  

 virksomhed.
 Virksomheden skal beregne moms på samme måde som ved almindeligt varesalg.
Ved salget anses godet for i den resterende del af reguleringsperioden at  

 blive anvendt til fuldt fradragsberettigede formål.
Der skal derfor reguleres  

 i de tilfælde, hvor virksomheden, da den anskaffede godet, kun havde delvis  

 fradragsret for købsmomsen.
 Der er loft over reguleringsbeløbet, som højst kan udgøre 25% af  

 salgsprisen uden moms.
J.4.1.3.4 Salg af fast ejendom § 43, stk. 3, nr. 4 Efter denne bestemmelse skal der ske regulering af fradraget for  

 købsmomsen, når fast ejendom sælges.
Salget sidestilles med den faste  

 ejendoms overgang til ikke fradragsberettiget anvendelse.
Hvis der har været  

 fradragsret for momsen i forbindelse med den faste ejendoms anskaffelse eller  

 opførelse, skal der reguleres for den del af momsfradraget, som vedrører den  

 resterende del af reguleringsperioden.
Man kan dog undlade regulering i det  

 omfang, køberen overtager reguleringsforpligtelsen.
Køberen kan indtræde  

 eller succedere i sælgerens reguleringsforpligtelse.
 Salg af fast ejendom på tvangsauktion sidestilles med hensyn til  

 regulering af momsfradraget med salg i frivillig handel.
J.4.1.3.5 Overdragelse af driftsmidler - virksomhedsoverdragelse § 43,  

 stk. 3, nr. 5 § 43, stk. 3, nr. 5, foreskriver, at der skal reguleres for momsfradraget  

 i den situation, hvor et driftsmiddel overdrages som led i hel eller delvis  

 overdragelse af virksomheden.
En sådan overdragelse skal efter § 8, stk. 1,  

 3. pkt., ske uden moms, og overdragelsen sidestilles derfor med driftsmidlets  

 overgang til ikke fradragsberettiget formål.
Ligesom ved salg af fast  

 ejendom, jf. ovenfor under J.4.1.3.4, kan regulering dog undlades, hvis  

 køberen overtager reguleringsforpligtelsen.
J.4.1.4 Gennemførelse af reguleringen § 43, stk. 4 Efter § 43, stk. 4, kan skatteministeren fastsætte nærmere regler for  

 gennemførelse af reguleringen efter stk. 3. Denne bemyndigelse har ministeren  

 brugt i momsbekendtgørelsens kapitel 5.
J.4.1.4.1 Overdragelse af reguleringsforpligtelser Bekendtgørelsens kapitel 5, § 19, åbner mulighed for, at  

 reguleringsforpligtelsen i visse tilfælde kan overdrages i forbindelse med  

 salg m.v. af investeringsgoder.
Det bevirker, at der ikke skal ske  

 momsberegning i forbindelse med overdragelsen.
 Bestemmelsen kan kun anvendes, hvis investeringsgodet sælges inden for  

 reguleringsperioden, jf. § 44.
 Bestemmelsens anvendelsesområde er:
- ved salg af fast ejendom, jf. § 43, stk. 3, nr. 4 - ved overdragelse af driftsmidler i forbindelse med hel eller delvis  

 overdragelse af virksomheden, jf. § 43, stk. 3, nr. 5 2 betingelser Bekendtgørelsens § 19, kræver, at der er 2 betingelser, der skal være  

 opfyldt, for at man kan overdrage en reguleringsforpligtelse med virkning for  

 momsopgørelsen:
- salget skal ske til en køber, der har krav på mindst samme  

 momsfradragsret for det pågældende investeringsgode, som sælgeren havde, da  

 han anskaffede det   

 Hvis køberen på overdragelsestidspunktet har en mindre fradragsret end  

 sælgeren havde, da han anskaffede godet, kan køberen dog overtage  

 reguleringsforpligtelsen for et beløb, der svarer til køberens fradragsret på  

 overdragelsestidspunktet.
Den resterende del af reguleringsforpligtelsen skal  

 sælger afregne som salgsmoms efter de almindelige regler - køberen skal afgive en erklæring om, at han vil overtage  

 reguleringsforpligtelsen for den resterende del af reguleringsperioden for  

 det beløb, der ellers skal efterreguleres som salgsmoms af sælger   

 Købers erklæring skal laves på en særlig blanket, som er udstedt af Told  

 Skat.
Sælger skal underrette sin told- og skatteregion om, at køber har  

 overtaget reguleringsforpligtelsen.
Hverken sælger eller køber er forpligtet til at indgå aftale om, at  

 reguleringsforpligtelsen overgår til køberen.
Hvis køber og sælger ikke kan  

 blive enige om en sådan aftale, hviler reguleringsforpligtelsen på sælger,  

 som skal betale salgsmoms af godet i forbindelse med dets afhændelse.  

 Investeringsgodet anses ved overdragelsen for at overgå til momsfrit formål  

 for sælgeren i den resterende del af reguleringsperioden.
Det har den  

 virkning, at det ikke kun er det pågældende års andel af momsen, men momsen  

 for hele den resterende del af reguleringsperioden, der skal reguleres for.
J.4.1.4.2 Sikkerhedsstillelse Hvis køber af en fast ejendom ikke ønsker at overtage  

 reguleringsforpligtelsen, kan Told Skat ifølge ovennævnte bekendtgørelses §  

 20, tillade, at der stilles sikkerhed for reguleringsforpligtelsen vedrørende  

 den faste ejendom.
Muligheden for at stille sikkerhed er begrænset til  

 reguleringsforpligtelser vedrørende fast ejendom.
Sikkerhedsstillelsen skal i  

 princippet opretholdes uændret i reguleringsperioden, hvilket vil sige uden  

 årlige nedskrivninger i den resterende del af perioden.
Told- og  

 skatteregionerne kan dog efter en konkret vurdering i de enkelte tilfælde  

 give tilladelse til en årlig nedskrivning af sikkerhedsstillelsen, f.eks.  

 hvis det er åbenbart, at indfrielse af sikkerhedsstillelsen ikke vil komme på  

 tale.
Som eksempel herpå kan nævnes salg af en fabriksbygning, der er  

 specielt indrettet som sådan og ligger i et industrikvarter, se TfS 1990,  

 302.
 Hvis ejendommen overdrages på ny eller overgår til en anvendelse, hvor  

 køberen ikke har fradragsret, forfalder reguleringsbeløbet for den resterende  

 del af perioden straks til betaling.
J.4.2 Selve reguleringen § 44 § 44, indeholder regler om reguleringsperiodens længde og reguleringens  

 størrelse i det enkelte år.
J.4.2.1 Reguleringsperioden § 44, stk. 1 § 44, stk. 1, fastsætter reguleringsperiodens længde.
 For driftsmidler er reguleringsperioden fastsat til 5 år.
 For fast ejendom, bortset fra reparation og vedligeholdelse heraf, er  

 reguleringsperioden fastsat til 10 regnskabsår.
 For reparation og vedligeholdelse af fast ejendom er reguleringsperioden  

 fastsat til 5 regnskabsår.
 Reguleringsperioden regnes fra aktivets anskaffelsestidspunkt og  

 inkluderer det regnskabsår, hvori reguleringsperioden starter.
Reguleringsperioden for fast ejendom begynder dog først at løbe fra  

 ibrugtagningstidspunktet, når ejendommen er opført til udlejning.
En  

 virksomhed, der er frivillig momsregistreret for opførelse af fast ejendom  

 med henblik på udlejning, anses først at have taget ejendommen i brug på det  

 tidspunkt, ejendommen eller en del af den lejes ud for første gang.
 Når reguleringsperioden er udløbet, kan investeringsgodet tages ud til  

 momsfrit formål, f.eks. til privat brug, uden at det får momsmæssige  

 konsekvenser.
J.4.2.2 Regulering i det enkelte år § 44, stk. 2 Efter § 44, stk. 2, foretages reguleringen i det enkelte regnskabsår med  

 lige store andele over reguleringsperioden.
For driftsmidler reguleres der  

 således med en femtedel og for fast ejendom med en tiendedel i det enkelte  

 regnskabsår.
Det beløb, der reguleres, er det momsbeløb, som virksomheden har haft  

 fradragsret for i forbindelse med anskaffelsen/ibrugtagningen.
Det gælder,  

 uanset om der oprindelig er opnået fuld eller delvis fradragsret.
Reguleringen sker på grundlag af de ændringer i fradragsretten, som finder  

 sted i det enkelte regnskabsår i forhold til fradragsretten i  

 anskaffelses-/ibrugtagningsåret.
Der skal dog ske en samlet regulering for  

 den resterende del af reguleringsperioden, når et investeringsgode sælges  

 eller overdrages, samt ved regulering i forbindelse med afmeldelse fra  

 registrering.
I forbindelse med at reguleringsperioden for reparation og vedligeholdelse  

 af fast ejendom med virkning fra den 1. januar 1996 er ændret fra 10 år til 5  

 år, opstår spørgsmålet, om der skal momsreguleres, hvis der f.eks. den 1.  

 januar 1996 eller senere er gået 5 år fra  

 reparationen/vedligeholdelsesarbejdet er foretaget, og ejendommen overgår fra  

 momsmæssig til ikke momsmæssig anvendelse.
Styrelsen finder, at loværdringen  

 har virkning for de reguleringer, der foretages efter 1. januar 1996. Fra 1.  

 januar 1996 gælder således en ubetinget 5 års reguleringsperiode for  

 reparationsydelser.
J.4.2.3 Eksempler på beregning af reguleringsbeløb Følgende eksempler er medtaget til nærmere belysning af reglerne om  

 opgørelse af reguleringsbeløb i forbindelse med indtrædelse af en  

 reguleringsforpligtelse.
Det er i eksemplerne forudsat, at virksomhederne  

 anvender kalenderåret som regnskabsår.
Eksempel 1 En virksomhed købte i maj måned 1993 en maskine.
I forbindelse med dette  

 køb medregnede virksomheden 150.000 kr. til købsmomsen.
Ved virksomhedens  

 afmeldelse fra registrering i juli måned 1996 overgår maskinen til en ikke  

 fradragsberettiget anvendelse.
 Der skal i dette tilfælde reguleres 60.000 kr., som fremkommer således:
Eksempel 2 Virksomhed A - der normalt har både momspligtige og momsfri aktiviteter -  

 købte i 1991 et edb-anlæg.
Momsen af anskaffelsessummen udgjorde 500.000 kr.,  

 svarende til en årlig "andel" på 100.000 kr.(1/5). Virksomheden var  

 i 1991 berettiget til 80% fradrag og medregnede således 400.000 kr. til  

 købsmomsen vedrørende edb-anlægget.
 I løbet af 1992 indskrænker virksomheden sine momsfri aktiviteter og kan  

 ved udgangen af 1992 konstatere, at årets fradragsprocent for bl.a.  

 edb-anlægget har været 89. Denne ændring i fradragsprocenten medfører  

 imidlertid ingen regulering, idet udsvinget har været mindre end 10 i forhold  

 til anskaffelsestidspunktet.
 I 1993 har virksomheden slet ingen momsfri aktiviteter - altså fuld  

 fradragsret.
Herved bliver virksomheden berettiget til at kompensere for den forøgede  

 fradragsret i forhold til anskaffelsestidspunktet.
Reguleringsbeløbet  

 beregnes på grundlag af årets "andel" af den betalte moms (100.000  

 kr.) og udsvinget i fradragsretten (20%), dvs. 20% af 100.000 kr. = 20.000  

 kr.
 I 1994 genoptager virksomheden de momsfri aktiviteter, således at årets  

 fradragsprocent bliver 65. Den ved anskaffelsen godtgjorte "andel"  

 på 80.000 kr. har således været for stor, og virksomheden skal reducere  

 købsmomsen med 15% af 100.000 kr. = 15.000 kr.
 I 1995 bliver fradragsprocenten 75. Denne ændring medfører ingen  

 regulering, da udsvinget er mindre end 10.
Herefter er reguleringsperioden udløbet, og udsving i fradragsprocenten i  

 1996 og senere vil ikke medføre reguleringer - heller ikke selv om  

 fradragsprocenten i et eller flere af disse regnskabsår bliver nul.
Hvis  

 anlægget sælges, skal der betales moms af salgsprisen efter lovens  

 almindelige regler.
 Skematisk kan reguleringsforløbet opstilles således:
Anskaffelsesår: 1991 Købsmoms: 500.000 kr.
Fradrag ved anskaffelsen: 80% (400.000 kr.) Eksempel 3 I 1991 har virksomheden opført et byggeri.
Momsen af opførelsesomkostningerne har udgjort 1.000.000 kr., som fuldt ud er medregnet til købsmomsen.
 I 1995 inddrages 1/4 af bygningen til formål, for hvilket virksomheden  

 ikke har fradragsret (f.eks bolig).
For den del af bygningen, der inddrages til boligformål, ændres  

 fradragsretten således i 1995 fra 100 til 0%, og der skal ske regulering af  

 købsmomsen (1/4 af 1.000.000 kr.) for den resterende del af perioden.
I dette  

 tilfælde udgør reguleringsbeløbet 6/10 af 250.000 kr. = 150.000 kr.
Anskaffelsesår: 1991 Købsmoms: 1.000.000 kr.
Fradrag ved anskaffelsen: 100% Eksempel 4 En virksomhed, der har kalenderåret som regnskabsår, køber i 1994 en  

 maskine, som skal anvendes til både momspligtige og momsfrie aktiviteter.  

 Momsen af anskaffelsesprisen udgør 200.000 kr.
Hvis fradragsprocenten for det  

 pågældende år udgør 70, vil virksomheden kunne medregne 140.000 kr. til den  

 indgående moms ved anskaffelsen.
I 1995 og 1996 er fradragsprocenten  

 henholdsvis 65 og 55.
 I 1997 sælges maskinen for 500.000 kr. inkl. moms.
 Der skal i 1997 ske regulering for den resterende del af  

 reguleringsperioden, dvs. for årene 1997 og 1998.
 Reguleringsforløbet ser herefter således ud:
 *) Da forskellen mellem det aktuelle års fradrag (65%) og  

 fradragsprocenten på anskaffelsestidspunktet (70%) er under 10%, foretages  

 ikke regulering i 1995.
**) Virksomheden vil således kunne medregne et momsbeløb på 24.000 kr. for  

 den resterende periode til den indgående moms i det kvartal, hvor  

 investeringsgodet sælges.
Beløbet udgør 12.000 kr. for 1997 og 12.000 kr. for  

 1998.
Reguleringsbeløbet kan dog højst udgøre 25% af salgsprisen ekskl. moms  

 (salgsprisen ekskl. moms udgør 80% af 500.000 kr. = 400.000 kr.), dvs. 25% af  

 400.000 kr.) = 100.000 kr.
I dette eksempel er reguleringsbeløbet mindre end  

 100.000 kr., og der kan derfor ske regulering af hele beløbet (24.000 kr.) J.4.2.4 Bagatelgrænse § 44, stk. 3 Efter § 44, stk. 3, er der ikke pligt til at regulere for fradragsretten  

 for købsmoms af investeringsgoder, hvis udsvinget i fradragsprocenten er  

 mindre end 10 i forhold til fradragsprocenten på  

 anskaffelses-/ibrugtagningstidspunktet.
Virksomheden har imidlertid ret til  

 at foretage regulering, hvis den selv ønsker det.
 Denne bagatelgrænse gælder, hvad enten udsvinget er positivt eller  

 negativt i forhold til fradragsprocenten på  

 anskaffelses-/ibrugtagningstidspunktet.
J.5 Skader og erstatninger Fradragsretten for momsen af omkostninger til udbedring af skader er ikke  

 lovfæstet, men reguleret dels af domstolpraksis dels af administrativ  

 praksis.
Som noget karakteristisk for skader og erstatninger er der tale om, at  

 skadevolder (forsikring) til skadelidte leverer ny ydelse til kompensation  

 for den tidligere tabte/mangelfulde.
Sælger har således lagt salgsmoms på den  

 oprindelige ydelse, og spørgsmålet opstår derfor, hvorledes der skal  

 forholdes med momsen af den kompenserende ydelse, idet momslovens system er,  

 at værditilvæksten kun skal momsbelægges én gang.
J.5.1 Generelt Udgangspunktet er, at den skadelidte virksomhed har fradrag for momsen af  

 udbedringsomkostningerne, forudsat at den er momsregistreret og har fuld  

 fradragsret for købsmomsen, se J.5.1.2.1.
 Hvis den skadelidte virksomhed ikke er momsregistreret eller i øvrigt ikke  

 har fuld fradragsret for købsmomsen, kan den skadevoldende virksomhed få  

 fradragsretten på betingelse af, at skadevolder er en momsregistreret  

 virksomhed, se J.5.1.2.3.
 Som skadelidt i forbindelse med beskadigelse af varer og fast ejendom  

 anses normalt den, der er ejer af de beskadigede ting.
Som skadelidt i forbindelse med beskadigelse/tyveri af udlejet eller  

 leaset løsøre anses normalt den, som lejer ud.
Det gælder, selv om lejeren i  

 følge lejekontrakten påtager sig erstatningsansvar for skader på eller tyveri  

 af det lejede udstyr.
I vurderingen lægges der vægt på, at det er lejeren,  

 der i henhold til lejekontrakten skal have leveret en ydelse i form af leje  

 af en genstand (f.eks. tv-apparat) i modsætning til, hvis genstanden sælges  

 (leverance). Det, der skal erstattes, er således et driftsmiddel uden moms og  

 ikke en solgt vare med moms, se Mn.798.
J.5.1.1 Transportskader Forsendelse på sælgers risiko Hvis nogle solgte genstande er gået tabt under forsendelsen fra en  

 momsregistreret virksomhed, og forsendelsen er sket på sælgers risiko, skal  

 sælger ikke betale salgsmoms af varen.
Er varerne beskadiget, skal sælger kun  

 betale moms af den pris, som køberen betaler.
Sælger anses som skadelidt.
 Det tab, som eventuelt skal erstattes af fragtføreren, (eller  

 forsikringsselskabet) er derfor varens pris uden moms.
 Herved stilles både sælger og køber i momsmæssig henseende, som om aftalen  

 ikke var indgået.
Forsendelse på købers risiko Hvis varerne er gået tabt eller beskadiget, mens de blev sendt mellem 2  

 registrerede virksomheder, og forsendelsen er sket på købers risiko, kan  

 køberen fradrage varens købsmoms.
Køberen betragtes som skadelidt.
 Det tab, der eventuelt skal erstattes, er derfor varens pris uden moms.  

 Det gælder, uanset om betalingen helt eller delvist modtages fra et  

 forsikringsselskab, hvor køberen har tegnet transportforsikring.
Herved stilles både sælger og køber momsmæssigt, som om salget har fundet  

 sted.
Sælger skal betale salgsmoms af de solgte, men beskadigede varer, og  

 køber kan fradrage købsmomsen heraf.
Forsendelse på transportvirksomhedens risiko Moms af omkostninger til udbedring af skader på forsendelser, hvor  

 transportvirksomheden bærer risikoen for varerne, behandles fradragsmæssigt  

 efter de regler, der er beskrevet nedenfor under J.5.1.2.
J.5.1.2 Andre skader I det følgende beskrives, hvorledes reglerne er for momsfradrag i en række  

 situationer, dels for skadelidte dels for skadevolder.
 J.5.1.2.1 Skadelidte virksomheders indkøb, reparationer m.v.
 En skadelidt virksomhed kan fradrage momsen vedrørende indkøb,  

 reparationer m.v., der bruges til at genoprette skader, som virksomheden er  

 blevet påført, efter de almindelige regler om momsfradrag, jf. specielt §§ 37  

 og 38.
Det gælder, uanset om den skadelidte virksomhed selv må bære tabet ved  

 skaden, eller den kan få tabet dækket ved erstatning fra en skadevolder eller  

 et forsikringsselskab.
Det tab, der i sidstnævnte tilfælde skal erstattes,  

 bliver således genanskaffelsesprisen/reparationsprisen uden moms.
 Hvis skadelidte kun har delvis fradragsret for sin købsmoms, bliver det  

 tab, han skal have erstattet, værdien plus den del af momsen, som skadelidte  

 ikke kan fradrage som købsmoms.
J.5.1.2.2 Skader udbedret af den skadelidte virksomhed selv Den skadelidte virksomhed skal ikke beregne salgsmoms af erstatningskrav  

 m.v. i de tilfælde, hvor den selv udbedrer skader på egne varer eller  

 driftsmidler, for hvilke den har fradragsret for købsmomsen.
Af hensyn til  

 reguleringsforpligtelsen skal der dog beregnes salgsmoms, hvis aktivet, der  

 udbedres, er fast ejendom eller driftsmidler, hvis værdi uden moms er mere  

 end 75.000 kr.
Momsen er fradragsberettiget efter de almindelige regler.
Ikke  

 fuldførte (afleverede) entreprisearbejder ved opførelse af fast ejendom anses  

 momsmæssigt for egne varer, hvis risikoen for skader på entreprisearbejdet  

 påhviler leverandøren i henhold til entreprisekontrakten.
Det forhold, at  

 bygherren, f.eks. for at få byggelån, har forsikret byggeriet under  

 opførelsen, ændrer ikke i vurderingen, se f.eks.
Mn.318.
Hvis den skadelidte virksomhed kun har delvis fradragsret for sin  

 købsmoms, jf. § 38, skal den derimod beregne salgsmoms i det omfang, den ikke  

 har fradragsret.
Der skal dog kun betales moms, hvis virksomheden er  

 momsregistreret for fremstilling og salg af tilsvarende ydelser.
J.5.1.2.3 Skader forvoldt af registrerede virksomheder En registreret skadevolder, der må yde betaling for skade inklusive moms,  

 kan, som nævnt under J.5.1, undertiden fradrage sin moms af omkostningerne  

 til udbedring af skaden i tilfælde, hvor skadelidte ikke er momsregistreret  

 eller ikke har fuld fradragsret for momsen.
Skadelidte har i så fald ingen  

 fradragsret for momsen.
 Skadevolders fradragsret for moms er betinget af:
- at erstatningskravet er opstået som led i skadevolderens momspligtige  

 aktiviteter - at erstatningen indeholder moms - at skadevolderen kan dokumentere, at erstatningsbeløbet indeholder moms Hvis en momsregistreret skadevolder selv udbedrer den forvoldte skade,  

 skal der ikke betales moms af udbedringsarbejdet, se J.5.1.2.2.
J.5.1.3 Erstatninger Den, der modtager erstatningsbeløb, skal ikke betale moms af beløbet,  

 medmindre dette må anses for hel eller delvis betaling for momspligtige  

 leverancer.
 Ved afgørelse af, om et almindeligt erstatningskrav skal opgøres med eller  

 uden moms må det, der er anført ovenfor under J.5.1.2 lægges til grund.
J.6 Tvangsmæssig tilbagetagelse af driftsmidler Ved opgørelse af momstilsvaret i forbindelse med tilbagetagelse af  

 driftsmidler m.v., der er handlet på afbetalingsvilkår med sædvanligt  

 ejendomsforbehold, må der sondres mellem, om driftsmidlet m.v. overtages i  

 henhold til det gældende ejendomsforbehold af den oprindelige sælger eller af  

 en anden virksomhed, f.eks. et finansieringsselskab, jf.
Dep.300.
J.6.1 Sælgers tilbagetagelse Sælgeren af driftsmidlet m.v. kan foretage regulering af momsgrundlaget  

 med et beløb (uden moms), der godtgøres eller godskrives køberen i  

 forbindelse med tilbagetagelsen af det solgte, på betingelse af, at der  

 udstedes kreditnota.
 Hos køberen af det tilbagetagne aktiv reduceres den fradragsberettigede  

 købsmoms på grundlag af den kreditnota, sælgeren har udstedt.
 Ovennævnte fremgangsmåde finder også anvendelse, hvor køberen er erklæret  

 konkurs.
J.6.2 Finansieringsselskabets tilbagetagelse Et finansieringsselskab - eller en anden virksomhed end den oprindelige  

 sælger - der har overtaget en kontrakt med ejendomsforbehold, må ikke i  

 forbindelse med tilbagetagelse af de pågældende aktiver udstede kreditnota  

 med deklareret moms.
Det samme gælder, selv om selskabet måtte være registreret for salget af  

 de pågældende varer.
Der er ikke i relation til finansieringsselskabet tale  

 om returvarer.
 Selskabet må heller ikke udstede afregningsbilag med deklareret moms,  

 fordi der ikke er indgået en almindelig handel.
 Hvis køberen er gået konkurs, skal der ikke i forbindelse med  

 finansieringsselskabets tilbagetagning af det solgte aktiv ske nogen  

 momsmæssig regulering.
