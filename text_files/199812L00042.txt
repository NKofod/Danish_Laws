Fremsat den 8. oktober 1998 af  

 justitsministeren (Frank Jensen) Forslag til Lov om behandling af klager og kriminalsager  

 vedrørende politipersonale i Grønland Kapitel 1 Lovens område § 1. Loven gælder for behandling af klager og  

 kriminalsager vedrørende politipersonale i forbindelse med tjeneste i  

 Grønland.
Kapitel 2 Behandling af klager over politipersonale § 2. Politimesteren behandler klager over politipersonalets  

 adfærd i tjenesten (adfærdsklager), jf. dog § 34.
 Stk. 2. Rigspolitichefen yder efter anmodning politimesteren  

 bistand til undersøgelsen.
Stk. 3. Politiet kan på egen hånd foretage  

 uopsættelige undersøgelsesskridt.
Politiet skal snarest muligt  

 efter, at sådanne undersøgelsesskridt er foretaget, underrette  

 politimesteren herom.
§ 3. Klage indgives til politimesteren.
Klage over  

 myndighedsmisbrug fra politiets side under behandlingen af en kriminalsag kan  

 endvidere fremsættes mundtligt til retsbogen under kriminalsagens  

 behandling.
 Stk. 2. Politimesteren kan afvise at behandle en klage, hvis  

 klagen indgives mere end 6 måneder efter, at det forhold, som klagen  

 angår, har fundet sted.
§ 4. Den, klagen angår (indklagede), skal have udleveret  

 en fremstilling af sagens faktiske omstændigheder og have adgang til at  

 udtale sig om fremstillingen.
Indklagede har ikke pligt til at udtale sig om  

 fremstillingen.
 § 5. Indklagede har ret til at møde med en bisidder og  

 en tolk. § 23 i lov om statens tjenestemænd i Grønland  

 finder tilsvarende anvendelse med hensyn til godtgørelse af  

 indklagedes udgift til bisidder og tolk.
 § 6. Indklagede har ikke pligt til at afgive forklaring til  

 politimesteren, såfremt forklaringen antages at ville udsætte  

 indklagede for kriminalretlige foranstaltninger eller  

 disciplinæransvar.
Stk. 2. Politimesteren vejleder indklagede om bestemmelsen i  

 stk. 1 samt om bestemmelserne i §§ 4, 5 og 11, stk. 1, nr. 2.  

 Vejledningen skal gives snarest muligt og senest, inden indklagede  

 afhøres første gang.
Det skal af rapporten fremgå, at  

 indklagede har modtaget behørig vejledning.
 § 7. Afgives forklaring i retten, jf. § 8, beskikker  

 retten en bisidder for klageren og indklagede.
Stk. 2. I andre tilfælde kan retten, når  

 forholdene taler derfor, på klagerens eller indklagedes begæring  

 beskikke en bisidder for den pågældende.
Politimesteren vejleder  

 de pågældende om adgangen til at begære en bisidder  

 beskikket og drager omsorg for, at en begæring herom indbringes for  

 retten. § 8, stk. 2, finder herved tilsvarende anvendelse.  

 Vejledningen skal gives snarest muligt og senest, inden den  

 pågældende afhøres første gang.
Det skal af  

 rapporten fremgå, at den pågældende har modtaget  

 behørig vejledning.
 Stk. 3. Beskikkelse af bisidder sker uden udgift for de  

 pågældende.
Stk. 4. Den beskikkede bisidder skal løbende have  

 tilsendt genpart af det materiale, politimesteren tilvejebringer som led i  

 undersøgelsen.
Bisidderen må ikke uden politimesterens  

 tilladelse overlevere det modtagne materiale til sin klient eller andre.
 Stk. 5. Bisidderen har adgang til at overvære  

 afhøringer af sin klient såvel hos politimesteren som i retten  

 og har ret til at stille yderligere spørgsmål til sin klient.  

 Bisidderen underrettes om tidspunktet for afhøringer og  

 retsmøder.
 § 8. Politimesteren kan bestemme, at forklaring skal afgives i  

 retten.
Stk. 2. Såfremt klagen vedrører myndighedsmisbrug  

 fra politiets side under behandlingen af en kriminalsag eller under  

 fuldbyrdelse af en afgørelse i en kriminalsag, afgives forklaring for  

 den kredsret, som behandler eller har behandlet kriminalsagen, eller for  

 hvilken sagen kan forventes indbragt.
I andre tilfælde afgives  

 forklaring ved kredsretten i den retskreds, hvor det forhold, klagen  

 angår, har fundet sted.
 § 9. Politimesteren giver møde i retsmøder, hvor  

 sagen behandles.
 Stk. 2. Indklagede skal så vidt muligt underrettes om  

 berammede retsmøder og have lejlighed til at være til stede.
Stk. 3. Indklagede har ikke pligt til at afgive forklaring,  

 såfremt forklaringen antages at ville udsætte indklagede for  

 kriminalretlige foranstaltninger eller disciplinæransvar.
Retten  

 vejleder indklagede herom.
 Stk. 4. Sagen behandles efter reglerne om behandling af  

 kriminalsager i lov om rettens pleje i Grønland uden medvirken af  

 domsmænd.
 § 10. Rigsadvokaten behandler klager over afgørelser  

 truffet af politimesteren vedrørende adfærdsklager.  

 Rigsadvokatens afgørelse i en klagesag kan ikke påklages til  

 justitsministeren.
Stk. 2. Fristen for klager over afgørelser i  

 adfærdsklagesager er 4 uger efter, at klageren har fået  

 meddelelse om afgørelsen.
Fremkommer klagen efter udløbet af  

 denne frist, skal den behandles, såfremt fristoverskridelsen må  

 anses for undskyldelig.
§ 11. Behandlingen af en adfærdsklagesag sluttes,  

 hvis 1)	der er grundlag for at rejse sigtelse mod indklagede, eller 2)	indklagede er mistænkt for en kriminel handling og forlanger  

 sagen behandlet som en kriminalsag.
 Stk. 2. I de i stk. 1 nævnte tilfælde  

 behandles kriminalsagen af politimesteren efter reglerne i kapitel 3.  

 Behandlingen af adfærdsklagesagen genoptages, hvis tiltale ikke rejses  

 eller gennemføres til fældende dom.
§ 12. Politimesteren underretter rigspolitichefen, når  

 der indledes en adfærdsklagesag.
Politimesteren underretter endvidere  

 rigspolitichefen om afgørelsen i adfærdsklagesager.
 Stk. 2. Disciplinærundersøgelse i anledning af en  

 klage indledes ikke, før behandlingen af adfærdsklagesagen er  

 afsluttet.
 Stk. 3. Bestemmelsen i stk. 2 er ikke til hinder for, at  

 den pågældende suspenderes eller midlertidigt overføres  

 til andet arbejde efter de almindelige regler for tjenesten.
 § 13. Politimesteren kan af egen drift iværksætte  

 en undersøgelse efter reglerne i dette kapitel.
 § 14. Justitsministeren kan fastsætte nærmere  

 regler om behandlingen af adfærdsklager.
 § 15. Justitsministeren kan bestemme, at en  

 undersøgelse ikke skal foretages efter reglerne i dette kapitel, hvis  

 hensynet til statens sikkerhed eller dens forhold til fremmede magter  

 kræver det.
Kapitel 3 Kriminalsager mod politipersonale § 16. Anmeldelser om kriminelle handlinger begået af  

 politipersonale i tjenesten indgives til politimesteren, jf. dog  

 § 34.
 § 17. Politimesteren iværksætter efter anmeldelse  

 eller af egen drift efterforskning, når der er rimelig formodning om,  

 at politipersonale i tjenesten har begået en kriminel handling.
 Stk. 2. Politimesteren iværksætter endvidere  

 efterforskning, når en person er afgået ved døden eller er  

 kommet alvorligt til skade som følge af politiets indgriben, eller  

 mens den pågældende var i politiets varetægt.  

 Bestemmelserne i § 12 finder herved tilsvarende anvendelse.
 § 18. Rigspolitichefen yder efter anmodning politimesteren  

 bistand under efterforskningen.
Stk. 2. Politiet kan på egen hånd foretage  

 uopsættelige efterforskningsskridt.
Politiet skal snarest muligt efter,  

 at sådanne efterforskningsskridt er foretaget, underrette  

 politimesteren herom.
 § 19. Retten beskikker en bisidder for sigtede, når  

 forholdene taler derfor, eller såfremt det følger af kapitel 5,  

 § 22, i lov om rettens pleje i Grønland.
 Stk. 2. Retten beskikker på den forurettedes  

 begæring en bisidder for den pågældende, når  

 forholdene taler derfor.
Stk. 3. Politimesteren vejleder de pågældende om  

 adgangen til at begære en bisidder beskikket og drager omsorg for, at  

 en begæring herom indbringes for retten.
Vejledningen skal gives  

 snarest muligt og senest, inden den pågældende afhøres  

 første gang.
Det skal af rapporten fremgå, at den  

 pågældende har modtaget behørig vejledning.
 Stk. 4. Beskikkelse af bisidder sker uden udgift for de  

 pågældende.
§ 20. Den beskikkede bisidder skal løbende have  

 tilsendt genpart af det materiale, politimesteren tilvejebringer som led i  

 efterforskningen.
Bisidderen må ikke uden politimesterens tilladelse  

 overlevere det modtagne materiale til sin klient eller andre.
 Stk. 2. Bisidderen har adgang til at overvære  

 afhøringer af sin klient såvel hos politimesteren som i retten  

 og har ret til at stille yderligere spørgsmål til sin klient.  

 Bisidderen underrettes om tidspunktet for afhøringer og  

 retsmøder.
 § 21. Rigsadvokaten kan bestemme, at en kriminalsag, der  

 omfatter flere forhold eller flere sigtede, i sin helhed skal behandles af  

 politimesteren efter reglerne i dette kapitel, hvis en sådan behandling  

 er påkrævet med hensyn til et af forholdene eller en af de  

 sigtede.
 § 22. Bestemmelserne om behandling af kriminalsager i lov om  

 rettens pleje i Grønland finder i øvrigt tilsvarende  

 anvendelse.
 § 23. Justitsministeren kan fastsætte nærmere  

 regler om behandlingen af de i §§ 16 og 17 nævnte sager.
 § 24. Justitsministeren kan bestemme, at en sag ikke skal  

 behandles efter reglerne i dette kapitel, hvis hensynet til statens sikkerhed  

 eller dens forhold til fremmede magter kræver det.
Kapitel 4 Politiklagenævnet § 25. Politiklagenævnet består af en advokat som  

 formand og to lægmænd, der udpeges af justitsministeren for et  

 tidsrum af 4 år regnet fra en 1. januar.
Genudpegning kan finde sted  

 én gang.
 Stk. 2. Advokaten udpeges efter indstilling fra  

 Advokatrådet, der indstiller fire personer, heraf så vidt muligt  

 to kvinder og to mænd.
 Stk. 3. Lægmændene udpeges efter indstilling fra  

 Grønlands Landsting, der indstiller seks personer, heraf tre kvinder  

 og tre mænd.
Stk. 4. Lægmændene kan ikke samtidig med hvervet  

 som medlem af Politiklagenævnet være medlem af en  

 kommunalbestyrelse, Grønlands Landsting eller Folketinget.
Udelukkede  

 fra at være lægmænd er endvidere ministre,  

 landsstyremedlemmer, advokater og advokatfuldmægtige samt  

 hjemmestyrets, centraladministrationens, domstolenes, rigsombudets, politiets  

 og kriminalforsorgens tjenestemænd og øvrige personale.
 Stk. 5. Advokaten og lægmændene skal have  

 bopæl i Grønland.
 Stk. 6. En person, der inden for det i stk. 1, 1. pkt.,  

 nævnte tidsrum fylder 65 år, kan ikke udpeges som medlem.
 Stk. 7. For hvert medlem udpeger justitsministeren efter  

 tilsvarende regler som for vedkommende medlem en suppleant blandt dem, der er  

 indstillet i medfør af stk. 2 og 3.
 Stk. 8. Justitsministeren fastsætter nærmere  

 regler om indstilling af medlemmer og disses vederlag.
 § 26. Politimesteren underretter straks  

 Politiklagenævnet om klager og anmeldelser, der skal behandles efter  

 kapitel 2 eller kapitel 3.
 Stk. 2. Politiklagenævnet kan over for politimesteren  

 tilkendegive, at der efter nævnets opfattelse bør indledes en  

 undersøgelse efter reglerne i kapitel 2 eller efterforskning efter  

 reglerne i kapitel 3.
§ 27. Politiklagenævnet skal løbende have  

 tilsendt genpart af det materiale, politimesteren tilvejebringer i  

 forbindelse med undersøgelsen af de i kapitel 2 nævnte sager og  

 efterforskningen i de i kapitel 3 nævnte sager.
Politiklagenævnet  

 må ikke uden politimesterens samtykke overlevere det modtagne materiale  

 til andre.
 Stk. 2. Politimesteren orienterer i øvrigt  

 løbende Politiklagenævnet om alle væsentlige beslutninger,  

 der træffes i forbindelse med undersøgelsen eller  

 efterforskningen.
 § 28. Politiklagenævnet kan anmode politimesteren om at  

 foretage bestemte yderligere undersøgelses- eller  

 efterforskningsskridt.
Stk. 2. Hvis sigtede eller politimesteren i en sag, der  

 behandles efter kapitel 3, modsætter sig nævnets anmodning om  

 foretagelse af bestemte yderligere efterforskningsskridt, forelægges  

 spørgsmålet for retten til afgørelse.  

 Spørgsmålet afgøres af den ret, hvor sagen behandles,  

 eller hvor den kan forventes behandlet.
Rettens afgørelse  

 træffes på begæring ved kendelse.
 § 29. Politimesteren udfærdiger en redegørelse  

 til Politiklagenævnet om resultatet af undersøgelsen efter  

 kapitel 2 eller efterforskningen efter kapitel 3. Redegørelsen skal  

 indeholde en gennemgang af forløbet af undersøgelsen eller  

 efterforskningen og de faktiske omstændigheder af betydning for sagens  

 afgørelse samt en vurdering af vægten af de fremkomne beviser.  

 Det skal fremgå af redegørelsen, hvorledes politimesteren  

 finder, sagen bør afgøres.
 § 30. Politiklagenævnet meddeler politimesteren, hvordan  

 sager, der behandles efter kapitel 2 eller kapitel 3, efter nævnets  

 opfattelse bør afgøres.
 Stk. 2. Det skal fremgå af afgørelsen, om den er  

 i overensstemmelse med Politiklagenævnets opfattelse.
 Stk. 3. Afgørelsen skal sendes til den, der har  

 indgivet klage eller anmeldelse.
§ 31. Politiklagenævnet kan påklage  

 politimesterens afgørelser til rigsadvokaten.
Rigsadvokatens  

 afgørelse i en klagesag kan ikke påklages til  

 justitsministeren.
 Stk. 2. Fristen for klage efter stk. 1 er 4 uger efter,  

 at Politiklagenævnet har fået meddelelse om afgørelsen.  

 Fremkommer klagen efter udløbet af denne frist, skal den behandles,  

 såfremt fristoverskridelsen må anses for undskyldelig.
 § 32. Justitsministeren kan fastsætte nærmere  

 regler om Politiklagenævnets virksomhed, herunder om politimesterens  

 samvirke med Politiklagenævnet.
§ 33. Rigsadvokaten afgiver en årlig beretning om  

 behandlingen af de i kapitel 2 og kapitel 3 nævnte sager til  

 Grønlands Landsting, Folketinget og justitsministeren.
Beretningen  

 skal offentliggøres.
Kapitel 5 Behandling af klager og kriminalsager vedrørende  

 politimesteren m.v.
 § 34. Rigsadvokaten eller den statsadvokat, som rigsadvokaten  

 bemyndiger hertil, behandler adfærdsklager og kriminalsager  

 vedrørende politimesteren eller politipersonale, der gør  

 tjeneste ved politimesterembedet.
 § 35. Rigsadvokaten eller den statsadvokat, som efter  

 § 34 er bemyndiget til at behandle en sag, har i den forbindelse de  

 pligter og beføjelser, som ved denne lov er tillagt  

 politimesteren.
Stk. 2. Justitsministeren behandler klager over  

 afgørelser truffet af rigsadvokaten vedrørende  

 adfærdsklager og kriminalsager.
Har rigsadvokaten bemyndiget en  

 statsadvokat til at behandle en adfærdsklage eller en kriminalsag,  

 behandler rigsadvokaten dog klager over afgørelser vedrørende  

 denne sag.
 § 36. Bestemmelserne i kapitel 2-4 om behandling af  

 adfærdsklager og kriminalsager finder i øvrigt tilsvarende  

 anvendelse.
Kapitel 6 Ikrafttrædelses- og overgangsbestemmelser § 37. Loven træder i kraft den 1. januar 2000.
 Stk. 2. Loven finder anvendelse på  

 adfærdsklagesager, der ikke er afgjort før lovens  

 ikrafttræden.
 Stk. 3. Loven har virkning for kriminalsager, hvori der ved  

 lovens ikrafttræden ikke er rejst tiltale i 1. instans.
 Stk. 4. Første gang der udpeges medlemmer til  

 Politiklagenævnet, jf. § 25, udpeges formanden og dennes suppleant  

 for et tidsrum af 2 år.
Bemærkninger til lovforslaget Almindelige bemærkninger 1. Indledning Lovforslagets formål er at gennemføre nye  

 regler om behandling af adfærdsklager og kriminalsager  

 vedrørende politipersonale i Grønland.
 Den foreslåede ordning bygger i meget vidt omfang  

 på den klageordning, der er indført i Danmark i 1996.  

 Således indebærer ordningen bl.a. etablering af et  

 uafhængigt kontrolorgan (Politiklagenævnet), der på  

 offentlighedens vegne skal have indseende med sagsbehandlingen i de  

 nævnte sager.
2. Baggrunden for lovforslaget Lovforslaget bygger på en indstilling fra Den  

 Grønlandske Retsvæsenskommission.
Retsvæsenskommissionen, der er nedsat i april 1994  

 af Justitsministeriet efter forhandling med Grønlands Hjemmestyre, har  

 til opgave at foretage en gennemgribende revision af det grønlandske  

 justitsvæsen.
Efter kommissoriet er kommissionsarbejdet - der forventes  

 afsluttet i første halvår 2000 - ikke til hinder for, at der  

 på enkelte områder gennemføres særligt  

 påtrængende ændringer.
Kommissionen kan eventuelt forlods  

 fremkomme med forslag herom.
 Den Grønlandske Retsvæsenskommission har i  

 indstillingen foreslået, at den nuværende klageordning  

 vedrørende politiet i Grønland ændres, således at  

 klagesystemet formaliseres og suppleres med et uafhængigt kontrolorgan  

 (Politiklagenævnet). Kommissionen har i den forbindelse indstillet, at  

 forslaget gennemføres ved særskilt lov, så en formel  

 klageordning kan etableres uden at afvente kommissionens endelige forslag til  

 revision af den grønlandske retsplejelov.
3. Den gældende klageordning i Grønland Grønland er en selvstændig politikreds i  

 rigsfællesskabet og som statsmyndighed organisatorisk placeret under  

 justitsministeren.
Politikredsen er opdelt i 17 politidistrikter.  

 Politimesteren, der har kontor i Nuuk, er ansvarlig for administration og  

 anklagervirksomhed i samtlige politidistrikter og for administrationen af  

 anstalterne for domfældte.
For så vidt angår politiets  

 virksomhed vedrørende forfølgning af forbrydelser er  

 politimesteren direkte underordnet rigsadvokaten.
Ved udgangen af 1997 var det grønlandske  

 politipersonale sammensat af en politimester, en vicepolitimester, en  

 politiassessor, to politifuldmægtige, 112 polititjenestemænd  

 (heraf 24 udstationerede danske politifolk), 43 reservepolitibetjente og 66  

 kommunefogeder og -assistenter.
Ifølge oplysninger fra politimesteren  

 i Grønland behandles årligt ca. 10-15 adfærdsklagesager,  

 hvoraf en del dog i større eller mindre omfang også  

 vedrører politiets dispositioner i forbindelse med sagsbehandlingen.  

 Såkaldte dispositionsklager omfattes ikke af lovforslaget, jf.  

 nærmere bemærkningerne til lovforslagets § 2. Desuden  

 behandles årligt et lignende antal anmeldelser om kriminelle handlinger  

 begået af politipersonale.
 Det nuværende klagesystem i Grønland fungerer  

 i vidt omfang på ulovbestemt grundlag.
Adfærdsklager kan indgives til det stedlige  

 politi eller til politimesteren.
Det forekommer desuden, at politiet  

 undersøger en polititjenestemands adfærd af egen drift.
Klagerne behandles af politimesterembedet, der selv  

 varetager sagsoplysningen og træffer afgørelse i sagerne.
Dette  

 sker i overensstemmelse med forvaltningslovens regler samt tjenestemandsloven  

 og andre ansættelsesretlige regelsæt.
Politimesterens  

 afgørelse kan indbringes for justitsministeren.
Justitsministerens  

 afgørelse kan indbringes for Folketingets Ombudsmand, der eventuelt  

 kan udtale sin kritik af afgørelsen.
Justitsministerens  

 afgørelse kan også indbringes for domstolene i medfør af  

 grundlovens § 63.
Klager over forhold af mere underordnet karakter  

 afgøres ofte ved en uformel procedure, typisk i form af en samtale  

 mellem stationslederen og klageren.
Derved kan fejltagelser og  

 misforståelser rettes og eventuelt beklages.
Hvis klageren er  

 indforstået med denne form for behandling og afgørelse,  

 betragtes sagen som afsluttet.
Kriminalsager mod politipersonalet indledes  

 på samme måde som adfærdsklagesager.
Efterforskningen  

 varetages af politiet, medarbejdere fra politimesterembedet og - ved  

 større sager - med bistand fra rigspolitichefen, navnlig  

 Rejseafdelingen og Teknisk Afdeling.
Tiltalespørgsmålet  

 afgøres af rigsadvokaten med klageadgang til justitsministeren.
En  

 eventuel domfældelse følges i reglen op af en  

 disciplinærsag.
 Den nuværende klageordning i Grønland er  

 således i meget vidt omfang karakteriseret ved en enstrengethed i  

 opbygningen, idet de samme myndigheder behandler både  

 adfærdsklager og kriminalsager.
Beskikkelse af bisidder (forsvarer) kan ske i  

 tilfælde, hvor der rejses tiltale imod vedkommende polititjenestemand  

 og i så fald alene for denne, men ikke for andre implicerede, herunder  

 den forurettede.
I andre tilfælde, herunder i adfærdsklagesager,  

 er der efter det nuværende klagesystem ikke adgang for parterne til at  

 anmode om beskikkelse af bisidder under sagen.
4. Den danske klageordning Den nuværende danske ordning vedrørende  

 klager over politipersonalet er gennemført ved lov nr. 393 af 14. juni  

 1995, der trådte i kraft den 1. januar 1996. Ved loven, der bygger  

 på betænkning nr. 1278/1994 om behandlingen af klager over  

 politipersonalet, er det hidtidige system med lokalnævnsbehandling  

 afløst af et system, hvor statsadvokaterne undersøger og  

 afgør adfærdsklagesager.
Efter loven er det endvidere  

 statsadvokaterne, der efterforsker og afgør  

 tiltalespørgsmålet i straffesager mod politipersonalet.
Efter lovændringen er der endelig oprettet et antal  

 kontrolorganer (politiklagenævn) bestående af en advokat og to  

 lægmænd, som løbende fører tilsyn med  

 statsadvokaternes behandling af sagerne.
Politiklagenævnet kan komme  

 med tilkendegivelser om sagernes undersøgelse og afgørelse, og  

 nævnet kan klage til rigsadvokaten over statsadvokatens  

 afgørelse.
Mindre sager kan - som i Grønland - behandles  

 på uformel vis ved en samtale mellem klageren og en overordnet  

 polititjenestemand.
I disse tilfælde gives underretning om det  

 passerede til vedkommende statsadvokat, der eventuelt af egen drift kan  

 iværksætte en undersøgelse af sagen.
Statsadvokaten skal  

 orientere det stedlige politiklagenævn om sagen.
 Ved lovændringen i 1995 er der desuden  

 indført en udvidet adgang til at beskikke advokat for klageren og  

 indklagede i adfærdsklagesager samt for forurettede og  

 polititjenestemanden i straffesager mod politipersonale.
5. Den Grønlandske Retsvæsenskommissions forslag Den Grønlandske Retsvæsenskommission har  

 foreslået, at der for Grønland gennemføres en ny  

 klageordning, der omfatter klager over politiets adfærd i tjenesten  

 (adfærdsklager) og anmeldelser om kriminelle handlinger begået i  

 tjenesten.
Sager af mere bagatelagtig karakter forudsættes - som hidtil  

 - at kunne afgøres ved en uformel procedure, dog således at  

 Politiklagenævnet underrettes herom, jf. ovenfor i afsnit 3 og  

 bemærkningerne til lovforslagets § 2, stk. 1.
Kommissionen finder, at klageordningen bør baseres  

 på de muligheder, der er til stede i Grønland.
Endvidere skal  

 der ved ordningen tages hensyn til, at de, der er involveret i  

 klageordningen, skal have kendskab til forholdene i Grønland.
Endelig  

 bør den enstrengethed, der har karakteriseret det hidtidige system,  

 bevares.
Det foreslås i øvrigt, at klageordningen i det  

 væsentlige opbygges som den nugældende danske klageordning.
Kommissionen har overvejet mulighederne for at  

 indføre den danske »statsadvokatmodel« i Grønland.
Der er  

 imidlertid ingen statsadvokat i Grønland, og rigsadvokaten bør  

 næppe sættes i stedet for statsadvokaten.
Rigsadvokaten har  

 kontor i København og vil derved kunne forekomme den  

 grønlandske befolkning fjern og ubekendt.
Hertil kommer de praktiske  

 vanskeligheder, som følger af afstanden mellem Grønland og  

 København.
På den baggrund, og da der i Grønland ikke  

 findes nogen anden myndighed, som kan træde i stedet for en  

 statsadvokat, har kommissionen fundet, at politimesteren i Grønland er  

 den myndighed, der må anses for bedst egnet til at varetage de opgaver  

 i forbindelse med behandlingen af klager og kriminalsager vedrørende  

 politipersonalet, som efter den danske ordning er henlagt til  

 statsadvokaterne.
Kommissionen har ved vurderingen heraf navnlig lagt  

 vægt på, at politimesteren i Grønland som følge af  

 politikredsens særlige struktur og den jævnlige udskiftning af  

 embedets indehaver indtager en mere selvstændig stilling i forhold til  

 politipersonalet end politimestrene i Danmark.
Kommissionen  

 forudsætter, at det er politimesteren personligt, der leder  

 undersøgelsen eller efterforskningen og træffer afgørelse  

 i disse sager.
 Kommissionen har fundet, at der kan etableres et  

 funktionsdygtigt og troværdigt grønlandsk klagesystem, hvis en  

 grønlandsk »politimestermodel« kombineres med et politiklagenævn  

 efter dansk model, så det hidtidige, enstrengede system bevares.
I indstillingen fra Den Grønlandske  

 Retsvæsenskommission foreslås, at der oprettes ét  

 politiklagenævn for Grønland, bestående af en advokat, der  

 praktiserer i Grønland, og to lægfolk.
Medlemmerne bør  

 udpeges af justitsministeren efter indstilling fra henholdsvis  

 Advokatrådet og Grønlands Landsting.
Klagenævnet skal  

 fungere som de tilsvarende danske politiklagenævn.
Det skal  

 således løbende have tilsendt sagsakter i adfærds- og  

 kriminalsager mod politipersonalet, og nævnet kan anmode politimesteren  

 om at foretage bestemte yderligere efterforskningsskridt.
Desuden skal  

 nævnet have beføjelse til at klage over politimesteren til  

 rigsadvokaten.
Der henvises i øvrigt til bemærkningerne til det  

 foreslåede kapitel 4.
 Kommissionen anfører endvidere, at klager over  

 politiet skal kunne indgives både til politiet og til nævnet.  

 Desuden finder kommissionen, at det kan overvejes at åbne mulighed for  

 at indgive klager andetsteds for at undgå, at rent praktiske  

 vanskeligheder i forbindelse med en klages indgivelse afholder nogen fra at  

 få deres klage behandlet.
6. Justitsministeriets overvejelser Justitsministeriet er enig i, at det må anses for  

 rigtigt at gennemføre en klageordning ved særskilt lov uden at  

 afvente en kommende, samlet reform af den grønlandske  

 retsplejelov.
 Med hensyn til klagesystemets opbygning kan  

 Justitsministeriet tilslutte sig kommissionens synspunkter, hvorefter det  

 bør tilsigtes, at den hidtidige enstrengethed bevares, og at der  

 skabes en ordning, der tager højde for de særlige  

 grønlandske forhold.
Justitsministeriet finder - ligesom Den Grønlandske  

 Retsvæsenskommission - at politimesteren i Grønland vil kunne  

 varetage de opgaver, der efter den danske klageordning forestås af  

 statsadvokaterne.
Justitsministeriet lægger herved navnlig vægt  

 på politikredsens særlige struktur, herunder politimesterembedets  

 selvstændige stilling i forhold til de enkelte politidistrikter.
Det  

 forudsættes, at det er politimesteren personligt, eller - ved forfald -  

 dennes stedfortræder, der leder undersøgelsen eller  

 efterforskningen og træffer afgørelse i sagerne, og at  

 undersøgelsen eller efterforskningen i praksis som altovervejende  

 hovedregel foretages af politimesteren selv eller af det øvrige  

 juridiske personale ved politimesterembedet.
Justitsministeriet  

 tillægger det samtidig betydning, at klageordningen suppleres af et  

 politiklagenævn, og at muligheden for bisidderbeskikkelse udvides.
 For at sikre en uvildig klageordning foreslår  

 Justitsministeriet dog, at rigsadvokaten - eller den statsadvokat, som  

 rigsadvokaten bemyndiger hertil - behandler adfærdsklager og  

 kriminalsager, der vedrører politimesteren selv eller dennes  

 nærmeste medarbejdere, jf. bemærkningerne til lovforslagets  

 §§ 34 og 35.
Justitsministeriet er enig i afgrænsningen af  

 de sagstyper, der skal behandles efter den foreslåede  

 klageordning.
Uden for klageordningen i forslaget falder således  

 behandlingen af sager vedrørende politipersonalets forhold uden for  

 tjenesten.
Endvidere forudsættes det, at mindre klager også  

 fremover kan behandles under uformelle former, dog således at  

 politimesteren og Politiklagenævnet underrettes herom.
Om den  

 nærmere afgrænsning af begrebet »adfærdsklage« henvises til  

 bemærkningerne til lovforslagets § 2, stk. 1.
 Med hensyn til spørgsmålet om, hvem klagen  

 skal indgives til, er Justitsministeriet enig i, at praktiske  

 årsager ikke bør være en hindring for at borgerne  

 får deres klage behandlet.
Justitsministeriet finder det imidlertid ikke  

 hensigtsmæssigt at fastsætte en udtrykkelig bestemmelse i denne  

 lov om, at klagen f.eks. kan indgives til det stedlige politi, der kan  

 være genstand for klagen.
Da en pligt til at videresende klagen til  

 rette myndighed under alle omstændigheder vil følge af  

 forvaltningslovens § 7, stk. 2, eller - for  

 hjemmestyremyndighederne - den tilsvarende bestemmelse i landstingslov om  

 sagsbehandling i den offentlige forvaltning § 7, stk. 2,  

 foreslår Justitsministeriet derfor, at der alene fastsættes  

 bestemmelse om, at klagen indgives til politimesteren.
Justitsministeriet finder det vigtigt, at de involverede  

 parters retsstilling sikres.
Justitsministeriet foreslår derfor, at der  

 - som i det danske klagesystem - indføres en adgang til at beskikke en  

bisidder for henholdsvis indklagede og klageren i  

adfærdsklagesager.
Med hensyn til behandlingen af kriminalsager efter  

 lovforslagets kapitel 3 foreslås der desuden fastsat bestemmelser om,  

 at den forurettede kan få beskikket en bisidder, når forholdene  

 taler for det.
Justitsministeriet foreslår i den forbindelse, at den  

 bisidder, der beskikkes for sigtede og forurettede, tillægges de samme  

 beføjelser under efterforskningen, som tilkommer henholdsvis  

 forsvareren og bistandsadvokaten efter den danske klageordning.
Efter kapitel 5, § 22, i den grønlandske  

 retsplejelov skal der beskikkes en bisidder for tiltalte efter  

 anklageskriftets forkyndelse, når tiltalte anmoder om det, eller  

 kredsdommeren skønner, at det af tiltalen omfattede forhold kan  

 medføre idømmelse af frihedsberøvelse.
Beskikkelse skal  

 også altid ske, når det skønnes, at sigtede ikke er sin  

 fornuft mægtig, samt når der fremsættes begæring om  

 beslutning om frihedsberøvelse af sigtede.
Efter kapitel 5, § 26, i den grønlandske  

 retsplejelov har sigtedes bisidder - i modsætning til en dansk  

 forsvarer - endvidere i almindelighed ikke har adgang til at gøre sig  

 bekendt med politiets materiale i sagen før tiltalerejsningen, jf.  

 kapitel 5, § 26, i den grønlandske retsplejelov.
Bisidderen har  

 desuden ikke adgang til at overvære udenretslige afhøringer af  

 sigtede.
Endelig findes der ikke i den grønlandske retsplejelov regler  

 om bisidderbistand til den forurettede i en kriminalsag.
 Efter Justitsministeriets opfattelse er det vigtigt, at  

 der ikke sammenlignet med den danske klageordning foretages en  

 begrænsning i adgangen til at beskikke en bisidder for forurettede og  

 sigtede eller i bisidderens beføjelser under efterforskningen.  

 Justitsministeriet foreslår derfor, at forurettede og sigtede kan  

 få beskikket en bisidder allerede under efterforskningen, selv om  

 sigtede ikke begæres tilbageholdt, og at bisidderen får de samme  

 beføjelser med hensyn til at gøre sig bekendt med sagens akter  

 før domsforhandlingen og at overvære afhøringer af sin  

 klient hos politiet, som tilkommer en dansk forsvarer eller bistandsadvokat.
 Der henvises nærmere til bemærkningerne til  

 lovforslagets §§ 7, 19 og 20.
 Endelig kan Justitsministeriet tilslutte sig kommissionens  

 synspunkter vedrørende oprettelsen og sammensætningen af et  

 grønlandsk politiklagenævn.
 For at sikre befolkningens tillid til klageordningen,  

 herunder til Politiklagenævnets virksomhed, forudsætter  

 Justitsministeriet, at der sker en bred information om klagesystemet  

 både før og efter lovens ikrafttrædelse.
 7. Lovforslagets økonomiske og administrative konsekvenser  

 m.v.
Lovforslaget vil medføre merudgifter til  

 vederlæggelsen af formænd og medlemmer af det grønlandske  

 politiklagenævn.
Merudgifterne skønnes at være af  

 begrænset størrelse (ca. 0,2 mio. kr.) og vil kunne afholdes  

 inden for de gældende bevillinger på hovedkonto 11.23.05.  

 Politiklagenævn.
 Lovforslaget vil endvidere indebære merudgifter til  

 bisidderbeskikkelse vedrørende adfærdsklager og kriminalsager.  

 Også disse udgifter, der afholdes af hovedkonto 11.21.21.  

 Strafferetspleje m.v., skønnes at være af begrænset  

 størrelse (ca. 0,2 mio. kr.).
Herudover vil lovforslaget medføre mindre udgifter  

 for politiet og anklagemyndigheden til tolkebistand, rejseudgifter og  

 oplysningskampagne m.v.
Disse udgifter vil blive afholdt inden for politiets  

 gældende bevillingsmæssige rammer.
 Samlet set skønnes lovforslaget herefter ikke at  

 medføre merudgifter for det offentlige af betydning.
Lovforslaget har ikke økonomiske eller  

 administrative konsekvenser for erhvervslivet.
Lovforslaget har ingen  

 miljømæssige konsekvenser og indeholder ikke EU-retlige  

 aspekter.
 8. Hørte myndigheder m.v.
 Lovforslaget har været sendt til høring hos  

 Grønlands Hjemmestyre, landsdommeren og politimesteren i  

 Grønland, Rigsadvokaten, Rigspolitichefen,  

 Politifuldmægtigforeningen, Den Grønlandske Politiforening,  

 Politiforbundet i Danmark, Dansk Kriminalpolitiforening og  

 Advokatrådet.
Bemærkninger til lovforslagets enkelte  

 bestemmelser Hvor forslaget ikke eller kun i mindre omfang afviger fra  

 de tilsvarende bestemmelser i den danske retsplejelovs kapitel 93 b, 93 c og  

 93 d, henvises til forarbejderne til disse bestemmelser (betænkning nr.  

 1278/1994 og Folketingstidende 1994-95, forhandlingerne, sp. 5167-5169,  

 5400-5412, 6437 og 6644, tillæg A, sp. 3542-3588 samt tillæg B,  

 sp. 755-756).
 Hvor beføjelser i denne lov er tillagt  

 »politimesteren«, forudsættes det, at det er politimesteren personligt,  

 eller - ved forfald - dennes stedfortræder, som forestår  

 udøvelsen af disse beføjelser, jf. pkt. 5 og 6 i de almindelige  

 bemærkninger.
Til kapitel 1 Lovens område Til § 1 Den foreslåede bestemmelse fastlægger lovens  

 territoriale anvendelsesområde.
Den indebærer, at alene forhold  

 begået under udøvelse af tjeneste i Grønland vil  

 være omfattet af lovens regler.
Uden for lovens anvendelsesområde  

 falder således sager, der vedrører politipersonalets forhold  

 under ophold uden for Grønland, f.eks. i Danmark.
Omvendt vil dansk  

 politipersonale under udstationering eller anden midlertidig tjeneste i  

 Grønland være omfattet af ordningen.
Forhold begået af  

 grønlandsk politipersonale under tjeneste i Danmark er omfattet af de  

 danske regler om behandling af klager over politipersonalet og straffesager  

 mod politipersonale, jf. den danske retsplejelovs kapitel 93 b, 93 c og 93  

 d.
Til kapitel 2 Behandling af klager over politipersonale Til § 2 Bestemmelsen i stk. 1 indebærer, at  

 politimesteren skal undersøge og afgøre klager over  

 politipersonalets adfærd i tjenesten.
Ordningen omfatter  

 »politipersonale«, dvs. den del af de ansatte ved politiet, der har  

 politimyndighed.
Omfattet af ordningen er således det politiuddannede  

 personale, politiets jurister, kommunefogeder, kommunefogedassistenter og  

 reservebetjente med selvstændig politimyndighed samt eventuelt andre  

 særligt beskikkede, jf. den grønlandske retsplejelov, kapitel 1,  

 §§ 18-20. Klageordningen omfatter derimod ikke politiets  

 kontorpersonale.
Med hensyn til klager, der vedrører politimesteren  

 selv eller dennes nærmeste medarbejdere, henvises til  

 bemærkningerne til lovforslagets kapitel 5.
 Det centrale område for adfærdsklager omfatter  

 følgende sagsgrupper:
 -	Klager over vold og anden hårdhændet behandling i  

 forbindelse med anholdelse, under opløb og lignende.
 -	Klager over myndighedsmisbrug, f.eks. i forbindelse med anholdelse  

 eller ransagning.
 -	Klager over anden ukorrekt fremgangsmåde under  

 udførelsen af tjenesten.
 -	Klager over uhøflig eller anden ukorrekt personlig  

 optræden.
 Udenfor falder materielle afgørelser og  

 politipersonalets dispositioner i forbindelse med sagsbehandlingen, f.eks.  

 selve beslutningen om at foretage en anholdelse eller at bortvise nogen fra  

 en lokalitet.
Selv om det efter den foreslåede bestemmelse er  

 politimesteren, der behandler klager over politipersonalets adfærd,  

 forudsættes det, at den hidtidige praksis vedrørende politiets  

 behandling af mindre sager, opretholdes, jf. herved pkt. 3 og 5 i de  

 almindelige bemærkninger.
Klageren må imidlertid vejledes om den  

 formelle klagemulighed til politimesteren, og politiet må  

 udfærdige en notits om det passerede, som forelægges  

 politimesteren, så politimesteren kan få lejlighed til eventuelt  

 at iværksætte en nærmere undersøgelse af egen drift.  

 Det forudsættes, at politimesteren sender en genpart af notitsen til  

 Politiklagenævnet.
Efter bestemmelsen i stk. 2 skal  

 Rigspolitichefen, hvilket i praksis navnlig vil sige Rigspolitichefens  

 Rejseafdeling, efter anmodning yde politimesteren bistand til  

 undersøgelsen.
Det forudsættes, at undersøgelsen i  

 adfærdsklagesager som altovervejende hovedregel foretages af  

 politimesteren selv eller af det øvrige juridiske personale ved  

 politimesterembedet.
Bestemmelsen skal sikre, at politimesteren altid  

 råder over de fornødne ressourcer også til at behandle  

 meget omfattende og komplicerede adfærdsklagesager.  

 Undersøgelsen foretages uanset bistanden fra Rigspolitichefen på  

 politimesterens ansvar, og det er politimesteren, der træffer  

 afgørelse i adfærdsklagesagen.
Det følger af bestemmelsen i stk. 3, at  

 politiet, dvs. det stedlige politidistrikt, på egen hånd kan  

 foretage uopsættelige undersøgelsesskridt.
Der tænkes her  

 på undersøgelsesskridt, der ikke kan afvente, at politimesteren  

 indleder sin undersøgelse af en konkret sag.
Det kan f.eks. dreje sig  

 om iværksættelse af lægeundersøgelse eller sikring  

 af vidners identitet.
Formålet med bestemmelsen, der har et snævert  

 anvendelsesområde, er at undgå bevistab som følge af den  

 tid, der i praksis vil kunne forløbe, før politimesteren vil  

 kunne tage sig af sagen.
På grund af de særlige  

 grønlandske forhold, herunder navnlig vejrliget og de geografiske  

 afstande, kan bestemmelsen dog i visse tilfælde få et lidt videre  

 anvendelsesområde end den tilsvarende bestemmelse i den danske  

 retsplejelov.
Politiet skal snarest muligt underrette politimesteren om  

 sådanne undersøgelsesskridt, og politiet kan ikke i  

 øvrigt foretage undersøgelse i adfærdsklagesager ud over,  

 hvad der følger af stk. 3.
 Bestemmelsen svarer til den danske retsplejelovs  

 § 1019.
Til § 3 Bestemmelsen i stk. 1 indeholder ikke en  

 nærmere afgrænsning af den klageberettigede personkreds.
Typisk  

 vil en klage blive indgivet af den, der anser sig for forulempet af politiet,  

 eller eventuelt af dennes bisidder.
Klagen vil også kunne indgives af  

 andre, f.eks. den forulempedes pårørende, eller af  

 forbipasserende, der har overværet den episode, som giver anledning til  

 klagen.
Efter den foreslåede bestemmelse indgives klage til  

 politimesteren eller fremsættes mundtligt til retsbogen under  

 behandlingen af en kriminel sag, såfremt klagen vedrører  

 myndighedsmisbrug fra politiets side under behandlingen af denne.
Hvis klagen  

 fremsættes til retsbogen, må retten sende en udskrift heraf til  

 politimesteren, der foretager det videre fornødne i klagesagen.
Som  

 anført i de almindelige bemærkninger under pkt. 6, finder  

 Justitsministeriet ikke, at det er nødvendigt at fastsætte  

 regler om, at klagen kan indgives andre steder.
I de tilfælde, hvor en  

 klage indleveres til en anden myndighed end politimesteren, skal vedkommende  

 myndighed videresende klagen til politimesteren, jf. forvaltningslovens  

 § 7, stk. 2, eller landstingslov om sagsbehandling i den offentlige  

 forvaltning, § 7, stk. 2.
 Efter stk. 2 kan politimesteren afvise at  

 realitetsbehandle en klage, som indgives senere end 6 måneder efter det  

 forhold, som klagen angår, har fundet sted.
 Bestemmelsen svarer til den danske retsplejelovs  

 § 1019 a.
Til § 4 Efter bestemmelsen skal den indklagede have udleveret en  

 fremstilling om sagens faktiske omstændigheder.
Fremstillingen må  

 udarbejdes af politimesteren, men kan undlades i tilfælde, hvor klagen  

 er indgivet for sent, jf. § 3, stk. 2, eller hvor klagen kan  

 afvises på det foreliggende grundlag, f.eks. fordi den er  

 åbenbart grundløs.
 Bestemmelsen suppleres af lov om statens  

 tjenestemænd i Grønland § 20, stk. 1, samt  

 forvaltningslovens regler om partshøring og om retten til at forlange  

 sagen udsat med henblik på afgivelse af en udtalelse.
 Bestemmelsen svarer til den danske retsplejelovs  

 § 1019 b.
Til § 5 Der henvises til den tilsvarende bestemmelse i den danske  

 retsplejelovs § 1019 c.
Der kan desuden henvises til forvaltningslovens  

 § 8 om retten til at lade sig bistå samt lov om statens  

 tjenestemænd i Grønland § 21, stk. 1.
Den indklagede kan alene lade sig bistå, men ikke  

 repræsentere under mødet, dvs. at indklagede skal møde  

 personligt.
Den i bestemmelsen omhandlede »bisidder« er en bisidder i  

 tjenestemandslovens forstand og ikke en beskikket bisidder (forsvarer) i  

 retsplejelovens forstand, jf. herved lovforslagets § 7.
Til § 6 Den foreslåede bestemmelse i stk. 1  

 indebærer, at indklagede ikke har pligt til at udtale sig i  

 tilfælde, hvor indklagede risikerer at udsætte sig selv for  

 kriminalretlige foranstaltninger eller disciplinæransvar, dvs. en  

 formel irettesættelse eller advarsel, en bøde,  

 overførelse til andet arbejde, arbejdssted eller stilling, degradation  

 eller afsked.
 Bestemmelsen i stk. 2 pålægger  

 politimesteren at vejlede den indklagede om bestemmelsen i stk. 1 samt  

 om retten for indklagede til at få udleveret en fremstilling  

 vedrørende sagens faktiske omstændigheder efter § 4, om  

 retten til at møde med bisidder, jf. § 5, og om retten til at  

 forlange sagen behandlet som en kriminalsag, hvis indklagede er  

 mistænkt for en kriminel handling, jf. § 11, stk. 1, nr.  

 2.
 Bestemmelsen svarer til den danske retsplejelovs  

 § 1019 d.
Til § 7 Den foreslåede bestemmelse indeholder nærmere  

 regler om fremgangsmåden i forbindelse med beskikkelse af bisidder for  

 klageren og indklagede.
Det følger således af bestemmelsen i  

stk. 1, at der altid skal beskikkes en bisidder for parterne,  

 hvis forklaring afgives i retten, jf. den foreslåede bestemmelse i  

 § 8.
 Efter bestemmelsen i stk. 2 kan retten i andre  

 tilfælde beskikke en bisidder for en eller begge parter, når  

 forholdene taler for det.
 Bestemmelsen svarer til den danske retsplejelovs  

 § 1019 e.
Til § 8 Bestemmelsen i stk. 1 giver politimesteren  

 mulighed for at bestemme, at forklaring skal afgives i retten.
Der vil  

 navnlig kunne være anledning hertil, hvis det skønnes af  

 betydning, at forklaringer afgives under vidneansvar eller i offentlige  

 retsmøder, idet klageren ikke vil være forpligtet til at udtale  

 sig udenretsligt til politimesteren.
Hvis sagen behandles i retten, vil  

 klageren derimod som udgangspunkt være forpligtet til at afgive  

 forklaring, jf. kapitel 2, §§ 13 ff., i den grønlandske  

 retsplejelov.
 Stk. 2 fastlægger, hvilken kredsret der  

 skal afgives forklaring ved.
 Bestemmelsen svarer til den danske retsplejelovs  

 § 1019 f.
Til § 9 Efter bestemmelsens stk. 1 giver  

 politimesteren møde i de retsmøder, hvor sagen behandles.
Det  

 forudsættes, at politimesteren møder personligt eller ved en af  

 sine juridiske medarbejdere ved politimesterembedet.
Politimesteren vil  

 således ikke kunne bemyndige en polititjenestemand i det enkelte  

 politidistrikt til at give møde på sine vegne.
I stk. 2 og 3 er fastsat bestemmelser om  

 underretning af indklagede om berammede retsmøder samt om retten til  

 ikke at afgive forklaring.
Der henvises i øvrigt til  

 bemærkningerne til lovforslagets § 6.
 I stk. 4 er indsat en henvisning til reglerne  

 om kriminalsager, dvs. kapitel 5, afsnit D, i den grønlandske  

 retsplejelov.
 Bestemmelsen svarer til den danske retsplejelovs  

 § 1019 g.
Til § 10 De foreslåede bestemmelser indebærer, at  

 toinstansprincippet i adfærdsklagesager opretholdes, men således  

 at politimesterens afgørelse kan indbringes for rigsadvokaten og ikke  

 - som efter den nugældende ordning - justitsministeren.
 Klagefristen er i stk. 2 fastsat til 4 uger.  

 Fristen er ikke absolut, idet klager, der indgives efter fristens  

 udløb, kan behandles, såfremt fristoverskridelsen må anses  

 for undskyldelig.
 Bestemmelsen svarer til den danske retsplejelovs  

 § 1019 h.
Til § 11 I den foreslåede bestemmelse er fastsat regler om to  

 situationer, hvor behandlingen af en adfærdsklagesag sluttes, fordi  

 sagen overgår til behandling efter andre regler.
Efter stk. 1, nr. 1, sker dette således,  

 hvis det på baggrund af behandlingen af adfærdsklagesagen viser  

 sig, at der grundlag for at rejse sigtelse mod indklagede.
Det samme  

 gælder efter  stk. 1, nr. 2, hvis indklagede er  

 mistænkt for en kriminel handling og forlanger sagen behandlet som en  

 kriminel sag.
I disse tilfælde skal den kriminelle sag behandles efter  

 reglerne i det foreslåede kapitel 3 om kriminalsager mod  

 politipersonale, jf. stk. 2, 1. pkt.
 Bestemmelsen svarer til den danske retsplejelovs  

 § 1019 i.
Til § 12 Den foreslåede bestemmelse i stk. 1  

 giver ansættelsesmyndigheden mulighed for at vurdere, om indklagede  

 skal suspenderes eller midlertidigt overføres til andet arbejde, mens  

 sagen behandles, jf. også stk. 3. En  

 disciplinærundersøgelse kan dog ikke indledes, før  

 behandlingen af adfærdsklagesagen er afsluttet, jf. stk. 2.
 Bestemmelsen svarer til den danske retsplejelovs  

 § 1019 j.
Til § 13 Bestemmelsen giver politimesteren mulighed for af egen  

 drift at beslutte, at en sag skal undersøges nærmere.
Dette kan  

 f.eks. være tilfældet, når politimesteren modtager  

 indberetning om politiets behandling af en mindre klage, jf.  

 bemærkningerne til lovforslagets § 2.
 Bestemmelsen svarer til den danske retsplejelovs  

 § 1019 k.
Til § 14 Den foreslåede bestemmelse giver justitsministeren  

 mulighed for - inden for rammerne af de foreslåede bestemmelser i  

 kapitel 2 - at fastsætte nærmere regler om behandlingen af  

 adfærdsklagesager.
 Bestemmelsen svarer til den danske retsplejelovs  

 § 1019 l.
Til § 15 Bestemmelsen giver justitsministeren beføjelse til  

 at bestemme, at en undersøgelse ikke skal foretages efter reglerne i  

 det foreslåede kapitel, hvis hensynet til statens sikkerhed eller dens  

 forhold til fremmede magter gør det påkrævet.
 Bestemmelsen svarer til den danske retsplejelovs  

 § 1019 m.
Til kapitel 3 Kriminalsager mod politipersonale Til § 16 Efter den foreslåede bestemmelse indgives  

 anmeldelser om kriminelle handlinger begået af politipersonalet til  

 politimesteren i lighed med adfærdsklager, jf. lovforslagets § 2.  

 Der henvises i øvrigt til bemærkningerne til lovforslagets  

 § 2 samt pkt. 5 og 6 i de almindelige bemærkninger til  

 lovforslaget.
Med hensyn til anmeldelser, der vedrører politimesteren  

 selv eller dennes nærmeste medarbejdere, henvises til  

 bemærkningerne til lovforslagets kapitel 5.
 Bestemmelsen svarer til den danske retsplejelovs  

 § 1020.
Til § 17 Bestemmelsen omfatter kriminelle sager mod  

 politipersonalet vedrørende forhold begået i tjenesten, jf. om  

 denne afgrænsning bemærkningerne til lovforslagets § 2.
Bestemmelsen i stk. 1 fastslår, at  

 politimesteren kan indlede efterforskning enten efter anmeldelse eller af  

 egen drift.
I begge tilfælde er iværksættelse af  

 efterforskning betinget af, at der er »rimelig formodning om«, at  

 politipersonale i tjenesten har begået en kriminel handling.
Som en  

 undtagelse til dette krav er i det foreslåede stk. 2  

foreskrevet, at politimesteren skal iværksætte efterforskning  

 i tilfælde, hvor en person er afgået ved døden eller er  

 kommet alvorligt til skade som følge af politiets indgriben, eller  

 mens den pågældende var i politiets varetægt.
 Det følger af henvisningen i stk. 2, 2.  

 pkt., til lovforslagets § 12, at politimesteren skal underrette  

 ansættelsesmyndigheden, dvs. rigspolitichefen.
 Hvis sagen vedrører politimesteren selv eller  

 dennes nærmeste medarbejdere, vil efterforskningen skulle  

 forestås af rigsadvokaten eller den statsadvokat, som rigsadvokaten  

 bemyndiger hertil, jf. lovforslagets § 34.
Bestemmelsen svarer til den danske retsplejelovs  

 § 1020 a.
I modsætning til denne bestemmelse indeholder  

 lovforslagets § 17, stk. 1, ikke udtrykkeligt krav om, at den  

 kriminelle handling skal være undergivet offentlig påtale.
Det  

 skyldes, at alle kriminelle handlinger er undergivet offentlig påtale i  

 Grønland.
Til § 18 Den foreslåede bestemmelse svarer til lovforslagets  

 § 2, stk. 2 og 3.
Bestemmelsen svarer endvidere til den danske retsplejelovs  

 § 1020 b.
Det er ikke nødvendigt med en bestemmelse svarende til  

 § 1020 b, stk. 1, hvorefter statsadvokaten kan udøve de  

 beføjelser, som ellers tilkommer politiet.
Med den grønlandske  

 »politimestermodel« er der således ikke behov for at fravige de  

 almindelige kompetenceregler ved efterforskning af kriminalsager.
Tilsvarende  

 gælder med hensyn til bestemmelsen om påtalekompetence m.v. i den  

 danske retsplejelovs § 1020 c.
Til § 19 Bestemmelsen indeholder regler om beskikkelse af bisidder  

 for den politiansatte, som sagen retter sig imod, og for den forurettede i  

 sagen, jf. herved også pkt. 6 i de almindelige bemærkninger.
Efter stk. 1 beskikker retten en bisidder for  

 den sigtede, når forholdene taler derfor.
Det følger endvidere  

 af bestemmelsens 2. pkt., at der som minimum skal beskikkes en bisidder i de  

 tilfælde, der er omfattet af kapitel 5, § 22, i den  

 grønlandske retsplejelov.
Efter denne bestemmelse beskikker  

 kredsdommeren en bisidder for tiltalte efter anklageskriftets forkyndelse,  

 når tiltalte anmoder om det, eller når kredsdommeren  

 skønner, at det af tiltalen omfattede forhold kan medføre  

 idømmelse af frihedsberøvelse.
Bisidder skal også altid  

 beskikkes, når det skønnes, at sigtede ikke er sin fornuft  

 mægtig, samt når der fremsættes begæring om  

 beslutning om frihedsberøvelse af sigtede.
Efter stk. 2 beskikker retten på den  

 forurettedes begæring en bisidder for den pågældende,  

 når forholdene taler derfor.
Det forudsættes, at der i  

 almindelighed vil ske beskikkelse, og at en begæring om beskikkelse kun  

 undtagelsesvis vil afslås.
 Reglerne om bisiddere i kapitel 5 i den grønlandske  

 retsplejelov finder i øvrigt anvendelse, jf. henvisningen i den  

 foreslåede § 22. Dette har betydning med hensyn til den  

 personkreds, der kan beskikkes som bisiddere, jf. kapitel 5, §§ 23-24, i  

 den grønlandske retsplejelov.
 I stk. 3 foreslås en bestemmelse om  

 politimesterens vejledningspligt over for parterne, der svarer til  

 lovforslagets § 7, stk. 2, 2.-4. pkt., vedrørende  

 adfærdsklagesager.
 I stk. 4 er det foreslået, at udgifterne  

 til bisidderen afholdes af det offentlige, jf. tilsvarende lovforslagets  

 § 7, stk. 3, om adfærdsklagesager.
 Bestemmelsen svarer til den danske retsplejelovs  

 §§ 1020 d og 1020 e, stk. 1.
Til § 20 Den foreslåede bestemmelse regulerer de  

 beføjelser, som under kriminalsagens behandling, herunder på  

 efterforskningsstadiet, tilkommer den sigtede og den forurettedes bisidder,  

 jf. herved også pkt. 6 i de almindelige bemærkninger.
I stk. 1 er foreslået nærmere  

 regler om bisidderens adgang til at gøre sig bekendt med det  

 materiale, der foreligger i sagen, og i stk. 2 er foreslået  

 regler om bisidderens adgang til at overvære afhøringer af sin  

 klient.
Bestemmelserne svarer til lovforslagets § 7, stk. 4 og 5,  

 om bisiddere i adfærdsklagesager.
 Bestemmelsen svarer til den danske retsplejelovs  

 § 1020 e, stk. 2 og 3.
Til § 21 Bestemmelsen giver mulighed for, at en sag, der omfatter  

 flere forhold, der ikke alle ligger inden for lovens saglige område,  

 kan behandles efter det foreslåede kapitel 3. Desuden kan en sag, der  

 er rettet mod både politipersonale og civile, fremmes efter reglerne om  

 kriminalsager mod politipersonalet.
 Bestemmelsen svarer til den danske retsplejelovs  

 § 1020 f.
Til § 22 §§ 16-21 indeholder en række særlige  

 bestemmelser om behandlingen af kriminalsager mod politipersonalet  

 vedrørende forhold begået i tjenesten.
 Derudover følger det af den foreslåede  

 bestemmelse i § 22, at bestemmelserne om behandlingen af kriminalsager i  

 den grønlandske retsplejelov finder tilsvarende anvendelse ved  

 behandlingen af disse sager.
 Bestemmelsen svarer til den danske retsplejelovs  

 § 1020 g.
Til § 23 Bestemmelsen giver justitsministeren mulighed for - inden  

 for rammerne af bestemmelserne i kapitel 3 - at fastsætte nærmere  

 regler om behandlingen af kriminalsager mod politipersonalet.
 Bestemmelsen svarer til den danske retsplejelovs  

 § 1020 h.
Til § 24 Justitsministeren kan undtagelsesvis bestemme, at en sag  

 ikke skal behandles efter reglerne i kapitel 3, hvis hensynet til statens  

 sikkerhed eller dens forhold til fremmede magter kræver det.
Bestemmelsen vil have et snævert  

 anvendelsesområde.
Som et muligt eksempel kan nævnes, at  

 justitsministeren beslutter, at en sag mod en polititjenestemand, der  

 mistænkes for spionagevirksomhed, skal efterforskes af Politiets  

 Efterretningstjeneste.
 Bestemmelsen svarer til den danske retsplejelovs  

 § 1020 i.
Til kapitel 4 Politiklagenævnet Til § 25 Efter bestemmelsen i § 25 oprettes der ét  

 politiklagenævn for Grønland bestående af en advokat som  

 formand og to lægmænd.
Medlemmerne, der udpeges af  

 justitsministeren, har en funktionsperiode på 4 år, jf.  

stk. 1.
Efter det foreslåede stk. 2 udpeges  

 formanden efter indstilling fra Advokatrådet.
Der skal efter forslaget  

 indstilles fire personer og så vidt muligt således, at der sikres  

 en kønsmæssig ligelig fordeling i den indstillede personkreds.  

 Der er ikke for tiden kvindelige advokater, der praktiserer i  

 Grønland.
Der kan derfor ikke på nuværende tidspunkt  

 stilles krav om indstilling af to kvinder og to mænd.
Lægmændene udpeges efter stk. 3 af  

 Grønlands Landsting.
For at sikre en afbalanceret kønsfordeling  

 er det foreslået, at der skal indstilles tre kvinder og tre  

 mænd.
Det følger af det foreslåede  

stk. 4, at visse stillinger er uforenelige med hvervet som  

 lægt medlem af Politiklagenævnet.
Det gælder således  

 lokal og -landspolitikere, advokater og advokatfuldmægtige samt  

 embedsmænd i såvel den danske som grønlandske  

 administration.
I modsætning til den tilsvarende bestemmelse i den  

 danske retsplejelovs § 1021 er præster og andet gejstligt  

 personale - i overensstemmelse med indstillingen fra Den Grønlandske  

 Retsvæsenskommission - ikke udelukket fra at være medlem af  

 Politiklagenævnet.
 Bestemmelsen i stk. 5 skal sikre, at  

 medlemmerne af Politiklagenævnet har den fornødne lokale  

 tilknytning til Grønland.
 Efter bestemmelsen i stk. 6 kan en person, der  

 i den i stk. 1, 1. pkt., nævnte fireårige periode fylder 65  

 år, ikke udpeges som medlem af Politiklagenævnet.  

 Aldersgrænsen svarer til den almindelige pensionsalder for statens  

 tjenestemænd i Grønland samt Grønlands Hjemmestyres og  

 kommunernes tjenestemænd.
Til § 26 Bestemmelsen i stk. 1 om politimesterens  

 underretning af Politiklagenævnet om klager og anmeldelser skal sikre,  

 at Politiklagenævnet inddrages i sagen fra starten.
 Politiklagenævnet har efter det foreslåede  

stk. 2 adgang til at tilkendegive overfor politimesteren, at der  

 efter nævnets opfattelse bør iværksættes en  

 undersøgelse efter reglerne i kapitel 2 eller efterforskning efter  

 kapitel 3. Dette gælder også i tilfælde, hvor der ikke  

 foreligger en klage eller en anmeldelse.
 Bestemmelsen svarer til den danske retsplejelovs  

 § 1021 a.
Til § 27 Efter den foreslåede bestemmelse skal politimesteren  

 løbende holde Politiklagenævnet underrettet om verserende sager.  

 Reglen skal bl.a. sikre nævnets adgang til at anmode politimesteren om  

 at foretage bestemte yderligere undersøgelses- eller  

 efterforskningsskridt, jf. lovforslagets § 28.
 Bestemmelsen svarer til den danske retsplejelovs  

 § 1021 b.
Til § 28 Politiklagenævnet har efter bestemmelsen i  

stk. 1 mulighed for at anmode politimesteren om yderligere  

 undersøgelser i sagen.
Nævnet vil i princippet kunne anmode  

 herom på ethvert stade af sagen, men det forudsættes, at  

 Politiklagenævnet først benytter sig af denne adgang, når  

 politimesteren har tilendebragt sin undersøgelse eller efterforskning  

 af sagen.
 Hvis politimesteren modsætter sig  

 Politiklagenævnets anmodning i en adfærdsklagesag, kan  

 nævnet påklage politimesterens afgørelse til  

 rigsadvokaten, jf. lovforslagets § 31, stk. 1. Med hensyn til  

 kriminalsager følger det af det foreslåede stk. 2,  

 at spørgsmålet forelægges for retten til afgørelse,  

 hvis sigtede eller politimesteren modsætter sig nævnets  

 anmodning.
 Bestemmelsen svarer til den danske retsplejelovs  

 § 1021 c.
Til § 29 Den foreslåede bestemmelse, hvorefter det  

 påhviler politimesteren at udfærdige en redegørelse til  

 Politiklagenævnet om undersøgelsen efter kapitel 2 eller  

 efterforskningen efter kapitel 3, svarer til den danske retsplejelovs  

 § 1021 d.
Til § 30 Efter stk. 1 kan Politiklagenævnet  

 tilkendegive over for politimesteren, hvordan sagerne efter nævnets  

 opfattelse bør afgøres.
 I adfærdsklagesager kan nævnet tilkendegive  

 overfor politimesteren, at politimesteren over for klageren bør  

 beklage det passerede, eller at en klage bør afvises.
I kriminelle sager kan nævnet udtale som sin  

 opfattelse, at der bør rejses tiltale.
Nævnet kan endvidere  

 tilkendegive, at påtale bør opgives, at en iværksat  

 efterforskning bør indstilles, eller at en anmeldelse bør  

 afvises.
 Efter det foreslåede stk. 2 skal det  

 fremgå af politimesterens afgørelse, om den er i  

 overensstemmelse med Politiklagenævnets opfattelse.
 Politimesterens afgørelse i sagen skal efter  

stk. 3 sendes til den, der har indgivet klage eller anmeldelse.  

 Desuden skal sagens parter, dvs. den politiansatte og den forurettede, altid  

 underrettes om afgørelsen.
 Bestemmelsen svarer til den danske retsplejelovs  

 § 1021 e.
Til § 31 Oprettelsen af Politiklagenævnet skal bidrage til at  

 sikre, at befolkningen har tillid til, at sagerne behandles sagligt og  

 korrekt.
 Som et led heri er det i stk. 1  

 foreslået, at Politiklagenævnet kan klage til rigsadvokaten over  

 politimesterens afgørelser i adfærdsklagesager og kriminalsager.  

 Nævnets klageadgang forudsættes kun anvendt i et fåtal af  

 sager, f.eks. hvis sagen er af principiel interesse.
 Politiklagenævnets klageadgang gælder  

 også i tilfælde, hvor politimesteren ikke vil følge en  

 tilkendegivelse fra Politiklagenævnet efter lovforslagets § 26,  

 stk. 2, eller § 28, stk. 1.
 Bestemmelsen svarer til den danske retsplejelovs  

 § 1021 f.
Til § 32 Bestemmelsen indeholder en bemyndigelse til - inden for  

 rammerne af bestemmelserne i §§ 25-31 - at fastsætte nærmere  

 regler om Politiklagenævnets virksomhed, herunder om samvirket med  

 politimesteren.
 Bestemmelsen svarer til den danske retsplejelovs  

 § 1021 g.
Til § 33 Som anført i de almindelige bemærkninger pkt.  

 5 skal befolkningens tillid til klageordningen bl.a. sikres ved en bred  

 information om ordningen.
I forbindelse hermed foreslås, at rigsadvokaten skal  

 afgive en årlig beretning om behandlingen af adfærdsklagesager og  

 kriminalsager mod politipersonale til Grønlands Landsting, Folketinget  

 og justitsministeren.
Beretningen skal offentliggøres.
 Bestemmelsen svarer til den danske retsplejelovs  

 § 1021 h.
Til kapitel 5 Behandling af klager og kriminalsager vedrørende  

 politimesteren m.v Til § 34 Den foreslåede bestemmelse omhandler  

 adfærdsklager og kriminalsager, der vedrører politimesteren  

 eller dennes nærmeste medarbejdere.
Politimesterembedet består udover politimesteren for  

 tiden af en vicepolitimester og tre øvrige jurister samt et  

 politisekretariat og et kontorafsnit.
Sekretariatet ledes af en  

 politiinspektør samt en vicepolitiinspektør, der er  

 stedfortræder og samtidig stationsleder for Nuuk Politidistrikt.
Fire  

 polititjenestemænd gør skiftevis tjeneste i sekretariatet og i  

 Nuuk Politidistrikt.
 Den personkreds, som bestemmelsen sigter imod, omfatter  

 med den nuværende struktur det juridiske personale ved  

 politimesterembedet samt det politiuddannede personale i sekretariatet, dvs.  

 ledelsen og de fire polititjenestemænd, som efter turnusordningen  

 skiftevis gør tjeneste i sekretariatet og i Nuuk Politidistrikt.
Det følger af den foreslåede bestemmelse, at  

 adfærdsklager og kriminalsager, der vedrører denne personkreds,  

 behandles af rigsadvokaten eller af den statsadvokat, som rigsadvokaten  

 bemyndiger hertil.
Formålet hermed er at sikre en uvildig  

 klageordning.
Til § 35 Efter den foreslåede bestemmelse i  

stk. 1 har rigsadvokaten eller den statsadvokat, der er  

 bemyndiget til at behandle en sag vedrørende politimesteren eller  

 dennes nærmeste medarbejdere, de pligter og beføjelser, som ved  

 loven i øvrigt er tillagt politimesteren.
 Justitsministeren behandler efter det foreslåede  

stk. 2 klager over rigsadvokatens afgørelser i  

 adfærdsklagesager og kriminalsager vedrørende politimesteren  

 eller dennes nærmeste medarbejdere, medmindre afgørelsen i 1.  

 instans er truffet af en statsadvokat efter bemyndigelse fra  

 rigsadvokaten.
Til § 36 Efter denne bestemmelse finder lovforslagets almindelige  

 regler om behandling af adfærdsklager og kriminalsager tilsvarende  

 anvendelse i sager vedrørende politimesteren og dennes nærmeste  

 medarbejdere, i det omfang de ikke er fraveget i lovforslagets §§ 34 og  

 35.
Det indebærer bl.a., at rigsadvokatens  

 afgørelser i klagesager - dvs. hvor adfærdsklagen eller  

 kriminalsagen er behandlet af en statsadvokat efter bemyndigelse fra  

 rigsadvokaten - ikke kan påklages til justitsministeren, jf. § 10,  

 stk. 1, 2. pkt., og § 31, stk. 1, 2. pkt.
Det indebærer  

 endvidere, at det er det grønlandske politiklagenævn, jf.  

 lovforslagets § 25, der skal føre løbende tilsyn med  

 rigsadvokatens eller en dansk statsadvokats undersøgelse eller  

 efterforskning.
Til kapitel 6 Ikrafttrædelses- og overgangsbestemmelser Til § 37 Bestemmelsen indeholder ikrafttrædelses- og  

 overgangsbestemmelser.
 Det foreslås i stk. 1, at loven  

 træder ikraft den 1. januar 2000.
Stk. 2 indebærer, at  

 adfærdsklager, der er indgivet, men ikke afgjort af politimesteren ved  

 lovens ikrafttræden, fra ikrafttrædelsestidspunktet skal  

 behandles efter reglerne i kapitel 2. Reglerne om Politiklagenævnet i  

 kapitel 4 finder desuden anvendelse for disse sager.
For kriminalsager  

 gælder tilsvarende efter stk. 3, at disse sager skal  

 behandles efter reglerne i kapitel 3 og under kontrol af  

 Politiklagenævnet efter kapitel 4, hvis der ikke er rejst tiltale i  

 sagen i 1. instans på tidspunktet for lovens ikrafttræden.
Den foreslåede bestemmelse i stk. 4 skal  

 sikre kontinuiteten i Politiklagenævnet.
Dette sker ved at formanden og  

 dennes suppleant første gang kun udpeges for 2 år, hvorimod  

 lægmændene og disses suppleanter - også i den første  

 periode - udpeges for 4 år, jf. § 25, stk. 1. Herved  

 opnås, at der ikke samtidig skal ske en fuldstændig udskiftning i  

 Politiklagenævnet, idet de efterfølgende funktionsperioder  

 på 4 år for henholdsvis formanden og lægmændene og  

 disses suppleanter vil blive forskudt 2 år i forhold til hinanden.
 Selv om formanden første gang kun udpeges for 2  

 år, vil vedkommende fortsat kun kunne genudpeges én gang for en  

 periode på 4 år, jf. den foreslåede § 25, stk. 1,  

 2. pkt.
