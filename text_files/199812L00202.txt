Fremsat den 19. marts 1999 af Anne Baastrup (SF), Pernille  

 Frahm (SF), Aage Frandsen (SF) og Jes Lunde (SF) Forslag til Lov om ændring af lov om offentlighed i  

 forvaltningen (Anvendelsesområde, journal- og postlister,  

 elektronisk adgang til databaser m.v.) § 1 I lov nr. 572 af 19. december 1985 om offentlighed i forvaltningen, som  

 senest ændret ved lov nr. 276 af 13. maj 1998, foretages  

 følgende ændringer:
 1. I § 1 indsættes efter stk. 1 som nyt  

 stykke:
»Stk. 2. Loven gælder også for selskaber,  

 foreninger og fonde m.v., hvor statslige, kommunale eller andre offentlige  

 forvaltninger har bestemmende indflydelse gennem driftsoverenskomst om  

 løsningen af offentlige opgaver, gennem ejerskab eller gennem  

 udpegning af bestyrelsesmedlemmer, der er undergivet instruktionsadgang fra  

 en offentlig forvaltning.« Stk. 2 og 3 bliver herefter stk. 3 og 4.
 2. § 2, stk. 1, 2. pkt., ophæves.
 3. Efter § 3 indsættes som ny  

 paragraf:
»§ 3 a.
Vedkommende minister kan efter  

 forhandling med justitsministeren fastsætte regler om, at nærmere  

 angivne forvaltningsmyndigheder eller sagsområder undtages fra adgangen  

 til aktindsigt i journallister og postlister, jf. § 6 a.« 4. § 4, stk. 1, 1. pkt., affattes  

 således:
»Enhver kan med de undtagelser, der er nævnt i  

 §§ 7-14, forlange at blive gjort bekendt med oplysninger og dokumenter,  

 der er indgået til eller oprettet af en forvaltningsmyndighed i  

 forbindelse med dens virksomhed.« 5. I § 4, stk. 3, indsættes efter »angive«  

 ordene: »de oplysninger,«.
 6. I § 5, stk. 1, indsættes efter nr. 2 som  

 nye numre:
»3)	elektronisk adgang til journallister og postlister, jf. §§ 6 a  

 og 6 b, og 7. § 5, stk. 2 og 3, ophæves, og i  

 stedet indsættes:
»Stk. 2. Vedkommende minister kan fastsætte regler om  

 betaling for elektronisk adgang til dokumenter og databaser, jf. stk. 1,  

 nr. 4, dog maksimalt svarende til myndighedens marginale omkostninger.« 8. I kapitel 2 indsættes efter § 6:
»Journallister og postlister § 6 a.
Dokumenter, der er indkommet til eller oprettet af en  

 forvaltningsmyndighed, og som indgår i en administrativ sagsbehandling,  

 skal snarest og senest den efterfølgende arbejdsdag registreres i en  

 fortegnelse over de dokumenter, der vedrører den  

 pågældende sag (journalliste).
 Stk. 2. Ind- og udgående post skal senest den  

 efterfølgende arbejdsdag registreres i en fortegnelse over de  

 dokumenter, der den pågældende dag er indgået til og  

 udgået fra forvaltningsmyndigheden (postliste).
Stk. 3. Journallisten, jf. stk. 1, og postlisten, jf.  

 stk. 2, skal indeholde 1)	dato for dokumentets indgåelse, oprettelse og ekspedition, 2)	journalnummer eller anden betegnelse, 3)	oplysninger om, hvor dokumentet stammer fra, og i givet fald hvortil  

 det er ekspederet, 4)	kort beskrivelse af den sag, som henholdsvis journallisten og det  

 enkelte dokument på postlisten angår.
 Stk. 4. Vedkommende minister kan efter forhandling med  

 justitsministeren fastsætte regler om, at nærmere angivne  

 forvaltninger, sagsområder eller arter af dokumenter undtages for  

 registreringspligt, jf. stk. 1 og 2.
§ 6 b.
Ved førelsen af journallister og postlister, jf.  

 § 6 a, har forvaltningsmyndigheden pligt til at gøre brug af  

 elektronisk databehandling.
Systemdokumentation § 6 c.
Myndigheder, der anvender en model, et edb-program  

 eller lignende til beregninger, analyser eller beslutninger, har pligt til at  

 udarbejde og give indsigt i en beskrivelse, der i almindeligt sprog  

 dokumenterer, hvilke præmisser der indgår i modellen eller  

 programmet som grundlag for de beregninger, analyser eller beslutninger, der  

 er foretaget.« 9. I § 10, nr. 2, indsættes efter »ministerier«  

 ordene: », direktorater og styrelser«.
 10. I § 13 indsættes efter stk. 2 som nyt  

 stykke:
»Stk. 3. Bestemmelsen i stk. 1, nr. 2, gælder ikke  

 dokumenter, der vedrører Den Europæiske Union.« 11. § 15, stk. 1, affattes således:
»Fremsættes der begæring om aktindsigt  

 vedrørende oplysninger eller dokumenter, der indgår i en sag,  

 hvori der er eller vil blive truffet afgørelse af en  

 forvaltningsmyndighed, afgør denne myndighed, om begæringen kan  

 imødekommes.
I andre tilfælde afgøres sager om aktindsigt  

 af den myndighed, der har oplysningen eller dokumentet i sin besiddelse.« 12. I § 15 indsættes efter stk. 2 som nyt  

 stykke:
»Stk. 3. I de tilfælde, hvor ingen myndighed er  

 klageinstans, jf. stk. 2, kan afgørelser om  

 aktindsigtsspørgsmål vedrørende de i § 1,  

 stk. 2-4, omhandlede myndigheder og organisationer m.v. påklages  

 til indenrigsministeren.« Stk. 3 bliver herefter stk. 4.
 13. I § 16, stk. 1, indsættes efter  

 »gøres bekendt med« ordene: »oplysningerne eller«.
§ 2 Stk. 1. Loven træder i kraft den 1. januar 2000.  

 § 1, nr. 6, samt den ved § 1, nr. 8, indsatte § 6 b  

 træder dog først i kraft den 1. januar 2002 og har virkning for  

 journallister og postlister, der udarbejdes efter denne dato.
 Stk. 2. Adgangen til aktindsigt efter § 1, nr. 1,  

 gælder ikke for dokumenter, der er udfærdiget af eller indkommet  

 til de i bestemmelsen nævnte selskaber, foreninger og fonde m.v.  

 før lovens ikrafttræden.
 Stk. 3. Bestemmelsen i § 1, nr. 10, omfatter alle  

 dokumenter vedrørende Den Europæiske Union, uanset hvornår  

 dokumenterne er udfærdiget.
Bemærkninger til lovforslaget Almindelige bemærkninger 1. Offentlighed i forvaltningen tjener to  

 hovedformål:
 1)	Offentlighed i forvaltningen er med til at skabe og vedligeholde  

 interessen for offentlige anliggender og styrker mulighederne for at  

 diskutere sager og tage stilling.
 2)	Offentlighed giver borgerne mulighed for at kontrollere  

 forvaltningens oplysninger, vurderinger og beslutninger.
Offentlighed i forvaltningen er dermed en afgørende  

 forudsætning for et levende folkestyre.
Formålet med lovforslaget  

 er at styrke denne forudsætning.
2. Siden den seneste større revision af  

 offentlighedsbestemmelserne med vedtagelsen af den nugældende lov fra  

 1985 er der sket væsentlige ændringer i den offentlige  

 forvaltning, som betyder, at offentlighedens adgang til indsigt i  

 forvaltningen er blevet svækket.
Anvendelsen af edb til registrering og  

 behandling af oplysninger har fået et omfang, der ikke var forudset i  

 1985. Offentlighedsreglerne må derfor ændres for at tage  

 højde for den informationsteknologiske udvikling.
Offentlighedsloven  

 er blevet udhulet, idet en række offentlige opgaver er blevet  

 overdraget til organer, der ikke er omfattet af loven, dels til en lang  

 række halvoffentlige organer, dels til Den Europæiske Union.
Det  

 er på tide, at offentlighedsloven bliver ajourført og dermed  

 tager højde for disse væsentlige ændringer i  

 organisatoriske forhold og politiske beslutningsprocesser.
I forbindelse med  

 ret til aktindsigt hos halvoffentlige organer må indføres en  

 klageadgang, der kan sikre reglernes effektivitet.
Offentlighedens ret til aktindsigt forudsætter, at  

 borgerne får kendskab til sager, som de kan have interesse i.
Mange  

 sager kommer i dag ikke til offentlighedens kendskab eller kommer det  

 først på et sent tidspunkt.
Det vil derfor have stor praktisk  

 betydning for offentlighedsprincippet, hvis borgerne sikres mulighed for at  

 få kendskab til sagerne.
Til dette formål kan  

 informationsteknologien være et nyttigt redskab.
 Endelig er der god grund til at fjerne den generelle  

 undtagelse i offentlighedsloven, som vedrører sager om lovgivning,  

 indtil lovforslag er fremsat for Folketinget.
Det er vigtigt at værne om offentlighedsloven,  

 så den kan fungere som borgernes redskab til indsigt i forvaltningen.  

 Alle regler om offentlighedens ret til aktindsigt bør fremgå af  

 offentlighedsloven.
Det sikrer borgerne det bedste overblik, og det sikrer i  

 øvrigt også den bedste behandling i Folketinget.
Det er f.eks.  

 uheldigt, at undtagelser fra offentlighedsprincippet i de senere år er  

 blevet gennemført ved regler i andre love, f.eks. loven om DR og TV 2,  

 loven om PostDanmark og den kommunale styrelseslov.
Forslagsstillerne  

 lægger således vægt på, at nye regler placeres i  

 offentlighedsloven og ikke f.eks. i loven om de statslige aktieselskaber  

 m.v.
Lovforslaget er udbygget med forslag om elektronisk adgang  

 til databaser m.v. i forhold til tidligere fremsatte lovforslag nr.
L 181,  

 folketingsåret 1996-97 (Folketingets forhandlinger side 5163 og Till.
A  

 side 3856 og 3866) og lovforslag nr.
L 194, folketingsåret 1995-96  

 (Folketingets forhandlinger side 3283, 4085 og till.
A side 3761) og skal ses  

 i forlængelse af tidligere initiativer fra Socialistisk Folkeparti med  

 henblik på at styrke offentlighedsprincippet.
Det drejer sig om  

 lovforslag nr.
L 110 om postlister, folketingsåret 1989-90  

 (Folketingets forhandlinger spalte 3950, 4792 og till.
A 2765), forslag til  

 folketingsbeslutning om offentlighed i EF-anliggender, jf. beslutningsforslag  

 nr.
B 3, folketingsåret 1989-90 (Folketingets forhandlinger spalte 279,  

 2628, 9044, 9045, 9716, till.
A 831, till.
B 1097 og till.
C 739), som bl.a.  

 pålagde regeringen at fremsætte det lovforslag, der førte  

 til vedtagelsen af lov nr. 347 af 6. juni 1991 om aktindsigt i EF-sager , jf.  

 lovforslag nr.
L 92, folketingsåret 1990-91, 2. samling, (Folketingets  

 forhandlinger spalte 1021, 1769, 6183, 6535, till.
A 2105 og till.
B 747),  

 forslag til folketingsbeslutning om offentlighed ved halvoffentlige selskaber  

 m.v., jf. beslutningsforslag nr.
B 50, folketingsåret 1992-93  

 (Folketingets forhandlinger spalte 4375, 5994 og till.
A 6129) og forslag til  

 folketingsbeslutning om indførelse af postlister og journallister, jf.  

 beslutningsforslag nr.
B 60, folketingsåret 1994-95 (Folketingets  

 forhandlinger side 3006, 3636 og till.
A 2129).
3. Offentlighedens adgang til indsigt skal ikke  

 være afhængig af, hvilken form offentlige myndigheder benytter  

 til opbevaring og behandling af oplysninger.
Dokumentbegrebet er centralt for  

 adgangen til indsigt efter den gældende offentlighedslov, og loven  

 indeholder i § 5, stk. 2, en undtagelse for registre og andre  

 systematiserede fortegnelser, hvor der gøres brug af elektronisk  

 databehandling.
Den stærkt øgede anvendelse af  

 informationsteknologi i den offentlige forvaltning har betydet, at  

 oplysninger i stigende omfang registreres i databaser, og det er derfor  

 afgørende for offentlighedsreglernes betydning, at undtagelsen for  

 elektroniske databaser bliver fjernet.
I SF's lovforslag bliver oplysninger  

 et centralt begreb på linje med dokumenter.
Hermed sikres, at adgangen  

 til oplysninger ikke er afhængig af, om de indgår i et dokument  

 eller opbevares på anden vis.
Myndighedernes oplysninger om f.eks.  

 behandlingsresultater på sygehuse, regnskaber, trafikken på  

 vejstrækninger, forbruget af forskellige energiformer til opvarmning,  

 fiskebestanden i forskellige havområder m.v. vil med forslaget blive  

 omfattet af offentlighedens ret til indsigt, uanset om oplysningerne findes i  

 dokumenter eller i databaser.
I stigende omfang anvendes modeller og edb-programmer til  

 beregninger og analyser, der lægges til grund for planlægning,  

 administrative beslutninger og lovforslag.
Det er afgørende, at  

 både beslutningstagerne og offentligheden kan få kendskab til de  

 præmisser, som modeller og programmer bygger på.
Det indgår  

 derfor i SF's lovforslag, at offentlige myndigheder, der anvender  

 sådanne modeller m.v., får pligt til at udarbejde og give  

 aktindsigt i beskrivelser, der dokumenterer, hvordan man er nået frem  

 til resultaterne.
Det betyder, at de præmisser, der er lagt ind i  

 modeller og programmer, skal beskrives i et almindeligt sprog.
Dette krav er  

 blevet nødvendigt for at sikre offentligheden mulighed for at  

 kontrollere beslutningsgrundlaget.
Det vil givetvis også - som meget  

 nyttige sidegevinster - kunne styrke embedsmændenes og politikernes  

 egen forståelse af præmisserne.
Offentlighedens adgang til indsigt skal være  

 så nem, hurtig og billig som muligt.
Med den stigende udbredelse af edb  

 i samfundet vil det i mange tilfælde være oplagt at give  

 elektronisk adgang til dokumenter og databaser.
Adgangen til indsigt i  

 elektronisk form indgår derfor i SF's lovforslag.
Efter den  

 foreslåede regel skal offentlighedens adgang til oplysninger, f.eks.  

 via Internettet, diskette eller e-post, sikres i takt med myndighedernes  

 tekniske muligheder.
 SF's forslag vedrørende indsigt i edb-registre,  

 elektronisk adgang m.v. er inspireret af den svenske Datalagskommittén  

 (Integritet-Offentlighet-Informationsteknik, SOU 1997:39), forslag fra  

 projektgruppe om elektronisk aktindsigt ved Danmarks  

 Journalisthøjskole (Frøbert, Minke og Mulvad, 2. delrapport,  

 april 1997), Teknologirådets rapport »Magt og modeller« og bogen  

 »Vagthundens nye bolig« (om computerstøttet journalistik) af Niels  

 Mulvad og Flemming Svith, forlaget AJOUR, 1998.
4. Offentlighedsloven gælder som udgangspunkt  

 for den offentlige forvaltning.
Dette begreb er udtryk for en organisatorisk  

 afgrænsning, som omfatter statslige og kommunale myndigheder samt en  

 række råd, nævn, kommissioner, skolebestyrelser m.v.
Ved loven fra 1985 blev kommunale fællesskaber  

 betragtet som offentlige forvaltninger, og de store forsyningsselskaber inden  

 for el, naturgas og varme blev udtrykkeligt omfattet.
I øvrigt falder  

 selskaber generelt uden for offentlighedsloven uanset graden af offentlig  

 indflydelse.
F.eks. er Ørestadsselskabet og Bælt Holding  

 (Broselskaberne) ikke omfattet af offentlighedsloven.
I følge bemærkningerne til 1985-loven skal  

 selvejende institutioner, foreninger m.v. anses for offentlig forvaltning,  

 hvis de »udøver offentlig virksomhed af mere omfattende karakter og  

 dermed er undergivet intensiv offentlig regulering, tilsyn og kontrol«.  

 Selvejende institutioner på bistandslovens område blev  

 udtrykkeligt karakteriseret som offentlig forvaltning; på andre  

 områder er det ofte særdeles tvivlsomt, om en institution kan  

 karakteriseres som offentlig forvaltning.
Folketingets Ombudsmand har f.eks.  

 antaget, at Dansk Flygtningehjælp ikke hører til den offentlige  

 forvaltning.
Justitsministeriet har f.eks. antaget, at Danida Fellowship  

 Center, som er en privat oprettet selvejende institution, hører til  

 den offentlige forvaltning.
I ombudsmandens og Justitsministeriets praksis  

 foretages en samlet vurdering af det offentliges indflydelse på  

 institutionen, hvor der lægges vægt på en række  

 momenter.
Retsstillingen er uklar, og der er derfor betydelig usikkerhed  

 vedrørende mange institutioner.
Offentlighedsloven indeholder i § 1, stk. 3, en  

 bemyndigelse til vedkommende minister, hvorefter denne kan bestemme, at  

 selskaber m.v. skal omfattes af reglerne, forudsat at deres udgifter  

 overvejende dækkes af offentlige midler, eller de ved lov eller i  

 henhold til lov har fået tillagt beføjelse til at træffe  

 afgørelser på statens eller en kommunes vegne.
Bemyndigelsen er  

 så vidt vides kun benyttet til at sikre, at sager om tilskud til  

 læplantning er omfattet af offentlighedsprincippet.
I øvrigt vil  

 mange vigtige halvoffentlige selskaber m.v. ikke kunne rubriceres under  

 bemyndigelsens kriterier.
SF's lovforslag sikrer, at offentlighedsreglerne bliver  

 gældende for halvoffentlige organer, hvor det offentlige har  

 bestemmende indflydelse.
SF's forslag anfægter ikke, at der  

 gælder forskellige organisatoriske principper i og uden for det  

 offentlige, f.eks. med hensyn til bevillinger og ledelse, men forslaget  

 sikrer som nævnt offentlighedsprincippet, når det offentlige har  

 bestemmende indflydelse.
Afsløringen af det kommunalt ejede selskab  

 Tarcos aktive deltagelse i ulovlige prisaftaler kan illustrere behovet for  

 offentlighed.
Ganske vist er det ikke sandsynligt, at ulovlige aftaler vil  

 blive udleveret ved begæring om aktindsigt, men inddragelse af  

 offentligt ejede selskaber under offentlighedsprincippet vil til stadighed  

 minde bestyrelsen og den øvrige ledelse om selskabets ansvar over for  

 offentligheden.
Offentlighedsprincippet kan bidrage til at skabe en  

 virksomhedskultur, hvor der ikke er plads til kriminalitet og andre lyssky  

 handlinger.
Forslaget er beslægtet med den regel, som den  

 svenske Riksdag i 1993-94 satte ind i den svenske sekretesslov.
Ifølge  

 denne bestemmelse gælder offentlighedsreglerne i Sverige også  

 for: »aktiebolag, handelsbolag, ekonomiska föreningar och stiftelser  

 där kommuner eller landsting utövar ett rättsligt  

 bestämmande inflytande«.
5. Mange opgaver, der tidligere blev varetaget  

 på nationalt plan, er i de senere år delvis overgået til  

 behandling og beslutning i Den Europæiske Union.
Det har betydet, at  

 offentlighedens adgang til indsigt i væsentlige sagsområder er  

 blevet udhulet.
Dokumenter, der udveksles mellem nationale myndigheder og  

 EU-organer, herunder udvalg og komiteer, der behandler EU-anliggender, kan  

 undtages fra aktindsigt og bliver undtaget i højere grad end  

 dokumenter, der indgår i sager, der behandles og besluttes på  

 nationalt plan.
Indtil 1991 indeholdt offentlighedsloven en generel  

 undtagelse for »dokumenter, der udarbejdes i forbindelse med behandlingen af  

 forslag til EF-vedtagelser, eller som vedrører spørgsmål  

 om fortolkningen eller opfyldelsen af fællesskabsretlige regler«.
Denne  

 undtagelse blev på SF's initiativ ophævet ved lov nr. 347 af 6.  

 juni 1991. Denne ophævelse har dog langt fra medført almindelig  

 åbenhed om EU-dokumenter.
Danmark arbejder for at skabe mere åbenhed i EU's  

 organer.
Det vil være i god tråd med denne indsats, hvis Danmark  

 indfører almindelig åbenhed om EU-dokumenter.
Det kræver,  

 at man ophører med at betragte EU-stof som et udenrigspolitisk  

 anliggende.
I betragtning af, at op mod hver anden dansk lov påvirkes  

 af direktiver eller forordninger i EU, og at mange andre sager påvirkes  

 af beslutninger i EU-organer, er det vigtigt med almindelig åbenhed i  

 Danmark om EU-dokumenter.
EU har fået så stor en rolle, at det er  

 helt ude af proportion at betragte sager, der behandles i EU-regi som  

 udenrigspolitiske anliggender.
De fleste EU-sager handler om forhold, der  

 indtil for få år siden var rent nationale anliggender, og derfor  

 bør disse sager med hensyn til offentlighed betragtes på linje  

 med sager, der behandles og besluttes ved danske myndigheder.
Som et absurd  

 eksempel på manglende åbenhed kan nævnes de hemmelige  

 ministerrådsprotokoller om forbehold og fortolkninger i forbindelse med  

 vedtagelse af direktiver.
Spørgsmålet om aktindsigt hos danske  

 myndigheder, der ligger inde med EU-dokumenter, skal afgøres efter  

 danske regler, og det har derfor betydning at ændre den danske  

 offentlighedslov, så det kan sikres, at EU-dokumenter ikke undtages som  

 udenrigspolitiske anliggender.
Der er desværre tendenser til, at  

 EU-retlige principper om fortrolighed også tillægges betydning  

 ved anvendelsen af de nationale regler.
Det må så vidt muligt  

 undgås, og lovforslaget tilsigter at bidrage hertil.
Det må  

 understreges, at danske myndigheder ved vurderingen af konkrete anmodninger  

 om aktindsigt ikke skal tænke som et EU-organ, men handle ud fra et al  

 mindeligt »ihændehaverprincip«.
Det må ligeledes understreges, at  

 Rådets og Kommissionens såkaldte adfærdskodeks  

 vedrørende offentlighed har en intern, ikke-bindende karakter, og at  

 de derfor ikke kan medføre begrænsninger i det danske  

 offentlighedsprincip.
Det nye EU-medlemsland Sverige har klart taget  

 føringen med hensyn til åbenhed om EU-sager.
Den svenske  

 regering offentliggør f.eks. oversigter over al post til og fra EU's  

 institutioner i en central database (EU-Dia), således at interesserede  

 borgere kan danne sig et samlet overblik over brevvekslingen mellem de  

 svenske myndigheder og EU's institutioner.
Danmark kan med vedtagelse af  

 dette lovforslags tilføjelse til § 13 sammenholdt med forslaget  

 om indførelse af journal- og postlister bringe sig i front.
6. Erfaringerne med offentlighedsloven har vist, at  

 den ikke i tilstrækkelig grad sikrer, at offentligheden får  

 kendskab til dokumenter, som der er ret til indsigt i.
Folketinget har ved  

 flere lejligheder på SF's initiativ drøftet forslag, som skulle  

 sikre borgerne bedre muligheder for at udnytte reglerne om offentlighed i  

 forvaltningen.
SF fremsatte forslag om postlister i forbindelse med  

 behandlingen af forslaget til den nye offentlighedslov i 1985 og ved  

 lovforslag nr.
L 110 i folketingsåret 1989-90. Ved beslutningsforslag  

 nr.
B 60 i folketingsåret 1994-95 har SF fremsat forslag om  

 indførelse af postlister og journallister.
SF forsøger igen med  

 dette lovforslag og kan støtte forslaget med en række nye  

 oplysninger og argumenter, hvoraf nogle er tilvejebragt i forbindelse med  

 Folketingets Retsudvalgs behandling i foråret 1995 af  

 beslutningsforslag nr.
B 60.
Gennemførelse af forslagene om journallister og  

 postlister vil medføre, at offentligheden kan få kendskab til -  

 og dermed mulighed for over for den pågældende myndighed at  

 anmode om aktindsigt i - en række sager og dokumenter, hvis eksistens  

 der ellers ikke ville være kendskab til.
Det kan ikke mindst styrke  

 pressens muligheder.
 Lovforslaget vil sikre, at Danmark lever op til  

 Europarådets rekommandation fra 1981 om offentlighed i forvaltningen  

 (No R (81) 19), herunder anbefalingen om »effektive og passende midler til at  

 sikre adgangen til information«.
Lovforslaget om behandling af personoplysninger (L 44,  

 fremsat af justitsministeren den 8. oktober 1998) skaber tvivl om muligheden  

 for at offentliggøre personrelaterede oplysninger på postlister.  

 Lovforslaget, der bygger på et EF-direktiv (Europa-Parlamentets og  

 Rådets direktiv 95/46/EF af 24. oktober 1995), omfatter enhver  

 personoplysning, også oplysninger der i øvrigt er offentligt  

 tilgængelige og indgår i almindelig information og debat.
De  

 svenske myndigheder mener, at direktivet begrænser mulighederne for at  

 bringe personrelaterede oplysninger i postlister, og EU-Kommissionen har i et  

 svar på spørgsmål fra en svensk europaparlamentariker  

 bekræftet denne opfattelse.
For at undgå nye restriktioner  

 på anvendelsen af postlister kan det være nødvendigt at  

 indføre de krav til postlister, som indgår i dette lovforslag.  

 Postlister bliver hermed en retlig forpligtelse, som påhviler den  

 dataansvarlige, jf. § 6, nr. 3, i lovforslaget om behandling af  

 personoplysninger.
Forskningsministeriet har øjnene åbne for de  

 nye muligheder, som informationsteknologien giver.
Ministeriets publikation  

 »Elektronisk dokumenthåndtering og forvaltningsregler«, juni 1996,  

 peger blandt andet på muligheden for, at en myndighed stiller  

 postlister til rådighed for offentligheden via en »home page« på  

 Internettet.
SF's forslag om post- og journallister betyder naturligvis  

 ikke, at offentlighedslovens undtagelser ophæves.
Undtagelsen om  

 private forhold, jf. offentlighedslovens § 12, stk. 1, vil f.eks.  

 fortsat gælde, og den betyder, at personidentifikation i visse sager  

 ikke må fremgå af de offentligt tilgængelige lister.  

 På nogle sagsområder kan der være behov for en generel  

 undtagelse fra ordningen; det er der taget højde for i lovforslaget  

 ved en bemyndigelse til ministeren (lovforslagets § 3 a).
Det kunne overvejes at placere regler om journal- og  

 postlister i forvaltningsloven, fordi de er vigtige for den almindelige  

 sagsbehandling.
Under hensyn til, at offentlighedens ret til indsigt i  

 journal- og postlister er central, foreslås reglerne indsat i  

 offentlighedsloven.
Det er ud fra lignende betragtninger, at reglen om  

 notatpligt i sin tid blev placeret i offentlighedsloven.
Nogle forvaltninger fører hverken journal eller  

 anden form for ordnede optegnelser over hvilke dokumenter, der hører  

 til en sag.
Det medfører dels stor usikkerhed over, om der faktisk  

 bliver givet aktindsigt i alle relevante dokumenter, dels tager det  

 uforholdsmæssig lang tid at finde dokumenterne frem.
Fra tid til anden  

 åbenbares decideret rod i forbindelse med offentlig forvaltning; se  

 f.eks.
Folketingets Ombudsmands beretning fra 1993 - sag nr. 21-3 -  

 vedrørende færgerne »Ask« og »Urd«.
Denne sag afslørede,  

 at DSB's arkivering var særdeles mangelfuld.
Ombudsmanden  

 anførte: »Det forhold, at en myndighed undlader at foretage en samlet  

 registrering af de dokumenter, der hører til en sag, kan således  

 indebære en ikke uvæsentlig forringelse af borgernes retsstilling  

 efter offentlighedsloven, bl.a. i tidsmæssig henseende.
Hertil kommer,  

 at der under forhold, hvor der ikke er overblik over, hvor sagens dokumenter  

 befinder sig, også i andre henseender kan være risiko for, at  

 myndighedens arbejde ikke bliver udført på fuldt betryggende  

 måde.« Ifølge Folketingets Ombudsmand bør  

 offentlige myndigheder foretage journalisering efter principperne om god  

 forvaltningsskik.
Justitsministeren har med henvisning hertil anført,  

 at der ikke er behov for en særlig lovbestemmelse om offentlige  

 myndigheders journaliseringspligt, og ministeren tilføjer, at  

 Folketinget har undladt at lovgive om andre forvaltningsretlige  

 spørgsmål, der hører til god forvaltningsskik, jf.  

 justitsministerens svar af 31. marts 1995 på spørgsmål nr.  

 3 vedrørende B 60 (B 60, folketingsåret 1994-95, bilag 3). Det  

 er korrekt, men der kan på den anden side også henvises til, at  

 Folketinget i forvaltningsloven ved lov har fastsat en række vigtige  

 regler, som tidligere alene hørte under begrebet god forvaltningsskik,  

 f.eks. reglerne om partshøring og begrundelse.
Reglen om notatpligt i  

 offentlighedsloven er ligeledes en konkretisering af god forvaltningsskik.  

 Lovregler har klart større gennemslagskraft, og lovregler kan - til  

 forskel fra principper om god forvaltningsskik - håndhæves af de  

 tilsyns- og klageinstanser, der kun fører legalitetskontrol, f.eks.  

 det almindelige kommunaltilsyn (tilsynsråd og  

 Indenrigsministeriet).
En undersøgelse foretaget af tidsskriftet Danske  

 kommuner i 1996 viste, at én ud af otte kommuner førte  

 åbne postlister.
Ifølge kommunernes egne oplysninger til  

 undersøgelsen brugte de i gennemsnit 5,5 timer om ugen på at  

 udarbejde postlister - her var både kommuner med interne og kommuner  

 med åbne postlister medregnet.
Det fremgår af beretningen fra Folketingets  

 Ombudsmand fra 1994 (side 79), at Justitsministeriet og Finansministeriet har  

 haft den opfattelse, at borgerne ikke havde ret til aktindsigt i postlister  

 ifølge den nuværende offentlighedslov.
Justitsministeriets  

 Lovafdeling har anført den meget besynderlige begrundelse, at en  

 almindelig adgang til postlister ville kunne føre til, at journalister  

 og andre ville kunne få mulighed for at identificere sager, som de  

 ellers ikke ville have kendskab til.
Ministerierne har åbenbart haft  

 den opfattelse, at det skulle være så svært som muligt at  

 udnytte offentlighedsprincippet.
Ombudsmanden fastslår i sin udtalelse,  

 at de postlister, der faktisk udarbejdes i dag, er omfattet af  

 offentlighedsprincippet.
Den omstændighed, at der ikke i dag  

 gælder en pligt til at føre postlister, kan naturligvis ikke  

 føre til, at lister, der faktisk føres, er undtaget.
Det  

 fremgår af Landbrugs- og Fiskeriministeriets skrivelse til Folketingets  

 Retsudvalg i foråret 1995 (B 60, folketingsåret 1994-95, bilag  

 7), at dette ministerium på det tidspunkt fortsat levede i en  

 vildfarelse på dette punkt.
De holdninger, der herved er kommet til  

 udtryk fra ministerier, understreger, hvor vigtigt det er at  

 gennemføre lovregler om journal- og postlister.
7. Det er vigtigt, at alle synspunkter kan komme  

 frem i en lovgivningsproces og gerne så tidligt som muligt.
Det er ikke  

 mindst vigtigt for Folketinget, at forskellige oplysninger og vurderinger  

 kommer frem så tidligt som muligt.
Det er derfor på tide at  

 ophæve den generelt formulerede undtagelse i offentlighedsloven for  

 sager om lovgivning, der gælder, indtil lovforslag er fremsat for  

 Folketinget.
Indtil dette tidspunkt giver bestemmelsen faktisk mulighed for  

 at undtage f.eks. betænkninger og andre sagkyndige udtalelser,  

 synspunkter fra interesseorganisationer f.eks.
Kommunernes Landsforening  

 m.fl.
Om denne undtagelse har professor Lars Nordskov Nielsen anført,  

 at den »er i hvert fald ikke godt stemmende med ellers anerkendte  

 demokratiske forestillinger om værdien af offentlig information og  

 debat som grundlag for væsentlige politiske beslutninger« (Juristen,  

 maj 1992).
 Andre har også anbefalet, at den særlige  

 begrænsning af offentlighedsprincippet vedrørende  

 lovforberedelse fjernes, f.eks. projektgruppen ved Danmarks  

 Journalisthøjskole vedrørende elektronisk aktindsigt  

 (Frøbert, Minke og Mulvad, 3. delrapport, »Lovgivning og demokrati i  

 IT-alderen«, december 1998). Forslaget er i god overensstemmelse med  

 overvejelserne på konferencen om kvalitet i lovgivningen, der blev  

 afholdt den 1.-2. oktober 1998 på foranledning af Folketingets formand  

 Ivar Hansen.
SF's lovforslag betyder, at lovforberedelse bringes  

 på linje med andre sager.
Den del af forberedelsen, der foregår i  

 et ministerium, ved brevveksling mellem ministerier eller på  

 møder mellem ministre, kan undtages.
Samtidig præciseres det i  

 § 10, nr. 2, at også brevveksling mellem ministerier, direktorater  

 og styrelser undtages.
Den del af lovforberedelsen, der foregår ved  

 andre eksterne aktiviteter, herunder betænkninger, henvendelser fra  

 organisationer m.v., skal være offentligt tilgængelig.
Det er  

 uacceptabelt med en generel undtagelse fra offentlighedsprincippet  

 vedrørende forberedelse af lovgivning; der er tværtimod et stort  

 behov for, at offentligheden på et tidligt tidspunkt kan blande  

 sig.
8. Den nugældende offentlighedslov omfatter  

 større elselskaber m.v., jf. § 1, stk. 2. Borgere, der ikke  

 er tilfredse med disse selskabers forvaltning af offentlighedslovens regler,  

 er for hovedparten af de nævnte selskabers vedkommende henvist til at  

 rejse sag ved domstolene, idet der ikke findes nogen administrativ  

 klageadgang.
Det tager meget lang tid at få behandlet en sag ved  

 domstolene, og der er således grund til at indføre en  

 administrativ klageadgang, som både kan gælde for de nævnte  

 selskaber og for de øvrige halvoffentlige organer, som foreslås  

 omfattet af offentlighedsloven.
Det foreslås, at Indenrigsministeriet bliver  

 klageorgan for disse klagesager.
Baggrunden er, at det er  

 hensigtsmæssigt at samle disse klagesager ét sted, at de fleste  

 halvoffentlige organer har tilknytning til kommunerne, og at  

 Indenrigsministeriet som øverste tilsynsmyndighed for kommunerne har  

 faglig ekspertise med hensyn til legalitetskontrol.
Bemærkninger til lovforslagets enkelte  

 bestemmelser Til § 1 Til nr. 1 Mange opgaver, der tidligere blev varetaget af staten  

 eller kommuner, er i de senere år overladt til halvoffentlige  

 selskaber, fonde m.v., som ikke er omfattet af loven om offentlighed i  

 forvaltningen.
Tendensen til at placere opgaver i organisatoriske rammer uden  

 for den offentlige forvaltning ser ud til at fortsætte.
 Det er ikke acceptabelt, at offentlighedsloven kan  

 sættes ud af spillet blot som følge af organisatoriske  

 ændringer, der indebærer, at en opgave henlægges til et  

 organ, der formelt ikke er offentlig forvaltning, men hvor den bestemmende  

 indflydelse fortsat er hos et eller flere offentlige organer.
Bestemmende indflydelse til en eller flere offentlige  

 myndigheder betyder, at der er mulighed for direkte eller indirekte styring  

 fra en eller flere ministre eller kommunalbestyrelser.
Det anføres  

 f.eks. i rapporten »Erfaringer med statslige aktieselskaber« (november 1993),  

 at »vedkommende minister har instruktionsbeføjelser over for  

 statsansatte, der varetager bestyrelsesposter i statslige aktieselskaber i  

 kraft af statens stemmer på en generalforsamling.« Når en  

 kommunalbestyrelse har overladt kommunale opgaver til et selskab, fond m.v.,  

 kan kommunalbestyrelsen ifølge den kommunale styrelseslovs § 68 a  

 meddele instrukser til bestyrelsesmedlemmer, den har udpeget.
En enkelt  

 kommunalbestyrelse må ifølge den kommunale styrelseslov ikke  

 udpege et flertal af medlemmerne i en sådan bestyrelse, men ved et  

 samarbejde, hvor flere kommuner indgår, kan et flertal være  

 kommunalt udpegede.
Det kan forekomme tilfældigt, at et såkaldt  

 kommunalt fællesskab er omfattet af offentlighedsloven, mens et andet  

 selskab ikke er omfattet, selv om det har driftsoverenskomst med kommuner, og  

 et flertal af bestyrelsesmedlemmerne er kommunalt udpegede.
Det kan  

 også forekomme tilfældigt, at selvejende institutioner, der har  

 driftsoverenskomst med en kommune på bistandslovens område,  

 generelt er omfattet af offentlighedsloven, mens selvejende institutioner med  

 driftsoverenskomster på andre områder ofte ikke er omfattet.
I det omfang et dokument vedrørende et  

 halvoffentligt organ er til stede i et ministerium eller en kommune, vil det  

 være omfattet af offentlighedsloven, men det dækker ikke altid  

 behovet for offentlighed.
Det kan være mere eller mindre  

 tilfældigt, om vigtige dokumenter kun er til stede i det halvoffentlige  

 organ, eller de også findes hos ministeriet eller kommunen.
Der er gode grunde til at få fastlagt  

 offentlighedslovens anvendelsesområde, således at offentlighedens  

 ret til indblik ikke kan sættes ud af kraft ved formelle  

 ændringer af organisatoriske forhold.
Det afgørende skal  

 ifølge lovforslaget være, om offentlige myndigheder har  

 bestemmende indflydelse, uanset om aktiviteten foregår i traditionelt  

 offentligt regi eller i halvoffentligt regi.
Den eksisterende lov anvender begrebet  

 forvaltningsmyndighed om de forvaltninger, institutioner, selskaber m.v., der  

 er omfattet af loven.
I lovforslaget videreføres dette begreb om de  

 organer, loven omfatter.
 Offentlighedslovens almindelige undtagelser betyder bl.a.,  

 at oplysninger om produktions- og forretningshemmeligheder er undtaget fra  

 aktindsigt.
Med den foreslåede udvidelse af offentlighedslovens  

 anvendelsesområde kan hovedparten af særloven om aktindsigt i  

 miljøoplysninger (lov nr. 292 af 27. april 1994) ophæves.
Denne  

 lov blev vedtaget på baggrund af Rådets direktiv nr. 90/313 om  

 fri adgang til miljøoplysninger, EF-Tidende 1990 L 158 side 56.  

 Direktivet foreskriver (art. 6), at virksomheder, der er underlagt offentlig  

 kontrol, omfattes af direktivet.
En væsentlig grund til, at  

 særloven måtte vedtages, var, at den gældende  

 offentlighedslov ikke omfatter halvoffentlige organer, hvor det offentlige  

 har bestemmende indflydelse.
 Bestemmelsen angiver tre former for bestemmende  

 indflydelse:
a)	Driftsoverenskomst med en eller flere offentlige forvaltninger om  

 løsningen af offentlige opgaver.
Driftsoverenskomst indebærer,  

 at det offentlige har afgørende indflydelse på aktiviteten, og  

 det kan ofte være vanskeligt at skelne den fra tilsvarende aktiviteter,  

 som foregår på offentlige institutioner.
På bistandslovens  

 område er institutioner med driftsoverenskomst allerede omfattet af  

 offentlighedsloven.
b)	Bestemmende indflydelse gennem ejerskab opnås, når  

 offentlige myndigheders ejerandel enkeltvis eller tilsammen udgør over  

 halvdelen.
Undtagelsesvis kan bestemmende indflydelse være sikret ved  

 mindre ejerandel i kraft af særlig aftale f.eks. aktionæraftale.  

 Statslige aktieselskaber, som ifølge den ændring af  

 aktieselskabsloven, der blev vedtaget i juni 1995, jf. lov nr. 365 af 14.  

 juni 1995, er selskaber, hvor staten har samme forbindelse til selskabet, som  

 et moderselskab har til et datterselskab, vil være omfattet.  

 Datterselskaber omfattes ifølge sagens natur også af  

 bestemmelsen.
Ellers kunne man komme i den absurde situation, at  

 offentligheden havde ret til indsigt i et mindre interessant holdingselskab,  

 men ikke i interessante driftsselskaber.
c)	Bestemmende indflydelse gennem instruktionsadgang opnås,  

 når over halvdelen af bestyrelsesmedlemmerne i et organ er udpeget som  

 repræsentanter for offentlige myndigheder.
For halvoffentlige organer i  

 tilknytning til kommuner er der i den kommunale styrelseslovs § 68 a  

 givet nærmere bestemmelser om instruktionsadgang.
Til nr. 2 og 9 Ophævelsen af § 2, stk. 1, 2. pkt.,  

 betyder, at sager om forberedelse af lovgivning ikke længere generelt  

 kan undtages fra offentlighed, indtil lovforslag er fremsat for Folketinget,  

 eller hvis lovforslag aldrig bliver fremsat.
 For så vidt angår påtænkte  

 foranstaltninger i henhold til skatte- og afgiftslovgivningen, hvor der kan  

 være særlige beskyttelseshensyn i forberedelsesfasen, kan  

 dokumenter fortsat undtages ifølge offentlighedslovens § 13,  

 stk. 1, nr. 4.
 Den særlige undtagelse vedrørende  

 brevveksling mellem ministerier om lovgivning ifølge  

 offentlighedslovens § 10, nr. 2, vil ligeledes fortsat gælde.
 Undtagelsen vedrørende interne arbejdsdokumenter  

 gælder ligeledes.
Til nr. 3 Bestemmelsen foreslår, at vedkommende minister efter  

 forhandling med justitsministeren ved bekendtgørelse skal kunne  

 fastsætte undtagelser for indsigten i journal- og postlister.  

 Undtagelser kan fastsættes for forvaltninger eller sagsområder,  

 der ikke har væsentlig samfundsmæssig interesse.
Undtagelserne  

 skal udformes, så det præcis fremgår, hvilke forvaltninger  

 og sagsområder der undtages.
Til nr. 4 Dokumentbegrebet, der hidtil har været nøglen  

 til aktindsigt, giver kun begrænsede muligheder for indsigt i  

 edb-registre m.v.
Dokumenter, der alene opbevares i et elektronisk lager, har  

 ganske vist ikke været undtaget fra aktindsigt, men de hidtidige regler  

 har undtaget edb-registre m.v., hvor oplysninger lagres uden at indgå i  

 »dokumenter«.
Denne begrænsning fjernes efter lovforslagets § 1,  

 nr. 6, og som konsekvens heraf indføres »oplysninger« som grundbegreb  

 sammen med dokumentbegrebet.
Udtrykket »som led i administrativ sagsbehandling« i den  

 gældende lovs § 4, stk. 1, kan isoleret betragtet opfattes  

 som en begrænsning af offentlighedsprincippet.
Udtrykket harmonerer  

 dårligt med, at offentlighedsloven angår »al virksomhed, der  

 udøves af den offentlige forvaltning«, jf. § 1, stk. 1, og  

 det er i øvrigt ikke blevet tillagt nogen væsentlig betydning i  

 praksis.
Som konsekvens heraf foreslås det slettet.
Til nr. 5 Ændringen er en konsekvens af, at »oplysninger«  

 indføres som grundbegreb på linje med »dokumenter«.
Borgeren,  

 der anmoder om aktindsigt i edb-baserede oplysninger, skal præcisere  

 sin anmodning, så det er muligt at udføre den søgning,  

 som kræves, for at oplysningerne hentes frem.
Til nr. 6 Den hidtidige begrænsning for indsigt i edb-registre  

 m.v. foreslås fjernet.
Med den nye bestemmelse vil der blive sikret  

 mulighed for elektronisk aktindsigt.
Det betyder, at borgeren kan vælge  

 at få indsigt i form af elektronisk overførsel via Internettet,  

 diskette, e-post eller på anden vis.
For journallister og postlister  

 skal muligheden for elektronisk adgang gøres obligatorisk.
For andre  

 dokumenter og databaser skal mulighed for elektronisk overførsel  

 sikres i takt med, at den enkelte myndighed får de tekniske muligheder  

 herfor.
Ved databaser forstås et register eller anden elektronisk  

 kobling af oplysninger, som er etableret med henblik på registrering,  

 søgning eller sammenstilling af oplysninger.
Til nr. 7 Mange oplysninger skal være frit tilgængelige  

 på Internettet uden betaling.
For datasøgning, der kræver  

 en særlig indsats, kan betalingsregler fastsættes af vedkommende  

 minister.
Priserne må fastsættes, så de ikke blokerer for  

 elektronisk aktindsigt, og de må maksimalt svare til myndighedens  

 marginale omkostninger ved søgning og overførsel.
Til nr. 8 Bestemmelsen i § 6 a anvender det dokumentbegreb, som  

 kendes fra lovens § 4, stk. 1. Reklamer og lignende, som sendes til  

 forvaltninger, falder klart udenfor.
En folder, der anvendes som  

 debatoplæg, kan ligeledes falde udenfor, jf. beretningen fra  

 Folketingets Ombudsmand 1994 side 95. Der henvises i øvrigt til den  

 forvaltningsretlige litteratur vedrørende dokumentbegrebet.
Journallisten i stk. 1 er knyttet til den enkelte  

 sag.
Postlisten i stk. 2 indeholder en samlet registrering af ind- og  

 udgående post ved forvaltningen.
Registreringen i journallisten skal så vidt muligt  

 foretages samme dag, dokumentet indgår eller oprettes, og senest den  

 efterfølgende arbejdsdag.
Registreringen af udgående post i  

 postliste kan tilrettelægges, så den rutinemæssigt  

 foretages den efterfølgende arbejdsdag, således at det kan  

 sikres, at modtageren får skrivelsen inden eller samtidig med  

 offentliggørelsen af postlisten.
Journaliseringspligt har til formål at sikre  

 myndighederne overblik over, hvilke dokumenter en sag indeholder, bl.a.  

 således at anmodninger om aktindsigt i den pågældende sag  

 kan behandles korrekt.
En journalliste knytter sig således til den  

 enkelte sag.
Til forskel herfra angår postlister alle sager ved en  

 myndighed.
I en postliste registreres myndighedens ind- og udgående  

 post.
Kommunernes Landsforening og nogle ministerier  

 anførte i forbindelse med behandlingen af beslutningsforslag nr.
B 60  

 (jf.
B 60, folketingsåret 1994-95, bilag 3 og 7), at tidsforbruget ved  

 at udarbejde åbne postlister vil blive væsentligt større.  

 Argumentet herfor er, at der i givet fald skal foretages en konkret vurdering  

 af hvert enkelt dokument med henblik på at sikre, at postlisten ikke  

 indeholder fortrolige oplysninger.
Dette lovforslag er udformet på  

 linje med den svenske ordning, og der skal netop ikke foretages en  

 frasortering af fortrolige sager.
Tværtimod er det vigtigt, at  

 postlisten - som i Sverige - giver adgang til at få kendskab til et  

 dokument, selv om indholdet er fortroligt.
Det forudsætter naturligvis,  

 at postlisten rutinemæssigt udarbejdes, så den ikke i sig selv  

 røber fortrolige oplysninger.
Den konkrete vurdering af mulige  

 undtagelser fra aktindsigt skal således først foretages,  

 når der anmodes om indsigt i dokumenter.
 Registreringspligten for dokumenter gælder uanset  

 hvilken teknik, der er benyttet ved produktion og formidling, f.eks.  

 elektronisk post og telefax.
Ifølge stk. 4 kan vedkommende minister ved  

 bekendtgørelse fastlægge undtagelser fra registreringspligten.  

 Undtagelser kan f.eks. fastsættes ved institutioner, som hverken  

 træffer afgørelser som myndighed eller på anden måde  

 har væsentlig samfundsmæssig interesse.
Bekendtgørelserne  

 skal udformes, således at undtagelser præcist angiver, hvilke  

 forvaltninger, sagsområder eller dokumenttyper der fritages.
 Offentligheden har ret til aktindsigt i journallister og  

 postlister efter offentlighedslovens almindelige regler, jf. § 5, og  

 Folketingets Ombudsmands beretning 1994 side 79.
Ifølge lovens § 12, stk. 1, nr. 1, og  

 § 13, stk. 1, nr. 6, skal retten til aktindsigt begrænses for  

 at beskytte oplysninger om enkeltpersoners private forhold.
Disse  

 begrænsninger vedrører også indsigt i journal- og  

 postlister.
De nødvendige begrænsninger vil typisk kun  

 angå personens identitet.
Undtagelsesvis kan der være behov for  

 at tilbageholde oplysninger om sagens karakter, typisk i sager hvor den  

 mulige personkreds er meget lille.
 Elektronisk databehandling har fundet stor anvendelse, og  

 regeringens IT-politiske handlingsplan sigter mod yderligere anvendelse i de  

 kommende år, jf. især planens pkt. 6.1. om elektronisk  

 sagsbehandling og arkivering i offentlige institutioner.  

 Informationsteknologien vil være særdeles velegnet til at sikre  

 offentligheden nem adgang til journallister og postlister.
Med anvendelse af edb ved førelsen af journallister  

 og postlister, som foreslået i § 6 b, vil arbejdsindsatsen kunne  

 minimeres.
Dertil kommer, at det ressourceforbrug, der medgår til disse  

 opgaver, vil føre til besparelser i det samlede ressourceforbrug i den  

 daglige sagsbehandling.
Det er ganske enkelt hurtigere at få noget fra  

 hånden, når der er orden i de dokumenter, der hører til en  

 sag.
Besparelsen vil sandsynligvis klart overgå den marginale merudgift  

 til førelsen af journal- og postlister.
Der kan i praksis indføres registreringsrutiner med  

 brug af informationsteknologi, hvor journal- og postlister produceres i  

 én arbejdsgang.
Journallisten vil naturligt indeholde et journalnummer  

 og en kort angivelse af den sag, som dokumenterne på listen  

 vedrører.
Til postlisten overføres journalnummeret og den korte  

 sagsangivelse for det enkelte dokument.
Der fordres derimod ikke en kort  

 angivelse af det enkelte dokuments indhold, fordi et sådant krav kan  

 gøre det vanskeligt at indføre en hurtig arbejdsrutine ved  

 registreringen.
Med forslaget til ny § 6 c sikres det, at  

 offentligheden får ret til indsigt i, hvilke præmisser der styrer  

 de beregninger, analyser og beslutninger, der foretages ved hjælp af  

 modeller og programmer.
Myndigheder, der anvender modeller og programmer,  

 får pligt til at udarbejde og give indsigt i beskrivelser af, hvordan  

 modellen eller programmet fungerer (systemdokumentation). Retten til  

 aktindsigt kan ikke omfatte hele edb-programmer på grund af  

 ophavsretten til disse.
 Med hensyn til automatiske beslutningssystemer i  

 personsager kan henvises til justitsministerens lovforslag om behandling af  

 personoplysninger (L 44, folketingsåret 1998-99) § 39,  

 stk. 3.
Til nr. 10 Offentlighedslovens undtagelse om udenrigspolitiske  

 forhold er blevet benyttet til at hindre offentlighed.  

 Undtagelsesbestemmelsen i offentlighedslovens § 13, stk. 1, nr. 2,  

 om »rigets udenrigspolitiske eller udenrigsøkonomiske interesser,  

 herunder forholdet til fremmede magter eller mellemfolkelige institutioner«  

 forudsætter principielt en konkret vurdering.
Det hindrer dog ikke, at  

 aktindsigt nægtes ret generelt, hvis dokumentet ifølge EU-kutyme  

 er fortroligt, og beklageligvis er overordentlig mange dokumenter fortrolige  

 ifølge EU-kutyme.
Det betyder, at f.eks. dokumenter, der modtages hos  

 ministerier fra Kommissionen og Rådet, og dokumenter, der udveksles  

 mellem danske myndigheder og EU-organer, herunder de talrige udvalg og  

 komiteer, ofte kan undtages fra offentlighed.
Den foreslåede nye bestemmelse i § 13,  

 stk. 3, gælder for alle dokumenter, der vedrører EU.
Det  

 vil sige dokumenter, som danske myndigheder modtager fra Råd,  

 Kommission, EU-Parlamentet, EF-Domstolen, udvalg, komiteer m.v. og  

 dokumenter, som danske myndigheder udarbejder vedrørende EU-sager.  

 Bestemmelsen gælder endvidere for dokumenter vedrørende EU, der  

 modtages hos danske myndigheder fra private organisationer m.v.
 Bestemmelsen betyder, at dokumenter, der vedrører  

 EU, ikke kan undtages med henvisning til EU-kutyme eller lignende.
Dokumenter, der vedrører EU, kan i særlige  

 tilfælde undtages efter andre bestemmelser i offentlighedsloven.
Som  

 eksempler kan nævnes: Når det konkret skønnes  

 nødvendigt for at beskytte økonomiske interesser, kan  

 dokumenter, f.eks. et forhandlingsmandat, undtages ifølge  

 offentlighedslovens § 13, stk. 1, nr. 5. Dokumenter, der udarbejdes  

 vedrørende retssager f.eks. ved EF-Domstolen, kan undtages  

 ifølge § 10, nr. 4.
Til nr. 11 og 13 Der er tale om konsekvensændringer som følge  

 af lovforslagets § 1, nr. 4, 5 og 6.
Til nr. 12 Den nye bestemmelse i § 15, stk. 3, sikrer en  

 klageadgang vedrørende aktindsigt i forhold til halvoffentlige  

 organer.
Klageadgangen omfatter både de organer, som er omfattet af den  

 eksisterende lovs § 1, stk. 2 og 3, i det omfang, der ikke allerede  

 eksisterer en klageinstans for disse organer, og de organer, som yderligere  

 bliver omfattet af den foreslåede formulering af et nyt stk. 2 i  

 § 1.
Til § 2 Det foreslås, at loven træder i kraft den 1.  

 januar 2000. Dog skal bestemmelsen i lovforslagets § 6 b om, at  

 offentlige forvaltninger skal anvende elektronisk databehandling ved  

 registreringen af journallister og postlister, først gælde  

 senest fra 1. januar 2002. Senest ved dette tidspunkt skal offentligheden,  

 herunder medierne, ligeledes sikres mulighed for elektronisk adgang til de  

 offentlige myndigheders journallister og postlister og til andre dokumenter  

 og databaser, når den enkelte myndighed har de tekniske muligheder for  

 at yde denne service.
 Som det har været tilfældet ved tidligere  

 ændringer af loven, vil bestemmelsen om udvidelse af lovens  

 anvendelsesområde, jf. stk. 2, først gælde for de  

 pågældende organer m.v. fra lovens ikrafttræden.
 Med hensyn til dokumenter, der vedrører Den  

 Europæiske Union, foreslåes det, at alle sådanne dokumenter  

 omfattes af loven uanset oprettelsestidspunkt, på samme måde som  

 det er sket ved den særlige lov om aktindsigt i  

 miljøoplysninger, jf. § 3, stk. 2, i lov nr. 292 af 27.  

 april 1994.
Skriftlig fremsættelse Anne Baastrup (SF):
 Som ordfører for forslagsstillerne tillader jeg mig  

 herved at fremsætte:
 Forslag til lov om ændring af lov om offentlighed  

 i forvaltningen. (Anvendelsesområde, journal- og postlister,  

 elektronisk adgang til databaser  m.v.).
(Lovforslag nr.
L 202).
 Jeg henviser i øvrigt til de bemærkninger,  

 der ledsager lovforslaget, og anbefaler det til Tingets velvillige  

 behandling.
Bilag Lovforslaget sammenholdt med gældende lov Gældende formulering Lovforslaget § 1 I lov nr. 572 af 19. december 1985 om offentlighed i forvaltningen, som  

 senest ændret ved lov nr. 276 af 13. maj 1998, foretages  

 følgende ændringer:
 § 1. Loven gælder for al virksomhed, der udøves af den  

 offentlige forvaltning, jfr. dog §§ 2 og 3.
Stk. 2. Loven gælder endvidere for 1. I § 1 indsættes efter stk. 1 som nyt  

 stykke:
 3)	kollektive varmeforsyningsanlæg, som er omfattet af  

 varmeforsyningsloven og har en kapacitet på mere end 10 MJ/s.
»Stk. 2. Loven gælder også for selskaber,  

 foreninger og fonde m.v., hvor statslige, kommunale eller andre offentlige  

 forvaltninger har bestemmende indflydelse gennem driftsoverenskomst om  

 løsningen af offentlige opgaver, gennem ejerskab eller gennem  

 udpegning af bestyrelsesmedlemmer, der er undergivet instruktionsadgang fra  

 en offentlig forvaltning.« Stk. 2 og 3 bliver herefter stk. 3 og 4.
Stk. 3. Vedkommende minister kan efter forhandling med  

 justitsministeren fastsætte regler om, at loven skal gælde for  

 nærmere angivne selskaber, institutioner, foreninger m.v., som ikke kan  

 henregnes til den offentlige forvaltning.
Det gælder dog kun,  

 såfremt udgifterne ved deres virksomhed overvejende dækkes af  

 statslige eller kommunale midler, eller i det omfang de ved eller i henhold  

 til lov har fået tillagt beføjelse til at træffe  

 afgørelser på statens eller en kommunes vegne.
Vedkommende  

 minister kan herunder fastsætte nærmere regler om opbevaring m.v.  

 af dokumenter.
 § 2. Loven gælder ikke for sager inden for strafferetsplejen.  

 Sager om lovgivning, herunder bevillingslove, er kun omfattet af loven, for  

 så vidt lovforslag er fremsat for Folketinget.
 2. § 2, stk. 1, 2. pkt., ophæves.
Stk. 2. Bortset fra bestemmelsen i § 6 gælder loven  

 endvidere ikke for sager om ansættelse eller forfremmelse i det  

 offentliges tjeneste.
Det samme gælder for andre sager om  

 enkeltpersoners ansættelsesforhold i det offentliges tjeneste, jf. dog  

 stk. 3 og § 4, stk. 2.
Stk. 3. I sager som nævnt i stk. 2, 2. pkt.,  

 gælder loven for oplysninger om den ansattes navn, stilling,  

 uddannelse, arbejdsopgaver, lønmæssige forhold og  

 tjenesterejser.
For så vidt angår ansatte i chefstillinger,  

 gælder loven endvidere for oplysninger om disciplinære reaktioner  

 af advarsel eller derover.
Det gælder dog kun for et tidsrum af to  

 år efter, at den endelige afgørelse herom er truffet.
 Stk. 4. Justitsministeren kan bestemme, at loven i sager,  

 der er omfattet af stk. 2, 2. pkt., tillige skal gælde for andre  

 oplysninger end dem, der er nævnt i stk. 3.
§ 4. Enhver kan med de undtagelser, der er nævnt i §§ 7-14,  

 forlange at blive gjort bekendt med dokumenter, der er indgået til  

 eller oprettet af en forvaltningsmyndighed som led i administrativ  

 sagsbehandling i forbindelse med dens virksomhed.
En forvaltningsmyndighed  

 kan give aktindsigt i videre omfang, medmindre andet følger af regler  

 om tavshedspligt m.v.
 4. § 4, stk. 1, 1. pkt., affattes  

 således:
»Enhver kan med de undtagelser, der er nævnt i  

 §§ 7-14, forlange at blive gjort bekendt med oplysninger og dokumenter,  

 der er indgået til eller oprettet af en forvaltningsmyndighed i  

 forbindelse med dens virksomhed.« 5. I § 4, stk. 3, indsættes efter »angive«  

 ordene: »de oplysninger,«.
Stk. 2. Den, hvis personlige forhold er omtalt i et  

 dokument, kan med de undtagelser, der er nævnt i §§ 7-11 og § 14,  

 forlange at blive gjort bekendt med oplysningerne herom.
Det gælder dog  

 ikke i det omfang de hensyn, der er nævnt i § 13, eller hensynet til  

 den pågældende selv eller andre med afgørende vægt  

 taler imod.
 Stk. 3. Begæring efter stk. 1 og 2 skal angive de  

 dokumenter eller den sag, som den pågældende ønsker at  

 blive gjort bekendt med.
§ 5. Retten til aktindsigt omfatter 6. I § 5, stk. 1, indsættes efter nr. 2 som  

 nye numre:
1)	alle dokumenter, der vedrører sagen, herunder genpart af de  

 skrivelser, der er udgået fra myndigheden, når skrivelserne  

 må antages at være kommet frem til adressaten, og »3)	elektronisk adgang til journallister og postlister, jf. §§ 6 a  

 og 6 b, og 4)	elektronisk adgang til andre dokumenter og databaser, når  

 det er muligt med de tekniske hjælpemidler, myndigheden råder  

 over.« 2)	indførelse i journaler, registre og andre fortegnelser  

 vedrørende den pågældende sags dokumenter.
 7. § 5, stk. 2 og 3, ophæves, og i  

 stedet indsættes:
 Stk. 2. Retten til aktindsigt omfatter ikke registre  

 eller andre systematiserede fortegnelser, hvor der gøres brug af  

 elektronisk databehandling, dog bortset fra fortegnelser som nævnt i  

 stk. 1, nr. 2.
»Stk. 2. Vedkommende minister kan fastsætte regler om  

 betaling for elektronisk adgang til dokumenter og databaser, jf. stk. 1,  

 nr. 4, dog maksimalt svarende til myndighedens marginale omkostninger.« Stk. 3. Vedkommende minister kan fastsætte regler  

 om offentlighedens adgang til at blive gjort bekendt med oplysninger i  

 edb-registre m.v., der ikke er omfattet af loven om offentlige myndigheders  

 registre.
Der kan herunder fastsættes regler om betaling.
 § 10. Retten til aktindsigt omfatter ikke:
 1)	Statsrådsprotokoller, referater af møder mellem  

 ministre og dokumenter, der udarbejdes af en myndighed til brug for  

 sådanne møder.
 2)	Brevveksling mellem ministerier om lovgivning,  herunder  

 bevillingslove.
 9. I § 10, nr. 2, indsættes efter »ministerier«  

 ordene: », direktorater og styrelser«.
 3)	Dokumenter, der udveksles i forbindelse med, at en myndighed  

 udfører sekretariatsopgaver for en anden myndighed.
 4)	Myndigheders brevveksling med sagkyndige til brug i retssager eller  

 ved overvejelse af, om retssag bør føres.
 5)	Materiale, der tilvejebringes som grundlag for udarbejdelse af  

 offentlig statistik eller videnskabelige undersøgelser.
§ 13. Retten til aktindsigt kan begrænses i det omfang, det  

 er nødvendigt til beskyttelse af væsentlige hensyn til 1)	statens sikkerhed eller rigets forsvar, 2)	rigets udenrigspolitiske eller udenrigsøkonomiske interesser,  

 herunder forholdet til fremmede magter eller mellemfolkelige  

 institutioner, 3)	forebyggelse, opklaring og forfølgning af  

 lovovertrædelser, straffuldbyrdelse og lignende samt beskyttelse af  

 sigtede, vidner eller andre i sager om strafferetlig eller disciplinær  

 forfølgning, 4)	gennemførelse af offentlig kontrol, regulerings- eller  

 planlægningsvirksomhed eller af påtænkte foranstaltninger i  

 henhold til skatte- og afgiftslovgivningen, 5)	det offentliges økonomiske interesser, herunder  

 udførelsen af det offentliges forretningsvirksomhed, eller 6)	private og offentlige  interesser, hvor hemmeligholdelse efter  

 forholdets særlige karakter er påkrævet.
 Stk. 2. Gør hensyn som nævnt i stk. 1 sig  

 kun gældende for en del af et dokument, skal den pågældende  

 gøres bekendt med dokumentets øvrige indhold.
 10. I § 13 indsættes efter stk. 2 som nyt  

 stykke:
»Stk. 3. Bestemmelsen i stk. 1, nr. 2,  

 gælder ikke dokumenter, der vedrører Den Europæiske  

 Union.« 11. § 15, stk. 1, affattes således:
§ 15. Fremsættes der begæring om aktindsigt  

 vedrørende dokumenter, der indgår i en sag, hvori der er eller  

 vil blive truffet afgørelse af en forvaltningsmyndighed, afgør  

 denne myndighed, om begæringen kan imødekommes.
I andre  

 tilfælde afgøres sager om aktindsigt af den myndighed, der har  

 dokumentet i sin besiddelse.
»Fremsættes der begæring om aktindsigt  

 vedrørende oplysninger eller dokumenter, der indgår i en sag,  

 hvori der er eller vil blive truffet afgørelse af en  

 forvaltningsmyndighed, afgør denne myndighed, om begæringen kan  

 imødekommes.
I andre tilfælde afgøres sager om aktindsigt  

 af den myndighed, der har oplysningen eller dokumentet i sin  

 besiddelse.« Stk. 2. Afgørelser om  

 aktindsigtsspørgsmål kan påklages særskilt til den  

 myndighed, som er klageinstans i forhold til afgørelsen eller  

 behandlingen i øvrigt af den sag, begæringen om aktindsigt  

 vedrører.
 Stk. 3. Vedkommende minister kan fastsætte  

 bestemmelser, der fraviger reglerne i stk. 1 og 2.
 12. I § 15 indsættes efter stk. 2 som nyt  

 stykke:
»Stk. 3. I de tilfælde, hvor ingen myndighed er  

 klageinstans, jf. stk. 2, kan afgørelser om  

 aktindsigtsspørgsmål vedrørende de i § 1,  

 stk. 2-4, omhandlede myndigheder og organisationer m.v. påklages  

 til indenrigsministeren.« Stk. 3 bliver herefter stk. 4.
 § 16. Vedkommende myndighed afgør snarest, om en  

 begæring kan imødekommes, og om den, der har fremsat  

 begæringen, skal gøres bekendt med dokumenterne ved, at der  

 gives adgang til gennemsyn på stedet, eller ved, at der udleveres en  

 afskrift eller kopi.
 13. I § 16, stk. 1, indsættes efter  

 »gøres bekendt med« ordene: »oplysningerne eller«.
 Stk. 2. Er en begæring om aktindsigt ikke  

 imødekommet eller afslået inden 10 dage efter, at den er  

 modtaget af vedkommende myndighed, skal myndigheden underrette den  

 begærende om grunden hertil samt om, hvornår en afgørelse  

 kan forventes at foreligge.
Stk. 3. Fremsættes der begæring om aktindsigt  

 i sager som nævnt i § 2, stk. 2, 2. pkt., underretter myndigheden  

 snarest den ansatte herom med angivelse af, hvem der har fremsat  

 begæringen.
Når der er truffet afgørelse om aktindsigt,  

 underretter myndigheden den ansatte om, hvilke oplysninger i sagen der er  

 udleveret.
 Stk. 4. Justitsministeren fastsætter regler om  

 betaling for afskrifter og kopier.
