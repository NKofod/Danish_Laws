 Efter forhandling med finanshovedbogholderiet, skattedepartementet samt 1.  

 og 3. revisionsdepartement fastsætter justitsministeriet herved følgende  

 bestemmelser om politikredsenes kasse- og regnskabsvæsen m.v., jfr. herved  

 bekendtgørelse nr. 178 af 21. maj 1937 af lov om statens regnskabsvæsen og  

 revision som ændret ved lov nr. 486 af 28. november 1942:
I.
Kassererforretninger.
A.
Kasser.
 § 1.  Ved hvert embede skal der forefindes en  

 hovedkasse, der skal omfatte alle embedets indtægter og udgifter, og en  

 portokasse.
Stk. 2.  Endvidere kan der oprettes bikasser i det  

 omfang, som forholdene, særligt hensynet til publikums betjening, gør det  

 formålstjenligt.
Det bør tilstræbes, at antallet af bikasser er så ringe som  

 muligt.
Navnlig bør samtlige under hver enkelt kassebogsfører henlagte  

 indtægter og udgifter bortset fra portokassen - samles i een kasse.
 Stk. 3.  På afdelingskontorer og andre steder, hvor det  

 findes hensigtsmæssigt, f.eks. politistationer, der er beliggende i en anden  

 by end politikontoret, bør der oprettes en bikasse, kaldet »almindelig  

 kasse«, der skal omfatte alle vedkommende kontors eller politistations  

 indtægter og udgifter.
Stk. 4.  På sysselkontorerne skal forefindes en særlig  

 bikasse.
Med hensyn til regnskabsføringen og regnskabsaflæggelsen for denne  

 kasse henvises til den herom udfærdigede instruks, hvis regler i det omfang  

 de afviger fra reglerne i nærværende cirkulære, træder i stedet for disse.
§ 2.  Kassebeholdningerne omfatter kontante midler -  

 herunder checks, andre anvisninger, stempelmærker, feriemærker og frimærker -  

 samt bank-, sparekasse- og girobeholdninger.
Indkomne checks og andre  

 anvisninger skal snarest hæves eller indsættes i bank eller sparekasse.
Stk. 2.  Kassebeholdningerne skal opbevares på  

 kontorerne i særskilt forvaring og adskilt fra private midler.
De bør ved  

 kassens daglige afslutning anbringes i pengeskab eller, såfremt et sådant  

 ikke forefindes, på anden måde under forsvarlig lukke.
De må under ingen  

 omstændigheder anvendes til dækning af private regninger, til lønningsforskud  

 eller til private lån.
 § 3.  Hovedkassens kontante beholdning bør ikke være  

 større end nødvendigt til bestridelse af kassens daglige kontante  

 udbetalinger; overskydende beløb indsættes på embedets bank-, sparekasse-  

 eller postgirokonto.
Stk. 2.  Der bør kun oprettes een bank- eller  

 sparekassekonto ved hovedkassen.
Iøvrigt bør oprettelse af bank- eller  

 sparekassekonti, når bortset fra kapitalmidler, der tilhører deponenter eller  

 legater, kun finde sted efter aftale med justitsministeriets kasseinspektør.
Stk. 3.  Der bør kun oprettes een postgirokonto ved  

 hovedkassen.
Ved større embeder, hvor det er hensigtsmæssigt at have en  

 særlig girokonto for bødeindbetalinger, kan der dog oprettes en sådan konto.
 Stk. 4.  Pengeforsendelser bør i videst muligt omfang  

 ske ved girering.
 § 4.  Når hovedkassens samlede kassebeholdning  

 overstiger, hvad der må anses for nødvendigt til at dække den nærmeste tids  

 løbende udgifter, indbetales det overskydende som intrade pr. postgiro til  

 finanshovedbogholderiet, Christiansborg Slotsplads 1, København K., postkonto  

 nr. 5000.
St. 2. Er beholdningen ikke tilstrækkelig til dækning af forestående  

 udgifter, kan det manglende beløb rekvireres hos finanshovedbogholderiet.
Der  

 må ikke rekvireres forskud fra andre myndigheder end finansministeriet,  

 således heller ikke fra amter eller kommuner.
Denne bestemmelse er ikke til  

 hinder for, at der afkræves vedkommende private sikkerhedsstillelse eller  

 depositum, hvor der hjemmel dertil.
 Stk. 3.  Indbetaling af overskydende beløb og  

 rekvisition af manglende beløb bør ske med runde summer.
§ 5.  Portokassen må ikke indeholde kontante penge  

 eller checks.
Kassens beholdning må ikke overstige det efter embedets normale  

 forbrug rimelige.
 § 6.  Der kan af hovedkassen ydes bikasser et fast  

 forskud.
 Stk. 2.  Der skal mindst een gang ugentlig ske afregning  

 fra bikasserne, herunder de i enkeltmandsdistrikter stationerede  

 polititjenestemænds kasser, således at der i disse efter afregningen kun  

 findes kassernes faste forskud.
 Stk. 3.  Afregningerne bør i det omfang, hvori det er  

 hensigtsmæssigt, ske i summarisk form.
 § 7.  Er politimesteren stempelpapirforhandler,  

 oprettes en særlig kasse vedrørende stempelpapirforhandlingen.
 Stk. 2.  Regnskabet vedrørende stempelpapirforhandling  

 føres og aflægges uafhængigt af politikontorets regnskab efter de af  

 skattedepartementet fastsatte bestemmelser (Instruks for  

 stempelpapirforhandlere).
B.
Kassebøger.
§ 8.  Ved hovedkassen føres en kassekladde (P 496) med  

 3 kolonner for henholdsvis kasse, bank og giro.
For så vidt embedet ud over  

 den almindelige girokonto tillige har en bødegirokonto, må der anlægges to  

 kolonner for giro i kassekladden.
 Stk. 2.  Kassekladden skal indrettes til  

 gennemskrivning, således at eksemplarer af de benyttede blade daglig kan  

 udrives og videregives til bogholderen.
Stk. 3.  Indtægter af pas, jagttegn, hundetegn,  

 førerbeviser og nummerplader kan umiddelbart før kassens daglige afslutning  

 posteres i kassekladden med samlede beløb på grundlag af de i § 17, stk. 1,  

 omhandlede kvitteringsgenparter.
Bortset herfra skal der for hver ind- og  

 udbetaling straks foretages postering med en kort tekstangivelse i  

 kassekladden.
Ved dagens afslutning sammentælles kassekladden inden for hver  

 af kolonnerne kasse, bank og giro.
Derefter indføres i kassekladden de ved  

 dagens begyndelse foreliggende beholdninger for hver af de tre kolonner, og  

 de beholdninger, der skal overføres til næste dag, opgøres ved sammentælling  

 af hver kolonne for sig.
Der foretages i kassekladden notat om, hvorledes  

 kontantbeholdningen foreligger.
St. 4. Bogholderen konstaterer daglig ved kassens afslutning  

 kontantbeholdningens tilstedeværelse.
Sammen med kassereren foretager  

 bogholderen endvidere mindst een gang ugentlig afstemning af bank- eller  

 sparekassebeholdningen (så vidt muligt med vedkommende banks eller  

 sparekasses kontoudtog) og daglig afstemning af girobeholdningen med  

 postgirokontorets kontouddrag.
 § 9.  For portokassen føres en portokassebog (P 243),  

 der omfatter regnskabet med frimærker, frankerede brev- og korrespondancekort  

 samt frankokort til frankeringsmaskiner, men ikke udgifter til  

 frankostemplinger.
 Stk. 2.  Portokassebogen indrettes med en kolonne for  

 indtægter (porto modtaget fra hovedkassen) og en kolonne for udgifter  

 (forbruget af porto). Kassebogen føres for hele regnskabsåret uden saldering,  

 der først finder sted ved regnskabsårets udløb.
 Stk. 3.  Såfremt der udleveres frimærker eller  

 frankerede brev- og korrespondancekort til afdelingskontorer og  

 politistationer m.v., skal bogføring ske i portokassebogen, og kvittering  

 afgives af modtageren.
Stk. 4.  Et frankokort til en frankeringsmaskine føres i  

 sin helhed til udgift ved indsættelsen af kortet i maskinen.
Det bør på bilag  

 vedrørende indkøb af frankokort angives, hvilket beløb frankeringsmaskinens  

 tæller udviste ved indkøbet.
Stk. 5.  Portokassen afstemmes mindst 2 gange månedlig.  

 Forekommer der ved afstemningen differencer, kan disse med tiltrædelse af  

 politimesteren eller en politifuldmægtig føres til udgift eller indtægt i  

 portokassebogens kolonne for udgifter.
Tiltrædelsen må fremgå af  

 portokassebogen.
 Stk. 6.  Portorefusion tages til indtægt for  

 hovedkassen, hvad enten refusionen sker kontant eller ved frimærker.  

 Frimærker, der tilsendes embedet som portorefusion eller betaling for  

 straffeattester o.lign., kan om fornødent henligge som en del af hovedkassens  

 beholdning, indtil et til overførsel til portokassen passende beløb er nået.  

 Bogføring af forudbetalt porto, der straks anvendes til frankering, kan  

 undlades.
 § 10.  På afdelingskontorer og politistationer m.v.  

 skal der for regnskabet med porto føres en portokassebog i overensstemmelse  

 med reglerne i § 9.
§ 11.  For bikasser, herunder de i  

 enkeltmandsdistrikter stationerede polititjenestemænds kasser, anvendes  

 særlige til gennemskrivning indrettede bikassebøger (P 193). I forbindelse  

 med afregningen afgives de originale blade af de pågældende sider i  

 kassebogen og samtlige bilag.
Såfremt en ved det pågældende ekspeditionssted  

 benyttet protokol eller journal er egnet til tillige at tjene som bikassebog,  

 f.eks. jagttegnsbogen, hundeprotokollen og journalerne for salg af  

 nummerplader, prøveskilte, førerbeviser og pas, er særlige bikassebøger  

 ufornødne.
 Stk. 2.  Bikassebøger skal afstemmes daglig.
§ 12.  For »almindelige kasser« føres en til  

 gennemskrivning indrettet særlig kassebog (P 194) med kolonner for de  

 forskellige indtægts- og udgiftsgrupper.
I forbindelse med afregningen til  

 hovedkassen indsendes til politikontoret de originale blade af de pågældende  

 sider i kassebogen og samtlige bilag.
§ 13.  Alle indbetalinger og udbetalinger skal straks  

 indføres i vedkommende kassebog under indbetalingens eller udbetalingens  

 dato, jfr. dog § 8, stk. 3, 1. punktum.
Denne bestemmelse omfatter også  

 sådanne tilfælde, hvor et indbetalt beløb straks udbetales, eller hvor en  

 check modtages til videreforsendelse.
Stk. 2.  Bøgerne skal føres med orden og omhu, og  

 indførslerne skal ske med blæk eller kuglepen.
Når en side er udskrevet,  

 optælles kolonnerne straks, og summen anføres og overføres til næste side.
Stk. 3.  Fejlnoteringer i kassebøgerne rettes enten ved  

 let overstregning og ved notering af ny tekst og tal på en sådan måde, at det  

 overstregede dog bliver læseligt, eller ved ompostering.
Radering og  

 benyttelse af radervand i bøgerne må ikke finde sted.
Stk. 4.  Der må ikke i kassebøgerne forekomme  

 åbenstående sider eller dele af sådanne forud for den side, som i øjeblikket  

 benyttes.
Hvis indtægts- og udgiftsposterne føres på samme side eller folio,  

 må de transporteres eller afsluttes samtidigt og på samme side eller folio.  

 Hvis nogen del af en side eller et folio forbliver ubenyttet, skal det  

 ubenyttede straks gøres uanvendeligt for senere tilføjelser ved en skråstreg  

 eller på anden måde.
Dersom hele sider ved en fejltagelse overspringes, skal  

 de på samme måde gøres uanvendelige til senere tilføjelser.
§ 14.  Andre kassedifferencer end de i § 9, stk. 5,  

 omhandlede skal straks midlertidigt bogføres på en særlig konto i  

 kontoplanens afsnit V og indberettes til politimesteren, der træffer  

 bestemmelse om, hvorvidt forholdet skal gøres til genstand for en nøjere  

 undersøgelse.
Differencer på 100 kr. eller derover, som ikke kan opklares,  

 indberettes snarest til justitsministeriet, der træffer bestemmelse om  

 differencernes postering.
Mindre differencer, der forbliver uopklarede,  

 posteres efter politimesterens bestemmelse på kontoen »Diverse  

 indtægter« eller kontoen »Forskellige udgifter vedrørende  

 polititjenesten« med fornøden forklaring i regnskabsoversigten eller på  

 et medfølgende bilag.
 § 15.  Kassebøgerne skal være paginerede eller  

 folierede og - med undtagelse af de til gennemskrivning indrettede kassebøger  

 - forsynet med politimesterens autorisation.
 Stk. 2.  Foran i den i § 20 omhandlede kontoplan  

 indføres en fortegnelse over samtlige ved embedet værende kasser med  

 angivelse af størrelsen på et eventuelt fast forskud og de dertil hørende  

 kassebøger eller journaler.
C.
Almindelige bestemmelser.
 § 16.  For enhver udbetaling og i videst muligt omfang  

 for enhver indbetaling skal der foreligge behørig dokumentation.
Stk. 2.  Regninger skal være efterregnede af kassereren,  

 inden udbetaling finder sted.
De skal endvidere være attesterede af rette  

 vedkommende, så vidt muligt inden udbetaling finder sted.
Om efterregningen  

 giver kassereren notat på regningerne.
 § 17.  For enhver direkte indbetaling til hovedkassen  

 skal der af kassereren afgives kvittering, hvilket sker på en af bogholderen  

 eller af den, der forestår vedkommende ekspeditionssted, udfyldt og  

 underskrevet blanket (P 210, 211). Kvitteringsblanketterne skal være  

 fremstillede til gennemskrift i 3 eksemplarer, hvoraf bogholderen eller den,  

 der forestår vedkommende ekspeditionssted, beholder det ene og kassereren det  

 andet, medens vedkommende, der foretager indbetalingen, får det tredje.  

 Kvitteringsblanketterne skal være forsynede med fortløbende numre.
Stk. 2.  Ved enhver direkte indbetaling til hovedkassen  

 fra en bikasse finder stk. 1 anvendelse.
Kassererens kvittering, der skal  

 være kontrasigneret af bogholderen, kan dog meddeles i den pågældende  

 bikassebog.
Bogholderen udfærdiger til brug ved indtægtskontrollen, jfr. §  

 23, stk. 1, notat om den skete afregning.
Stk. 3.  Ved indbetaling til en bikasse - hvad enten det  

 sker direkte eller gennem postvæsenet - skal der af den, der modtager  

 indbetalingen, udstedes en kvittering (P 212). Kvitteringsblanketterne skal  

 bære fortløbende numre og være fremstillede til gennemskrivning i to  

 eksemplarer, hvoraf vedkommende, der foretager indbetalingen, modtager det  

 ene, medens den, der modtager indbetalingen, beholder det andet.
Sidstnævnte  

 eksemplar skal samtidig med afregningen afleveres til vedkommende kasserer.  

 Såfremt der ved en bikasse modtages betaling for pas, jagttegn, hundetegn,  

 førerbeviser, nummerplader, næringsadkomster eller straffeattester, kan  

 kvitteringsudstedelse dog undlades.
 Stk. 4.  Ved afregning fra en bikasse til en  

 »almindelig kasse« finder stk. 3, bortset fra sidste punktum,  

 tilsvarende anvendelse.
 Stk. 5.  I tilfælde af fejlskrift eller makulation skal  

 den annullerede kvitteringsblanket vedhæftes den følgende gyldige  

 kvitteringsblanket.
 Stk. 6.  Bogholderen foretager udlevering af hæfter med  

 kvitteringsblanketter og fører en fortegnelse over de hæfter, der er i brug.
 Stk. 7.  Publikum skal ved opslag (P 345, 346, 347 og  

 349) på iøjnefaldende steder underrettes om, i hvilket omfang og på hvilken  

 måde det er pålagt personalet at udstede kvittering.
 § 18.  Kassereren fører kontrol med, at genparterne af  

 de kvitteringer, der udstedes af de kasser, der afregner til dem, modtages i  

 ubrudt nummerfølge, og at de på kvitteringsgenparterne anførte indtægter er  

 medtaget i afregningen.
II.
Bogholderiet.
A.
Almindelige bestemmelser.
 § 19.  Bogføringen, der skal omfatte alle embedets  

 indtægter og udgifter, sker efter det dobbelte bogholderis principper og  

 under anvendelse af et gennemskrivningssystem med samtidig indførelse af  

 systematiske posteringer på kontokort (P 490, 491, 492) og af kronologiske  

 posteringer på journalarket (P 493, 494, 495).
§ 20.  Som grundlag for bogføringen anvendes en af  

 justitsministeriet fastsat kontoplan.
Planen inddeles i 5 afsnit: I.  

 Beholdninger m.v., II.
Finanshovedbogholderiets kontohavere, III.
Reskontro A  

 (Sagsomkostninger), IV.
Reskontro B (Underholdsbidrag) og V.
Reskontro C  

 (Andre regnskaber).
§ 21.  Kontokortene anbringes i stålkartotekskasser,  

 som uden for kontortiden holdes aflåst.
Henstilling af kortene sker i den  

 rækkefølge, der angives ved kontoplanen.
Imellem kortene anbringes fanekort  

 eller skillekort forsynet med de fornødne betegnelser.
 Stk. 2  Ved udgangen af hvert finansår udtages samtlige  

 i kontoplanens afsnit I og II anførte kort af kartotekskassen og arkiveres.
Stk. 3.  De i afsnit III (reskontro A) anførte kort  

 udtages og arkiveres, efterhånden som kontiene afsluttes.
For de i disse  

 afsnit anførte kort fortsættes i et nyt finansår den fortløbende nummerering  

 fra det afsluttede finansår.
Stk. 4.  Udtagning af kortene i afsnit IV (reskontro B)  

 og V (reskontro C) bør kun finde sted ved udgangen af et finansår.
Der  

 oprettes nye kort i stedet for de udtagne og eventuelle saldi overføres.  

 Såfremt det skønnes praktisk, er der imidlertid intet til hinder for, at et  

 uudskrevet kort fortsat benyttes i et nyt finansår.
 § 22.  Efter postens åbning underrettes bogholderen om  

 de med posten modtagne indbetalinger mv., der afgives til hovedkasse.  

 Indbetalinger m.v. til bikasser afgives til disse.
§ 23.  Ved hver dags begyndelse sikrer bogholderen sig  

 bl.a. ved at sammenholde numrene på de fra kassereren modtagne  

 kvitteringsgenparter med numrene på de kvitteringsgenparter, som han selv  

 eller ekspeditionsstederne har beholdt, og ved hjælp af de i henhold til §  

 17, stk. 2, udfærdigede notater og de oplysninger, som han modtager i henhold  

 til § 22, at samtlige til hovedkassen den foregående dag indgåede indtægter  

 er medtaget i kassekladden.
Endvidere kontrollerer han, at samtlige øvrige  

 bilag fra den foregående dag er modtaget fra kassereren.
Derefter forsyner  

 han bilagene med kontoangivelse og sorterer dem i kontoorden.
Stk. 2.  Der foretages derefter bogføring ved, at  

 journalarket og efter tur de pågældende kontokort indsættes i  

 bogføringsmaskinen og påføres dato (datoen, hvorunder bilagene er indført i  

 kassekladden), kontonummer, eventuelt bilagsnummer, tekst og vedkommende  

 beløb i debet eller kredit.
Samtidig forsynes bilagene i kontiene i  

 kontoplanens afsnit II (kontohaverne) med bilagsnumre, der for hver konto er  

 fortløbende indtil finansårets udgang.
Herudover foretages der ikke i  

 forbindelse med bogføringen bilagsnummerering.
Når bogføringen af samtlige  

 poster vedrørende kontoplanens afsnit II-V er afsluttet, udtages journalarket  

 af maskinen, og der foretages derefter en optælling af debet- og  

 kreditposteringerne indenfor hvert af de nævnte fire afsnit.
Der indsættes  

 herefter i maskinen et særligt journalark, kaldet samlejournal, og hvert  

 enkelt afsnits sum i debet og kredit ifølge fornævnte sammentælling posteres  

 derefter med gennemskrivning til samlejournalen på gruppekort for hvert af de  

 fire afsnit.
Der foretages herefter på grundlag af kassekladdens udvisende  

 postering med gennemskrivning til samlejournalen på kortene for kasse, bank  

 og giro.
Samlejournalen sammentælles herefter og skal nu udvise samme beløb i  

 debet- og kreditkolonnen.
§ 24.  Bogføringen skal ske med orden og omhu.  

 Radering eller lignende må ikke finde sted.
Rettelser og omposteringer på  

 kontokort foretages med gennemskrivning til journalarket.
 § 25.  Regnskabsbilagene skal opbevares i omslag efter  

 konti.
 Stk. 2.  Postkvitteringsbogen bør føres således, at det,  

 f.eks. ved angivelse af journalnummer, tydeligt fremgår, hvad hvert enkelt  

 deri opført beløb vedrører.
Stk. 3.  Ved udbetalinger pr. giro kan samlegiro for så  

 vidt angår afsnit II og III kun benyttes, når udgiftsposterne vedrører samme  

 konto og ligger indenfor samme regnskabsperiode.
Med hensyn til  

 girokvitteringer finder bestemmelsen i stk. 2 tilsvarende anvendelse.
 § 26.  De i § 66, stk. 2, nævnte regnskabsbøger og  

 journaler skal ved udgangen af hver måned af bogholderen afstemmes med  

 vedkommende kontokort.
B.
Regnskabsaflæggelse.
§ 27.  Ved udgangen af hver måned udarbejdes der på  

 grundlag af kontokortenes udvisende to regnskabsoversigter over  

 nettobevægelserne på de forskellige konti i månedens løb og med angivelse af  

 saldiene for den forløbne del af finansåret.
Den ene regnskabsoversigt  

 (hovedoversigten P 465) omfatter samtlige konti, dog således, at grupperne af  

 konti vedrørende politivæsenet og reskontriene A, B og C hver opføres md eet  

 samlet beløb.
Den anden regnskabsoversigt indeholder en specifikation af  

 kontiene vedrørende politivæsenet (P 464).
Stk. 2.  For så vidt embedet har regnskabsføring  

 vedrørende et arresthus, udfærdiges der tillige en særskilt  

 regnskabsoversigt, som indeholder en specifikation af kontiene vedrørende  

 arresthuset (P 463), medens disse konti i hovedoversigten anføres med eet  

 samlet beløb.
Har embedet regnskabsføring vedrørende to arresthuse,  

 udfærdiges der specifikationsoversigt for hvert af disse, og der foretages i  

 hovedoversigten en samlet beløbsangivelse for hvert arresthus.
 Stk. 3.  Regnskabsoversigterne udfærdiges på skemaer,  

 der tilstilles embederne fra rigspolitichefen.
Stk. 4.  Hovedoversigten udfærdiges i 4,  

 specifikationsoversigterne hver i 3 maskinskrevne eksemplarer, der  

 underskrives af politimesteren.
Oversigterne afsendes til nedennævnte  

 myndigheder senest den 10. i den følgende måned: Til finanshovedbogholderiet  

 sendes et eksemplar af hovedoversigten.
Til 3. revisionsdepartement sendes et  

 eksemplar af hovedoversigten og af hver af specifikationsoversigterne.
Til  

 rigspolitichefen sendes et eksemplar af hovedoversigten og af  

 specifikationsoversigten vedrørende politivæsenet.
Til direktoratet for  

 fængselsvæsenet sendes et eksemplar af specifikationsoversigten vedrørende  

 hvert arresthus.
Et eksemplar af samtlige oversigter forbliver ved embedet.
Stk. 5.  Med den afsluttende regnskabsoversigt for  

 finansåret indsendes til 3. revisionsdepartement en af politimesteren  

 attesteret opgørelse over samtlige konti i reskontro A, B og C pr. 31. marts.  

 Denne opgørelse, der tillige skal indeholde kontobetegnelserne, udarbejdes på  

 grundlag af de i § 45 omhandlede råbalancer.
En af politimesteren  

 underskrevet genpart af opgørelsen opbevares ved embedet.
 § 28.  Ved indsendelse af regnskabsoversigterne til 3.  

 revisionsdepartement vedlægges dokumentation for de i afsnittet for  

 kontohaverne opførte udgifter og så vidt muligt også for indtægterne.  

 Endvidere vedlægges de originale journalark for den pågældende måned.
Stk. 2.  Bilagene ordnes i pakker eller konvolutter for  

 hver enkelt kontohaver.
Pakkerne og konvolutterne forsynet med angivelse af  

 embedets navn (stempel) og vedkommende kontohavers navn.
Stk. 3.  I pakkerne eller konvolutterne indlægges  

 bilagene ordnet i omslag (evt. konvolutter) for hver enkelt konto eller  

 underkonto.
En sammentællingsstrimmel hæftes på omslagene, der forsynes med  

 angivelse af kontobetegnelse og bilagsnumre.
 Stk. 4.  Til dokumentation for udgifter vedrørende  

 benyttelse af polititjenestemænd tilhørende motorkøretøjer til tjenestekørsel  

 skal udover kvittering for den udbetalte kørselsgodtgørelse vedlægges de af  

 kørebogen for det pågældende motorkøretøj udtagne originale blade.
 Stk. 5.  Bilag vedrørende sagsomkostninger indsendes i  

 en konvolut (pakke) under vedlæggelse af opgørelser for de enkelte konti,  

 jfr. § 33, stk. 2 og 3, og en sammentællingsstrimmel.
§ 29.  Der bør drages omsorg for, at samtlige  

 indtægter og udgifter, der afregnes gennem regnskabsoversigterne, så vidt  

 muligt tages til indtægt eller udgift inden udløbet af det regnskabsår, som  

 de vedrører.
Det må navnlig påses, at finansårets sidste afregninger fra  

 afdelingskontorer og politistationer bogføres, inden regnskabet for marts  

 måned afsluttes.
C.
Reskontro A.
 § 30.  På kontokortene i kontoplanens afsnit III  

 (reskontro A) bogføres udgifter og indtægter vedrørende regnskabet for  

 sagsomkostninger, herunder udgifter ved foretagelse af medicolegale ligsyn  

 m.v.
 Stk. 2.  Polititjenestemænds time- og dagpenge samt  

 befordringsudgifter, herunder godtgørelse for benyttelse af eget  

 motorkøretøj, som afholdes i forbindelse med behandling af straffesager og  

 fuldbyrdelse af straffe, afholdes endeligt af statskassen og bogføres på  

 kontoen for tjenesterejser og befordring.
 Stk. 3.  Udgifter, som efter sædvanlig praksis i  

 beskedent omfang afholdes til indkøb af tobak og forfriskninger til  

 arrestanter under transportrejser, åstedsforretninger, langvarige afhøringer  

 o.lign., afholdes ligeledes endeligt af statskassen og bogføres på kontoen  

 »Forskellige udgifter vedrørende polititjenesten«.
 § 31.  Såfremt sagsomkostninger i subsidiære  

 straffesager foreløbig afholdes af den politikreds, hvor den subsidiære  

 behandling foregår, skal udgifterne snarest efter deres afholdelse kræves  

 refunderet af den politikreds, hvor hovedsagen behandles (P 340).
 Stk. 2.  Oversendes en straffesag fra en politikreds til  

 en anden til videre foranstaltning, jfr. f.eks. § 47, stk. 1, nr. 3,  

 vedrørende bødesager, skal omkostninger, som ikke inden oversendelsen er  

 udlignet i medfør af § 33, stk. 1, samtidig kræves refunderet af den  

 politikreds, hvortil sagen afgives.
 § 32.  Såfremt det er pålagt domfældte at udrede  

 sagens omkostnigner, eller en sigtet eller tiltalt har forpligtet sig til at  

 betale sagsomkostningerne, bør det nøje påses, at disse omkostninger søges  

 inddrevet i alle tilfælde, hvor inddrivelsen ikke på forhånd må anses for  

 håbløs.
 § 33.  De ifølge reskontro A afholdte udgifter, som  

 ikke kan fås (kræves) refunderet, udlignes ved, at der, når der ikke kan  

 forventes at påløbe flere omkostninger på en konto, sker overførsel fra den  

 pågældende konto til konto: Udgifter vedrørende strafferetsplejen.
 Stk. 2.  Ved de i stk. 1 nævnte overførsler fra  

 reskontro A udfærdiges der på et særligt skema (P 188) opgørelser over hver  

 enkelt afsluttet konto.
Stk. 3.  De i stk. 2 omhandlede opgørelser forsynes af  

 politimesteren med påtegning om, enten at det ikke er pålagt nogen domfældt  

 (tiltalte, sigtede ) at udrede sagens omkostninger, eller at sagens  

 omkostninger forgæves er søgt inddrevet, eller at der ikke ved udlæg hos  

 domfældte vil kunne fås dækning for beløbet eller nogen del heraf.
I tilfælde  

 af forgæves udlæg vedlægges dokumentation og i tilfælde af, at omkostningerne  

 er skønnet uerholdelige, anføres begrundelse herfor.
§ 34.  I de tilfælde, hvor det offentliges udgifter  

 til underhold, forplejning eller hjemsendelse kan kræves refunderet af  

 anholdte, varetægtsfanger og strafafsonere m.v., skal den politimester, hvem  

 det påhviler at inddrive sagsomkostninger, påse, at vedkommende anstalt eller  

 institution udfærdiger regninger, medmindre de pågældende antages ikke at  

 kunne refundere sagens omkostninger, jfr. § 33, stk. 3, i hvilke tilfælde  

 meddelelse så vidt muligt bør tilstilles anstalten eller institutionen  

 samtidig med indsættelsen i denne.
Refusioner, der indgår fra sådanne  

 personer, overføres til kontoen for det pågældende arresthus eller afregnes  

 direkte til vedkommende politimester, anstalt eller institution.
D.
Reskontro B.
§ 35.  For enhver sag om inddrivelse af  

 underholdsbidrag oprettes der på hovedkontoret i den politikreds, hvor  

 bidragspligtige bor, i reskontro B et særligt kontokort (P 492), der udover  

 indgåede og afregnede beløb angiver det beløb, der henstår til inddrivelse  

 (»restancen«). Kolonnen »restance« ajourføres efter hver  

 indbetaling, og hver gang nyt bidrag begæres inddrevet.
På kontokortets  

 bagside anføres korrespondance, afdragsvilkår m.v.
 Stk. 2.  Når landfogeden på Færøerne foretager  

 forskudsvis udbetaling af et bidrag i henhold til lov for Færøerne nr. 249 af  

 10. juni 1960 om børnebidrag til enlige forsørgere m.v. oprettes der på  

 tilsvarende måde i reskontro B et kontokort, som udover udbetaling og  

 indgåede beløb angiver det beløb, der henstår til inddrivelse (restancen).  

 Kolonnen »restance« ajourføres efter hver ud- eller indbetaling.
 § 36.  Såfremt embedets bogholder fører  

 bidragsregnskabet, anføres restancebeløbene ved gennemskrivningen til  

 journalarket (P 495) i dettes tekstrubrik.
§ 37.  Såfremt en anden end bogholderen fører  

 bidragsregnskabet, indfører den pågældende daglig samtlige ind- og  

 udbetalinger samt »restancer« på de særlige kontokort med  

 gennemskrivning til et særligt bidragsjournalark, der afleveres til  

 bogholderen.
Denne indfører på grundlag af kassekladden alene slutsummerne i  

 debet og kredit på gruppekortet for reskontro B med gennemskrivning til  

 samlejournalen og kontrollerer derefter, at slutsummerne i debet og kredit på  

 bidragsjournalarket stemmer med posteringerne på gruppekortet.
 § 38.  Indkomne beløb bør umiddelbart efter  

 modtagelsen afregnes direkte til bidragsberettigede, uanset om denne bor i en  

 fremmed politikreds.
 Stk. 2.  Såfremt inddrivelse af underholdsbidrag er  

 foretaget af et afdelingskontor, sker afsendelse af bidrag til  

 bidragsberettigede direkte herfra.
 § 39.  Oversendelse af bidragssager fra et  

 tjenestested til et andet indenfor politikredsen samt videresendelse af  

 sådanne sager til en anden politikreds skal foretages af eller over  

 hovedkontoret.
 Stk. 2.  Ved videresendelsen til en anden politikreds på  

 grund af bidragspligtiges flytning vedlægges en afskrift (fotokopi) af begge  

 sider af kontokortet.
E.
Reskontro C.
 § 40.  Afregning af de på kontiene for erstatninger i  

 kriminelle sager og »andre indtægtsversurer« indgåede indtægter bør  

 såvidt muligt finde sted samme dag, som indbetalingen sker, eller dagen  

 efter.
 Stk. 2.  Afregning af radiobøder og radiolicenser til  

 radiospredningsfondens kassererkontor sker månedlig pr. giro, idet der  

 samtidig fremsendes en specificeret opgørelse, der tillige indeholder  

 angivelse af henholdsvis bødernes og licensernes samlede beløb.
 Stk. 3.  Udgiftspostering vedrørende forudbetalte  

 stempelbeløb finder sted i forbindelse med mærkernes kassation.
 Stk. 4  Afregning af indtægtsversurer iøvrigt skal, hvis  

 ikke særlige forskrifter om afregningen er givet, ske senest 3 måneder efter  

 indbetalingen.
§ 41.  Ved afregningerne skal der foretages afmærkning  

 udfor såvel indtægts- og som udgiftsposteringen på vedkommende kontokort,  

 således at summen af uafmærkede poster til enhver tid udgør saldoen.
Ved  

 udgangen af hver måned bør der foretages en gennemgang af kontiene til  

 kontrol for saldoens rigtighed og af, at afregningerne er behørigt fremmet.
 § 42.  Der bør for hvert ved embedet ført  

 hunderegister anlægges særskilt konto, der afsluttes ved kalenderårets  

 udgang.
 Stk. 2.  Samtlige andre konti, for hvilke der aflægges  

 periodiske regnskaber, eller med hensyn til hvilke det ved afstemningen med  

 forskellige protokoller (f.eks. næringsprotokol) er af betydning at have et  

 samlet regnskab på vedkommende kontokort, føres således, at saldering først  

 finder sted ved finansårets udgang.
§ 43.  På kontokortene for udgiftsversurer foretages  

 der ved refusionernes modtagelse tilsvarende afmærkning som i § 41 anført,  

 således at summen af uafmærkede poster til enhver tid udgør den udestående  

 saldo.
Ved udgangen af hver måned bør der foretages en gennemgang af kontiene  

 til kontrol af saldoens rigtighed og af, at refusionerne er behørigt fremmet.
§ 44.  Forstrandsregnskaberne indsendes gennem amtet  

 til 3. revisionsdepartement inden 1. maj.
Afregningen til  

 finanshovedbogholderiet sker gennem regnskabsoversigterne, idet regnskabets  

 overskud eller underskud overføres fra kontoen i reskontro C til kontokortet  

 i kontoplanens afsnit II for forstrandsindtægter.
F.
Råbalancer.
§ 45.  Ved udgangen af hver måned udarbejdes der på  

 tællestrimler og eventuelt i en dertil indrettet protokol råbalancer af  

 reskontro A og C omfattende kontonumrene og slutsummerne i kredit og debet på  

 kontokortene for hver af de nævnte reskontri samt en råbalance for reskontro  

 B omfattende kontonumrene og slutsummerne i kredit og debet på de kontokort,  

 der ikke salderer.
Råbalancerne afstemmes med gruppekortene for de tre  

 reskontri og opbevares indtil næste kasseinspektion til eventuel forevisning  

 for kasseinspektøren.
G.
Regnskabsafslutning.
§ 46.  Ved finansårets udløb finder der afslutning  

 sted af samtlige konti i kontoplanens afsnit II (kontohaverne), idet summerne  

 af debet- og kreditposteringerne i årets løb på hver af disse konti overføres  

 til sammendragskontoen (i kontoplanens afsnit I), på hvilken postering sker i  

 samme rækkefølge og med samme beløb som i den afsluttende regnskabsoversigt  

 for finansåret.
Derefter overføres saldiene på sammendragskontoen,  

 gruppekortene for reskontro A, B og C samt kontiene for kasse, bank og giro  

 til statuskontoen, hvis debet- og kreditkolonner herefter skal udgøre samme  

 beløb.
Stk. 2.  Den 1. april i det følgende finansår overføres  

 saldoen på sammendragskontoen til kontoen »Løbende regning med  

 finanshovedbogholderiet, saldo fra forrige år«.
Samtidig åbnes  

 gruppekortene for reskontro A, B og C samt kontiene for kasse, bank og giro  

 påny ved, at deres slutningssaldi føres frem i ny regning og på nye kort.
III.
Bøde- og konfiskationsregnskabet.
 § 47.  Ved hvert embede føres bødejournaler (P 474,  

 475), der omfatter hele embedets regnskab med:
 Stk. 2.  Finder vedtagelse af bøde sted i en straffesag  

 under subsidiær afhøring ved en domstol i politikredsen, indføres bøden i  

 bødejournalen i den politikreds, hvor tiltale er rejst.
 Stk. 3.  Bødeforelæg, bøder og bøderestancer, der  

 modtages fra andre myndigheder til videre foranstaltning, jfr. stk. 1 nr. 3  

 og 4, indføres straks i politikredsens bødejournal, og der gives samtidig den  

 myndighed, der har oversendt sagen, skriftlig meddelelse herom (P 518). Når  

 inddrivelsen er sluttet, tilbagesendes akter i sager, som skal indføres i  

 strafferegistret, til den myndighed, hos hvem akterne i henhold til cirkulære  

 nr. 273 af 5. december 1962 om strafferegistre m.v. § 14 skal opbevares.
 Stk. 4.  Bødeforelæg, bøder og bøderestancer, der  

 tilstilles andre politikredse til videre foranstaltning, føres til afgang i  

 bødejournalen i rubrikken »På anden måde afgjort«, når den i stk. 3  

 nævnte dokumentation for, at bøden (restancen) er indført i bødejournalen i  

 den anden politikreds, er modtaget.
 Stk. 5.  Efterbetalingsbeløb, herunder radio- og  

 fjernsynsafgifter, samt konfiskerede effekter indføres i bødejournalen efter  

 samme retningslinjer som bøder.
§ 48.  Der anvendes to bødejournaler, som indrettes i  

 overensstemmelse med de af justitsministeriet godkendte skemaer.
Journalerne  

 skal være folierede og forsynet med politimesterens autorisation.
Stk. 2.  I den ene bødejournal indrettes afdelinger for  

 bøder og efterbetalingsbeløb, der tilfalder statskassen (afd.
A), og for  

 konfiskationer, der tilfalder statskassen (afd.
B). I den anden bødejournal  

 indføres bøder, efterbetalingsbeløb og konfiskationer, der tilfalder andre  

 kasser (afd.
C).
Stk. 3.  Ved hvert finansårs begyndelse påbegyndes en ny  

 bødejournal for afdelingerne A og B.
Bødejournalen for afd.
C kan omfatte  

 flere finansår, således at der sker overførsel til nyt finansår i  

 overensstemmelse med § 55, stk. 1.
§ 49.  De i bødejournalens afdeling A indførte bøder  

 og efterbetalingsbeløb, der helt eller delvis skal afregnes til toldvæsenet,  

 føres til afgang i rubrikken »På anden måde afgjort«.
Er den  

 pågældende side i bødejournalen afsluttet, føres beløbet til afgang i  

 rekapitulationsafsnittet, jfr. § 55, og en bemærkning herom optages i  

 anmærkningsrubrikken.
Der afkræves toldvæsenet kvittering i 2 eksemplarer,  

 som forsynes med angivelse af regnskabsår, afdeling og nummer i  

 bødejournalen.
Det ene eksemplar indsendes til 3. revisionsdepartement som  

 bilag til vedkommende regnskabsoversigt, jfr. § 28, medens det andet  

 opbevares som bilag til bødejournalen, jfr. § 54.
Stk. 2.  Renter af bøder, efterbetalingsbeløb og  

 konfiskationer, der tilfalder statskassen, optages ikke i bødejournalen, men  

 tages til indtægt på kontoen for renteindtægter.
Ved indsendelsen af  

 regnskabsoversigten til 3. revisionsdepartement gives oplysning om  

 renteberegningen på blanket P 519.
Stk. 3.  Renter af andre bøder m.v. end de i stk. 2  

 nævnte optages i bødejournalen for afd.
C.
 Stk. 4.  Bøder og efterbetalingsbeløb til staten i  

 skattesager tages i embedernes regnskab til indtægt henholdsvis på kontoen:  

 Skattedepartementet, »Skattebøder« og Skattedepartementet,  

 »Efterbetalinger«.
Stk. 5.  Konfiskerede pengebeløb i fremmed valuta samt  

 varer og andre effekter indføres i afdeling B ved i rubrikken »Bøde  

 eller konfiskation« at skrive »Varer«.
Når samtlige ved dommen  

 eller vedtagelsen konfiskerede varer er realiseret, indføres provenuet i  

 rubrikken »Ialt betalt«.
Sker realisationen efterhånden, opføres de  

 enkelte beløb i afdragsrubrikken.
Stk. 6.  Tvangsbøder, som ikendes i medfør af  

 retsplejelovens § 997, stk. 3, eller tilsvarende bestemmelse i  

 særlovgivningen, indføres i bødejournalen med angivelse af bødernes størelse  

 og den første bødes forfaldsdato.
Efterhånden som det ved meddelelse fra  

 vedkommende offentlige myndighed eller på anden måde konstateres, at senere  

 bøder på grund af manglende opfyldelse af den pålagte forpligtelse er  

 forfaldet til inddrivelse indføres også disse i bødejournalen, således at der  

 i anmærkningsrubrikken optages indbyrdes henvisninger mellem den oprindeligt  

 indførte tvangsbøde og hver af de senere bøder.
 Stk. 7.  Radio- og fjernsynsafgifter, som modtages af  

 politiet, optages i afdeling C, således af afgift og bøde vedrørende samme  

 person optages hver for sig med indbyrdes henvisninger.
 § 50.  I forbindelse med indførelsen i bødejournalen  

 forsynes bødeforelæggene, udskrifterne og meddelelserne m.v. vedrørende  

 ikendte bøder og konfiskationer samt dokumentationen vedrørende omveksling af  

 konfiskerede beløb i fremmed valuta og salg af konfiskerede effekter med  

 angivelse af regnskabsår samt afdeling og nummer i bødejournalen.
 § 51.  I bødejournalens afdeling A foretages der i  

 anmærkningsrubrikken følgende afmærkninger:
 »F« ved bøder i henhold til lov nr. 150 af 11. maj 1954 om  

 kvalitetskontrol med fisk og fiskevarer.
 »J« ved jernbanebøder.
»S« ved bøder og efterbetalingsbeløb til staten i skattesager og »V« ved værenpligtsbøder.
 § 52.  Når en forelagt bøde forhøjes ved dom eller  

 vedtagelse inden retten, og når en bøde eller et konfiskationsbeløb forhøjes  

 ved ankedom, finder der ved overstregning fornøden rettelse sted af de i  

 rubrikken »bøde eller konfiskation« anførte beløb, og der gives i  

 anmærkningsrubrikken forklaring om forholdet.
 Stk. 2.  Udskrifterne vedrørende forhøjelsen forsynet i  

 forbindelse med indførelsen i bødejournalen med angivelse af regnskabsår samt  

 afdeling og nummer i journalen.
 § 53.  Når en bøde eller konfiskation helt eller  

 delvis føres til afgang i bødejournalen, hvilket sker ved, at beløbet  

 (eventuelt varerne) opføres i rubrikken »På anden måde afgjort«,  

 gives der i anmærkningsrubrikken oplysning om hjemmelen herfor.
 Stk. 2.  Såfremt en bøde bortfalder uden bødevedtagelse,  

 fordi den sigtede ikke har kunnet findes, eller fordi forelægget findes at  

 burde frafaldes, og såfremt sagen afsluttes med udenretlig vedtagelse af en  

 mindre bøde end den oprindelig forelagte, forsynes anmærkningsrubrikken med  

 en af politimesteren eller en politifuldmægtig underskrevet bemærkning herom.
 Stk. 3.  Finske, islandske, norske og svenske bøder, der  

 ikke har kunnet inddrives her i landet, føres til afgang i bødejournalen, når  

 bøden er afsonet, eller vedkommende myndighed i det pågældende land har  

 meddelt, at der ikke ønskes videre foretaget (P 520).
 Stk. 4.  Forfaldne, men endnu ikke inddrevne tvangsbøder  

 føres til afgang, når den pålagte forpligtelse er opfyldt.
 Stk. 5.  Foreligger der ikke gennem brevveksling med  

 vedkommende myndighed dokumentation for berettigelsen af at føre tvangsbøder  

 helt eller delvis til afgang, afgives der, inden bøden føres til afgang, af  

 politimesteren eller en politifuldmægtig skriftlig erklæring om grunden til  

 den manglende betaling.
 Stk. 6.  De originale bilag, der tjener til  

 dokumentation for berettigelsen af at føre bøder eller konfiskation til  

 afgang, forsynes i forbindelse med indførelsen i bødejournalen med angivelse  

 af regnskabsår samt afdeling og nummer i journalen.
 § 54.  Samtlige bøde- og konfiskationsbilag opbevares  

 som bilag til bødejournalen, ordnede efter dennes afdelinger og nummerfølge.
§ 55.  Når de på et folio i bødejournalen opførte  

 bøder eller konfiskationer alle er afgjort ved betalig eller på anden måde,  

 finder der opsummering sted med blæk eller kuglepen af samtlige kolonner.  

 Derefter foretages overførsel af slutsummerne til et rekapitulationsafsnit  

 bagest i journalen, hvorimod transport af slutsummerne til det næste folio  

 ikke finder sted.
Ved overførslen lades fornøden plads åben til foranstående,  

 uafsluttede folier.
Ved finansårets udgang sker der afslutning af samtlige  

 folier, idet restancerubrikken udfyldes.
Efter stedfunden overførsel til  

 rekapitulationsafsnittet foretages herefter den afsluttende sammentælling, og  

 der foretages overførsel af restancerne til bødejournalen for det nye  

 finansår.
 Stk. 2.  Indtil udgangen af finansåret finder der hver  

 måned udenfor bødejournalen en opsummering sted af de i henhold til denne  

 siden finansårets begyndelse indkomne bøde- og konfiskationsbeløb.
 § 56.  De fra dommeren modtagne månedlige fortegnelser  

 over idømte eller inden retten vedtagne bøder og konfiskationer bør straks  

 efter modtagelsen for hver enkelt bøde og konfiskation forsynes med angivelse  

 af afdeling og nummer i bødejournalen, hvorved tillige påses, at samtlige  

 bøder er indført i journalen med de rigtige beløb.
 § 57.  Ved bødeforelægs underskrift skal den  

 underskrivende med blæk eller kuglepen sætte sit mærke i den dertil bestemte  

 rubrik i bødejournalen,således at det sikres, at samtlige bødeforlæg behørigt  

 indføres i journalen.
 Stk. 2.  Bødeforelæg bør underskrives af politimesteren  

 eller en politifuldmægtig.
 Stk. 3.  Bestemmelserne i stk. 1 og 2 finder tilsvarende  

 anvendelse ved underskrift af de i § 47, stk. 3, omhandlede skriftlige  

 meddelelser.
 Stk. 4.  Bødejournalen bør hver måned gennemgås til  

 undersøgelse af, om inddrivelsen fremmes behørigt.
§ 58.  Inden 1. maj hvert år indsendes til 3.  

 revisionsdepartement et af politimesteren underskrevet årsregnskab vedrørende  

 bødejournalens afdeling A og B.
Der vedlægges:
 Stk. 2.  Bødejournalen for det pågældnede regnskabsår  

 indsendes til revisionsdepartementet, når dette fremsætter begæring herom.
 § 59.  Revisionen af bødejournalen for afdeling C  

 foretages af justitsministeriets kasseinspektør under kasseinspektionen.
IV.
Forskellige regnskaber.
 Hittegods.
§ 60.  For hittegods, der modtages af politikontorer,  

 politistationer eller det patruljerende politi, skal der udstedes kvittering.  

 For kontante hittegodsbeløb, der indbetales til en kasse, anvendes de i § 17  

 omhandlede kvitteringer.
I alle andre tilfælde anvendes blanket P 91.
 Stk. 2.  Kvittering kan undlades, hvis det fundne ikke  

 er penge og indføres i hittegodsjournalen i finderens påsyn.
§ 61.  Forinden hittegodseffekter sendes til auktion,  

 foretages der af politimesteren eller en af ham dertil bemyndiget  

 politifuldmægtig eller anden overordnet polititjenestemand (politikommissær  

 eller leder af en politistation) en gennemgang af det pågældende afsnit i  

 hittegodsjournalen og auktionskataloget, således at det påses, at alle ikke  

 udleverede, destruerede eller tidligere solgte effekter er optaget i  

 kataloget, og at provenuet af destruerede eller tidligere solgte effekter er  

 taget til indtægt.
Foran i hittegodsjournalen afgives attestation herom.
Stk. 2.  Kontante hittegodsbeløb skal straks tages til  

 indtægt i vedkommende bikasse; de må ikke opbevares i konvolutter, punge,  

 tegnebøger o.lign.
Af samme kasse skal udbetalingerne af kontante  

 hittegodsbeløb og findeløn afholdes.
Hittegodsbikassebogen indrettes som  

 foreskrevet i § 11, stk. 1, 1. pkt.
De originale blade og bilagene afgives i  

 forbindelse med afregning til hovedkassen.
Stk. 3.  Kontante penge, refusioner af udlæg og  

 aktionsprovenu tages til indtægt på kontoen for hittegodsindtægter.  

 Udleverede fundne kontanter samt udbetalt findeløn føres til udgift for  

 kontoen for hittegodsudgifter.
Andre udgifter føres til udgift for de konti,  

 som de efter deres art vedrører, De originale blade og bilagene indsendes med  

 de månedlige regnskabsoversigter til 3. revisionsdepartement.
 Stk. 4.  Kontante hittegodsbeløb, indbetalt findeløn og  

 refunderede omkostninger dokumenteres ved genparter af de i § 17 omhandlede  

 kvitteringer.
Stk. 5.  De som auktionsprovenu indvundne  

 hittegodsindtægter dokumenteres ved de fra auktionslederen modtagne og af  

 denne underskrevne opgørelser.
For hver enkelt auktion attesterer  

 politimesteren, i hvilket tidsrum de af auktionen omfattede hittegodseffekter  

 er indleverede, samt at stk. 1 er iagttaget.
 Stk. 6.  Indtægter ved underhåndssalg af effekter  

 dokumenteres i fornødent omfang.
Stk. 7.  Ejerens kvittering for modtagelsen af  

 hittegodseffekter bør så vidt muligt ske i hittegodsjournalen.
For udbetalte  

 kontante hittegodsbeløb og udgifter til findeløn, transport, annoncer m.v.  

 skal foreligge særskilt dokumentation, jfr. § 16.
Stk. 8.  Politimestrene kan til ejere af indleveret  

 hittegods, som er bortsolgt i overensstemmelse med reglerne i §§ 4 og 5 i lov  

 nr. 146 af 23. april 1952, udbetale den opnåede salgssum med fradrag af  

 findeløn og omkostninger, forudsat at ejeren melder sig for at afhente det  

 fundne inden 1 år efter at hittegodset er indleveret til politiet.
Det  

 udbetalte beløb føres til udgift for kontoen »Hittegodsudgifter«.
 Næringsvæsenet.
 § 62.  Næringsprotokollen (P 242) indrettes med  

 kolonner for kendelser for hver købstad og for samtlige landkommuner  

 (næringsbreve m.v. og genparter) samt for statskassen (bevillinger til  

 pantelånervirksomhed, handel med brugte genstande og vandrebreve m.v.).  

 Opsummering af de til politiet indbetalte kendelser bør foretages, hver gang  

 en side i protokollen er udfyldt.
 Stk. 2.  Det påhviler politimesteren i forbindelse med  

 underskriften af de i stk. 1 nævnte næringsadkomster og genparter at sætte  

 sit mærke i næringsprotokollen til sikring af, at samtlige næringsadkomster  

 m.v. indføres i denne.
 Stk. 3.  For så vidt kendelserne af andragerne betales  

 direkte til kommunen, må dennes kvitteringer for indbetalingen opbevares som  

 bilag til næringsprotokollen.
 Tilladelser til dans m.v.
§ 63.  Tilladelser til restauratører m.v. til dans,  

 billard, koncert og keglespil m.v. bør indføres i en særlig protokol, hvori  

 afgiftens størrelse angives.
Sådanne tilladelser bør meddeles skriftligt med  

 gyldighed i reglen for et år, og således at gyldighedsfristen fremgår af  

 protokollen.
 Stk. 2.  Bestemmelserne i § 62, stk. 2 og 3, finder  

 tilsvarende anvendelse.
 Stk. 3.  I stedet for kvitteringer fra kommunen kan  

 opbevares en skrivelse fra kommunen, hvori denne anerkender modtagelsen af  

 underretning om de i protokollen indførte tilladelser, og hvorefter kommunen  

 påtager sig at opkræve adgifterne.
 Jagttegnsafgift.
 § 64.  Ved udløbet af hvert kvartal skal der foretages  

 en optælling af beholdningen af jagttegnsblanketter samt en afstemning, der  

 skal udvise overensstemmelse med jagttegnsbogen, for så vidt angår både  

 afgiften og antallet af solgte blanketter.
Stk. 2.  Ved udgangen af hvert finansår indsendes til 3.  

 revisionsdepartement et regnskab over jagttegnsafgifter og over forbruget af  

 jagttegnsblanketter.
Ubenyttede jagttegnsblanketter, herunder makulerede  

 blanketter, samt blanketter, der er tilbageleverede i anledning af ombytning,  

 må vedlægges regnskabet.
Endvidere vedlægges erklæringer på tro og love fra  

 de personer, der anmoder om udlevering af nyt jagttegn til erstatning for det  

 bortkomne.
Stk. 3.  Hvis der inden finansårets udløb fremsætte  

 begæring om udfærdigelse af jagttegn for det kommende finansår, kan dette  

 imødekommes, dog at udfærdigelse af sådanne jagttegn, der vil være at indføre  

 i jagttegnsbogen for det nye finansår, ikke kan ske tidligere end den 20.  

 marts.
Afgiften for disse jagttegn tages foreløbig til indtægt på kontoen for  

 andre indtægtsversurer, hvorfra overførsel til jagttegnsregnskabet for det  

 nye finansår sker ved dettes begyndelse.
 Regnskaber iøvrigt.
§ 65.  For udmeldelser af vurderingsmænd, jfr. lov af  

 19. marts 1869, føres en særlig journal.
Samtidig med udmeldelsen sker der  

 afmærkning i en dertil bestemt rubrik på samme måde som i § 62, stk. 2,  

 foreskrevet.
I journalen påbegyndes hvert finansår en ny nummerfølge.
 Stk. 2.  Stk. 1 finder tilsvarende anvendelse for så  

 vidt angår gebyrer for polititilsyn og for udstedelse af markedspas,  

 internationale førerbeviser og kørecertifikater, fremmedpas og fællespas samt  

 for godkendelse af forlystelsesapparatur.
V.
Forskellige bestemmelser.
§ 66.  Kasseforretninger og bogholderi, herunder  

 førelse af bidragsregnskab, bør altid holdes fuldstændig adskilte.
Fravigelse  

 kan kun ske med justitsministeriets tilladelse.
 Stk. 2.  De regnskabsbøger og journaler, der anvendes  

 ved kontrollen med embedets indtægter (pasprotokoller, førerbevisjournaler  

 m.v.), bør så vidt muligt føres af personer, der ikke er beskæftiget med  

 hovedkassen eller bogholderiet.
 Stk. 3.  Postgiro- og bankfuldmagt må kun meddeles  

 kollektivt og kun til personer, af hvilke ikke mere end een er beskæftiget  

 med kasseforretninger.
 § 67.  Opkrævning af penge bør ske i videst muligt  

 omfang ske ved henvendelse fra hovedkontoret direkte til skyldnerne, således  

 at opkrævning gennem afdelingskontorer, politistationer, polititjenestemænd i  

 landdistrikter og sognefogeder fortrinsvis begrænses til tilfælde, hvor  

 vedkommende skyldner trods påkrav fra hovedkontoret har undladt at betale.
Stk. 2.  Skyldnerne bør sædvanligvis opfordres til at  

 indbetale skyldige beløb pr. postgiro, således at der i forbindelse med  

 påkravet fra hovedkontoret fremsendes et postgiroindbetalingskort til brug  

 ved indbetalingen.
Denne fremgangsmåde bør navnlig finde anvendelse i  

 forbindelse med bødeforlæg, således at disse uden forudgående forkyndelse  

 fremsendes gennem postvæsenet, samt ved opkrævning af idømte eller vedtagne  

 bøder og sagsomkostninger og ved inddrivelse af underholdsbidrag.
 Stk. 3.  I tilfælde, hvor der ikke indenfor en rimelig  

 tid forud for opkrævningen er givet skyldnerne skriftlig underretning om det  

 skyldige beløbs størrelse, og hvorledes beløbet fremkommer, således at der  

 ved opkrævningen kan henvises til denne meddelelse, skal der i forbindelse  

 med påkravet - eventuelt på bagsiden af den til et postgiroindbetalingskort  

 hørende kvitteringsblanket - gives skyldneren skriftlig underretning om,  

 hvorledes beløbet fremkommer, herunder, for så vidt angår underholdsbidrag,  

 hvilke tidsrum de forfaldne bidrag vedrører.
§ 68.  Såfremt det pålægges afdelingskontorer,  

 politistationer, polititjenestemænd i landdistrikter eller sognefogeder at  

 inddrive pengebeløb, skal det altid iagttages, at skyldneren i  

 overensstemmelse med det i § 67, stk. 3, anførte er underrettet om gældens  

 størrelse m.v., forinden vedkommende anmodes om at indkræve beløbet.
Sådanne  

 sager må ikke bero på vedkommende tjenestested i længere, ubestemt tid.
Hvis  

 inddrivelsen viser sig resultatløs for tiden, eller hvis en afdragsordning  

 opnås, skal sagen straks tilbagesendes.
 Stk. 2.  Over sådanne sager, bortset fra sager om  

 inddrivelse af bøder, skal der ved hjælp af en kontrolliste eller på anden af  

 kasseinspektøren godkendt måde føres kontrol med, hvilke sager der til enhver  

 tid er udsendt og endnu ikke modtaget tilbage.
VI.
Politimesterens tilsyn m.v.
 § 69.  Det påhviler politimesteren at overvåge, at  

 arbejdet med embedets kasse- og regnskabsvæsen udføres i overensstemmelse med  

 de til enhver tid herom gældende bestemmelser.
§ 70.  Inden den 10. i hver måned skal politimesteren  

 foretage en gennemgang af regnskabsoversigterne og råbalancerne for reskontro  

 A, B og C.
Politimesteren skal påse, at saldiene på de nævnte råbalancer  

 stemmer med de på gruppekortene for de tre reskontri og i  

 regnskabsoversigterne anførte saldi.
Han skal endvidere bl.a. ved gennemgang  

 af de i § 66, stk. 2, nævnte regnskabsbøger og journaler stikprøvevis sikre  

 sig, at de forskellige konti er opført i regnskabsoversigterne og  

 råbalancerne med de rigtige beløb.
Såfremt de nævnte opgørelser indeholder  

 noget påfaldende eller usædvanligt, må der foretages nærmere undersøgelse af  

 forholdet.
 Stk. 2.  Ved gennemgang af råbalancerne for reskontro A  

 bør opmærksomheden særlig være henvendt på, om sagsomkostningerne søges  

 inddrevet tilstrækkelig hurtigt, og om de i § 33, stk. 1, omhandlede  

 overførsler finder sted, så snart betingelserne herfor er til stede.
 Stk. 3.  Ved gennemgang af råbalancerne for reskontro B  

 og C bør opmærksomheden særlig være henvendt på, om afregninger er sket som  

 foreskrevet i §§ 38, 40, 41 og 43.
 Stk. 4.  Efter gennemgangen af regnskabsoversigterne og  

 råbalancerne for reskontro A, B og C indføres i et særligt hæfte (P258, P  

 258A) et af politimesteren underskrevet notat, der indeholder oplysninger om  

 1) datoen for den i overensstemmelse med nærværende paragraf foretagne  

 kontrol og 2) hvilke pålæg gennemgangen har givet anledning til.
 § 71.  Politimesteren skal personlig så ofte, som  

 forholdene giver anledning dertil, og mindst to gange årligt uden forudgående  

 varsel foretage eftersyn af hver enkelt af embedets kasser, herunder også  

 samtlige bikasser.
Stk. 2.  Eftersynet bør så vidt muligt foretages  

 samtidigt af alle kasser ved samme kontor eller station.
Notat om eftersynet  

 og de bemærkninger, det måtte have givet anledning til, indføres i et særligt  

 hæfte (P 259, 259A).
 § 72.  På grundlag af hovedjournalen og den i § 68  

 omhandlede kontrolordning bør politimesteren føre tilsyn med, at sager, der  

 kan medføre pengetilsvar, fremmes behørigt.
Stk. 2.  Politimesteren skal ved skriftlige henvendelser  

 til et efter embedets forhold passende antal restanter om året føre kontrol  

 med indkrævning af sagsomkostninger (P 195) og underholdsbidrag (P 199). Der  

 skal i de udsendte skrivelser redegøres for sagsomkostningernes  

 (underholdsbidragenes) oprindelige beløb og for de ifølge embedets bøger  

 stedfundne indbetalinger, og skyldnerne skal under henvisning hertil  

 opfordres til snarest muligt at gøre indsigelse, såfremt de ikke kan  

 anerkende opgørelsens rigtighed.
For så vidt angår sagsomkostninger, bør  

 kontrollen i nogle tilfælde iværksættes umiddelbart efter, at spørgsmålet om  

 restancens afskrivning som uerholdelig er forelagt politimesteren til  

 afgørelse, og med hensyn til underholdsbidrag bør kontrollen i nogle tilfælde  

 foretages i forbindelse med embedets modtagelse og videresendelse af sager,  

 hvori det er oplyst, at det ikke har været muligt at inddrive restancen.
Der  

 må drages omsorg for, at kontrollen på samme måde som den i  

 justitsministeriets cirkulære nr. 196 af 20. juli 1949 omhandlede kontrol ved  

 indkrævning af bøder m.v. finder sted uden medvirken under nogen form af  

 personer, der er beskæftigede med indkrævning af de pågældende beløb.
 Stk. 3.  De sager, i hvilke politimesteren har udsendt  

 kontrolskrivelser som foran anført, opnoteres i det i § 71, stk. 2,  

 omhandlede hæfte.
 § 73.  De opgaver, som efter dette cirkulære påhviler  

 politimestrene, udøves i København af den politiinspektør, under hvem  

 Københavns politis regnskabsvæsen hører.
 Stk. 2.  I de øvrige politikredse kan tilsynet med  

 regnskabsvæsenet i det omfang, som forholdene gør det ønskeligt, med  

 justitsministeriets godkendelse overdrages til en politifuldmægtig.  

 Politimesteren bør dog mindst een gang årlig personlig foretage uanmeldt  

 eftersyn af embedets kasser som nævnt i § 71.
 § 74.  Dette cirkulære træder i kraft den 1. april  

 1965. Tidspunktet for cirkulærets ikrafttræden på Færøerne vil senere blive  

 fastsat.
 Stk. 2.  Fra samme dato bortfalder:
 Justitsministeriet, den 25. marts 1965.
K.
Axel Nielsen.
 /Jørgen Nielsen.
