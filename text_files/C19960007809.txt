Indledning Ved lov nr. 1095 af 20. december 1995 (grænsegængere) indsattes afsnit I A  

 i kildeskatteloven.
Efter afsnittet kan lønmodtagere og selvstændige  

 hjemmehørende i udlandet, der oppebærer hovedparten af deres samlede indkomst  

 i Danmark vælge at få fradrag for udgifter vedrørende personlige og  

 familiemæssige forhold på lige fod med fuldt skattepligtige personer, samt at  

 blive ligestillet ved skatteberegningen.
Nedenfor vil loven blive gennemgået,  

 idet gennemgangen vil have følgende udformning:
 1. Beskrivelse af reglerne om beskatning af personer  

 hjemmehørende i udlandet, som ikke er omfattet af kildeskattelovens afsnit I  

 A.
 Gruppen af personer hjemmehørende i udlandet omfatter dels personer, som  

 ikke er fuldt skattepligtige til Danmark efter kildeskattelovens § 1 men  

 derimod efter kildeskattelovens § 2 eller efter kulbrinteskatteloven  

 (herefter begrænset skattepligtige) og dels personer, som er fuldt  

 skattepligtige både her til landet og en anden stat med, hvem Danmark har  

 indgået en dobbeltbeskatningsaftale, hvorefter personen anses for  

 hjemmehørende i den anden stat (herefter dobbeltdomicilerede).
 Personer omfattet af den fulde skattepligt, og som er hjemmehørende  

 her i landet efter en dobbeltbeskatningsaftale, beskattes af deres samlede  

 indkomst uanset indkomstens art og uanset hvorfra i verden den hidrører  

 (globalindkomstbeskatning). Til gengæld har de så adgang til samtlige fradrag  

 og lempelser ved indkomstopgørelsen og skatteberegningen.
Begrænset skattepligtige, herunder lønmodtagere og selvstændige,  

 beskattes efter andre principper.
Selve skattepligten omfatter kun  

 visse typer af indkomst listet op i kildeskattelovens § 2, såsom løn,  

 indkomst fra selvstændig erhvervsvirksomhed, indkomst, der henregnes til  

 A-indkomst (fx bestyrelseshonorar, pensioner og ventepenge fra tidligere  

 tjenesteforhold, folkepension, invalidepension og andre sociale ydelser,  

 dagpenge, strejke- og lockoutgodtgørelse, indkomst fra arbejdsudleje  

 m.m.),indkomst fra fast ejendom, udbytter og royalties.
Den begrænsede  

 skattepligt omfatter ikke aktieavancer og kursgevinster, og kun renter i  

 ganske særlige situationer.
Den begrænsede skattepligt omfatter i henhold til  

 kulbrinteskatteloven endvidere lønindkomst samt indkomst fra selvstændig  

 erhvervsmæssig virksomhed, oppebåret i forbindelse med bl.a. forundersøgelse,  

 efterforskning og udvinding af kulbrinter.
Ved opgørelsen af den skattepligtige indkomst gives der kun fradrag  

 for udgifter, som vedrører de skattepligtige indtægter, jf. kildeskattelovens  

 2, stk. 2. For lønmodtagere er der typisk tale om befordringsfradrag og  

 fradrag for fagforeningskontingent.
Der er derimod ikke adgang til  

 A-kassefradrag, rentefradrag, fradrag for indbetalinger til private  

 pensionsordninger, underholdsbidrag m.m.
Gifte personer, som er begrænset  

 skattepligtig af lønindtægt her fra landet, får dog et særligt fradrag  

 (grænsegængerfradraget), jf. ligningslovens § 9 F.
Selvstændige får fradrag  

 for erhvervsmæssige udgifter.
Selve skatteberegningen sker efter næsten samme regler som for  

 fuldt skattepligtige uden ægtefælle.
Da de pågældende personer ikke har bopæl  

 i en dansk kommune, beregnes kommuneskatten dog efter gennemsnittet af de  

 kommunale og amtskommunale udskrivningsprocenter.
En række begrænset  

 skattepligtige lønmodtagere; Sømænd der arbejder på danske skibe,  

 lønmodtagere der beskattes efter kulbrinteskatteloven og personer som er  

 udlejet til udførelse af arbejde her i landet (arbejdsudleje), er endvidere  

 undergivet en særskilt 30 pct. bruttobeskatning.
Til gengæld for den lave  

 skattesats er der slet ikke adgang til fradrag, heller ikke for udgifter, der  

 vedrører indkomsterhvervelsen.
Også indkomst i form af udbytter, royalties (og i særlige tilfælde renter)  

 undergives en endelig og særskilt 25/30 pct. beskatning af bruttobeløbet.  

 Disse særskilte bruttobeskattede indkomster indgår ikke ved den almindelige  

 indkomstopgørelse og skatteberegning.
Endvidere vil indkomst, som ikke er  

 omfattet af den begrænsede skattepligt, eller som Danmark efter en indgået  

 dobbeltbeskatningsoverenskomst er afskåret fra at beskatte, ikke indgå ved  

 skatteberegningen.
Begrænset skattepligtige personer får personfradrag, hvis  

 de modtager indtægt i form af løn, pension efter tidligere tjenesteforhold,  

 social pension, arbejdsløshedsdagpenge, eller pension, som er skattepligtig  

 efter pensionsbeskatningsloven.
Derimod gives der bl.a. ikke personfradrag  

 ved beskatningen af overskud fra selvstændig erhvervsvirksomhed.
Har en  

 begrænset skattepligtig person dels indtægter, der berettiger til  

 personfradrag og dels andre indtægter, gives der fuldt personfradrag i de  

 samlede indtægter.
Hvis en begrænset skattepligtig person er gift, kan der, jf.  

 kildeskattelovens § 4, ikke ske overførsel af uudnyttet personfradrag eller  

 bundbeløb ved beregningen af de statslige indkomstskatter udover bundskatten.  

 Ved beregning af topskat, aktieindkomstskat og formueskatteloft behandles  

 ægtefællerne separat.
En gift, begrænset skattepligtig person har heller  

 ikke, jf. kildeskattelovens § 4, mulighed for at overføre et eventuelt  

 underskud fra ægtefællen.
Dobbeltdomicilerede personer er efter interne regler  

skattepligtige af globalindkomsten.
I praksis vil  

 dobbeltbeskatningsaftalen imidlertid beskære Danmarks beskatningsret til  

 visse typer af indkomst fra Danmark.
Typisk indkomst fra lønarbejde udført i  

 Danmark, selvstændig erhvervsvirksomhed gennem et fast driftssted i Danmark,  

 visse pensioner m.m.
Før 1995 havde de pågældende ved indkomstopgørelsen  

 adgang til samtlige fradrag . Fra og med indkomståret 1995 er reglerne  

 imidlertid ændret således, at der kun er adgang til fradrag knyttet til  

 indkomst, som Danmark kan beskatte efter den pågældende  

 dobbeltbeskatningsoverenskomst, jf. kildeskattelovens § 1, stk. 2, og er  

 således ligestillet med begrænset skattepligtige.
For så vidt angår  

lempelser ved skatteberegningen er dobbeltdomicilerede personer  

 ligestillet med almindeligt fuldt skattepligtige.
Hvis en person hjemmehørende i udlandet har formue i form af fast ejendom  

 eller aktiver i en selvstændig erhvervsvirksomhed her i landet, er han også  

formueskattepligtig.
Ved formuebeskatningen får en begrænset  

 skattepligtig person samme bundbeløb som fuldt skattepligtige, men kan ikke  

 overføre uudnyttet bundfradrag fra ægtefællen.
Dobbeltdomicilerede personer  

 behandles i relation til formueskattepligten som almindeligt fuldt  

 skattepligtige.
 2. Hvem er omfattet af ordningen.
 2.1. Indledning.
Begrænset skattepligtige samt dobbeltdomicilerede, der opfylder visse  

 betingelser, jf. nærmere herom pkt. 2.2-2.7, kan vælge at blive beskattet  

 efter afsnit I A.
Derved får den skattepligtige ved indkomstopgørelsen adgang  

 til en række fradrag for personlige og familiemæssige udgifter, jf. nærmere  

 pkt. 3, som efter de almindelige regler er forbeholdt fuldt skattepligtige,  

 samt få foretaget skatteberegningen som en fuldt skattepligtig, jf. nærmere  

 pkt. 4. Endelig er der for en gift person adgang til lempelser ved  

 formuebeskatningen, jf. pkt. 5.
 2.2. Hjemmehørende i udlandet.
Afsnit I A omfatter skattepligtige, der enten er begrænset skattepligtige  

 efter kildeskattelovens § 2 eller kulbrinteskattelovens § 21 samt  

 dobbeltdomicilerede personer, jf. kildeskattelovens § 5 A, stk. 1. Fuldt  

 skattepligtige hjemmehørende her i landet er ikke omfattet.
I tilfælde, hvor  

 en person i en del af året er begrænset skattepligtig eller  

 dobbeltdomicileret, men i den anden del af året almindelig fuldt  

 skattepligtig, vil reglerne dog kunne finde anvendelse i den første del af  

 året.
 Den skattepligtiges statsborgerskab er uden betydning.
 2.3. 75. pct.'s kravet opfyldt via positiv indkomst.
 Adgang til ordningen vil normalt forudsætte, at personen i et indkomstår  

 oppebærer indkomst fra personligt arbejde eller fra selvstændig  

 erhvervsvirksomhed i Danmark, eller oppebærer indkomst som er sidestillet  

 hermed, og at den del af denne indkomst, som beskattes efter interne  

 subjektive og objektive regler samt efter en eventuel indgået  

 dobbeltbeskatningsaftale (herefter kvalificerende indkomst), udgør mindst 75  

 pct. af personens samlede indkomst (herefter globalindkomst).
 Er den kvalificerende indkomst negativ vil den skattepligtige eventuelt  

 alligevel kunne være omfattet, jf. pkt. 2.6.
 Ved vurderingen af om betingelserne for at anvende ordningen er opfyldt  

 behandles ægtefæller separat.
De skattepligtiges danske indkomstår vil typisk være sammenfaldende med  

 kalenderåret og således udgøre 12 måneder.
Såfremt indkomståret er mindre en  

 12 måneder, fx fordi en lønmodtager kun arbejder her i landet i en periode på  

 5 måneder, anvendes i stedet kalenderåret ved bedømmelsen af om den  

 pågældende oppebærer mindst 75 pct. af sin globalindkomst her i landet, jf.  

 kildeskattelovens § 5 A, stk. 4. Se dog i pkt. 2.5. om tilfælde, hvor den  

 skattepligtige dør i løbet af indkomståret.
 Eksempel:
En person er bosat i Tyskland i hele 1996. Den pågældende arbejder fra  

 1/1/1995 til 1/9/1996 i Tyskland og oppebærer tysk lønindkomst svarende til  

 200.000 kr.
Fra 1/9/1996 til 31/12/1996 arbejder den pågældende i Danmark for  

 en dansk arbejdsgiver og oppebærer dansk lønindkomst på 100.000 kr.
Det  

 danske indkomstår er således kun 4 måneder.
Ved beregningen af om 75 pct.'s  

 betingelsen er opfyldt anvendes derfor kalenderåret 1996. Dette indebærer, at  

 den tyske lønindkomst på 200.000 kr. indgår ved beregningen af om 75 pct.'s  

 betingelsen er opfyldt.
 2.3.1. Opgørelse af den kvalificerende indkomst.
 2.3.1.1. Krav om indkomsttype.
 Udover indkomst fra personligt arbejde (såvel i som uden for  

 tjenesteforhold) og selvstændig erhvervsvirksomhed, jf. kildeskattelovens § 5  

 A, stk. 1, anses også arbejdsløshedsdagpenge, strejke- og lockoutgodtgørelse  

 samt dagpenge ved sygdom og fødsel som indkomst fra personligt arbejde, jf.  

 kildeskattelovens § 5 A, stk. 2.
Tilsvarende anses pensioner, ventepenge o.lign. som indkomst fra  

 personligt arbejde, forudsat at den pågældende i mindst 5 år i de seneste 10  

 år forud for pensioneringen, som erhvervsaktiv opfyldte betingelserne for at  

 blive beskattet efter afsnit I A, jf. kildeskattelovens § 5 A, stk. 3. Det er  

 ikke en betingelse, at skatteyderen rent faktisk valgte beskatning efter  

 afsnit I A.
Ved opgørelsen af om 5 årsreglen er opfyldt medregnes også  

 indkomstår tidligere end 1992 (lovens virkningstidspunkt), jf.  

 kildeskattelovens § 5 D, stk. 3. For indkomstår før 1992 må der således  

 foretages en vurdering af om skatteyderen ville have opfyldt betingelserne i  

 afsnit I A, såfremt regelsættet havde været i kraft i de relevante 10 år  

 inden pensioneringen. 10 års fristen regnes fra indkomståret umiddelbart før  

 det indkomstår, hvor skatteyderen oppebærer de første skattepligtige ydelser  

 i form af pension, ventepenge e.lign.
Andre typer af dansk indkomst, herunder fx indkomst fra fast ejendom  

 indgår ikke i den kvalificerende indkomst.
Såfremt indkomsten fra den faste  

 ejendom er at anse som indkomst fra selvstændig erhvervsvirksomhed, vil den  

 dog indgå i den kvalificerende indkomst.
Tilsvarende vil indkomst fra renter,  

 udbytter og royalties oppebåret her i landet ikke kunne indgå i den  

 kvalificerende indkomst, medmindre der er tale om indkomst fra selvstændig  

 erhvervsvirksomhed, fx såfremt en renteindtægt er tilknyttet et fast  

 driftssted beliggende her i landet.
 2.3.1.2. Krav om skattepligt efter interne regler.
 Indkomsten fra personligt arbejde og fra selvstændig erhvervsvirksomhed  

 skal være skattepligtig efter interne regler.
 F.s.v.a. begrænset skattepligtige følger skattepligten  

 kildeskattelovens § 2 eller kulbrinteskatteloven, jf. nedenstående vejledende  

 oplistning:
Indkomst fra personligt arbejde - Vederlag i penge, herunder løn, feriegodtgørelse, honorar, tantieme,  

 provision, drikkepenge og lignende ydelser, fx fratrædelsesgodtgørelse og  

 gratialer jf. ligningslovens § 7 O, stk. 1, nr. 2, samt kost og logi for  

 arbejde i personligt tjenesteforhold, jf. kildeskattelovens § 2, stk. 1,  

 litra a, jf. samme lovs § 43, stk. 1.
 - Løn m.v. under sygdom, graviditet, barsel og adoption, der udbetales af  

 arbejdsgiveren, jf. kildeskattebekendtgørelsens § 20, nr. 7, 1. led.
 - Værdien af fri telefon, jf. kildeskattebekendtgørelsens § 20, nr. 20.
 - Værdien af fri bil, jf. kildeskattebekendtgørelsens § 20, nr. 21.
 - Værdien af gaver, gratiale o.lign. samt fratrædelsesgodtgørelse jf.  

 ligningslovens § 7 O, stk. 1, nr. 2, der ikke er omfattet af  

 kildeskattelovens § 43, stk. 1, men vedrører arbejde her i landet, jf.  

 kildeskattebekendtgørelsens § 20, nr. 23.
 - Vederlag i penge samt fri kost og logi fra arbejdsudleje, jf.  

 kildeskattebekendtgørelsens § 20, nr. 27.
 - Vederlag i penge m.m. oppebåret af søfolk, der arbejder om bord på  

 danske skibe, jf. kildeskattelovens § 2, stk. 1, litra c.
 - Vederlag for påtagelse af konkurrenceklausul, jf.  

 kildeskattebekendtgørelsens § 20, nr. 26.
 - Den skattepligtige del af vederlag for afløsning af pensiontilsagn m.m.,  

 jf. kildeskattebekendtgørelsens § 20, nr. 24.
 - Indkomst fra andel i fiskeri, jf. kildeskattebekendtgørelsens § 20, nr.  

 22.
 - Indkomst fra bestyrelser, kommissioner m.m., jf.  

 kildeskattebekendtgørelsens § 20, nr. 1.
 - Indkomst fra rådgivningsvirksomhed, konsulentvirksomhed m.m., jf.  

 kildeskattebekendtgørelsens § 20, nr. 28.
 - Indkomst oppebåret som kulbrintearbejder, jf. kulbrinteskattelovens §  

 21, stk. 2.
 Indkomst fra Lønmodtagerens Garantifond, der er A-indkomst omfattes også.
Indkomst fra selvstændig erhvervsvirksomhed - Indkomst fra et fast driftssted eller et fast sted, jf.  

 kildeskattelovens § 2, stk. 1, litra d.
 - Indkomst fra fast ejendom, såfremt der er tale om selvstændig  

 erhvervsvirksomhed, jf. kildeskattelovens § 2, stk. 1, litra e.
 - Indkomst, der beskattes efter kulbrinteskattelovens § 21, stk 1.
 Indkomst i form af dagpenge m.m.
 - Arbejdsløshedsunderstøttelse fra A-kasse, samt dagpenge 1. og 2.  

 ledighedsdag fraarbejdsgiver, kildeskattebekendtgørelsens § 20, nr. 5 og 6.
 - Dagpenge efter lov om dagpenge ved sygdom eller fødsel, jf.  

 kildeskattebekendtgørelsens § 20, nr. 8, litra a.
 Ydelser, herunder løbende ydelser, efter arbejdsskadeforsikringsloven er  

 derimod ikke omfattet.
 - Indkomst ved strejke og lockout, jf. kildeskattebekendtgørelsens § 20,  

 nr. 7, 1.led.
 Indkomst fra pensioner, ventepenge o.lign.
 - Pensioner, ventepenge o.lign. fra et tidligere tjenesteforhold, jf.  

 kildeskattebekendtgørelsens § 20, nr. 2.
 - Folkepension, førtidspension o.lign. efter lov om social pension m.m.  

 jf. kildeskattebekendtgørelsens § 20, nr. 3.
 - Private pensioner omfattet af jf. kildeskattebekendtgørelsens § 20, nr.  

 19.
 - Pensioner o.lign. skattepligtige ydelser fra tidligere medlemskab fra  

 eller som tidligere medhjælp for bestyrelser, udvalg m.m, jf.  

 kildeskattebekendtgørelsens § 20, nr. 25.
 Dobbeltdomicilerede er skattepligtige efter kildeskattelovens § 1,  

 hvorfor skattepligten omfatter enhver indkomst fra personligt arbejde og fra  

 selvstændig erhvervsvirksomhed, jf. statsskattelovens § 4. I praksis vil det  

 på grund af dobbeltbeskatningsoverenskomsten være de ovennævnte  

 indkomsttyper, der indgår i den kvalificerende indkomst.
Ikke skattepligtige ydelser, fx skattefri godtgørelser efter  

 ligningslovens § 9, stk. 5, 7, og 8, invaliditetsydelse efter lov om social  

 pension indgår ikke i den kvalificerende indkomst.
Tilsvarende gælder  

 indkomst fra private forsikringsordninger eller fra Lønmodtagerens  

 Dyrtidsfond, der ikke indkomstbeskattes, men i stedet pålægges afgift efter  

 pensionsbeskatningsloven, eller udbetales helt skatte- og afgiftsfrit.
 2.3.1.3. Krav om beskatning efter en dobbeltbeskatningsaftale.
 Kun indkomst Danmark, som kildeland og/eller som arbejdsstat kan beskatte  

 efteren eventuel indgået dobbeltbeskatningsaftale, indgår i den  

 kvalificerende indkomst.
Danmarks dobbeltbeskatningsaftaler følger som regel OECD's  

 modeloverenskomst.
Efter modeloverenskomstens artikel 6 kan Danmark beskatte  

 fast ejendom beliggende her i landet, og efter artikel 7 kan Danmark beskatte  

 indkomst fra selvstændig erhvervsvirksomhed i Danmark, såfremt virksomheden  

 udøves gennem et fast driftssted her i landet.
Tilsvarende kan Danmark efter  

 artikel 14 beskatte indkomst fra frit erhverv (som tandlæge, advokat  

 o.lign.), når aktiviteten udøves gennem et fast sted.
Kapitalgevinster fra  

 dansk fast ejendom, fast driftssted eller fast sted kan tilsvarende beskattes  

 her i landet.
 Efter artikel 15 beskattes vederlag for personligt arbejde (lønmodtagere)  

 normalt i arbejdsstaten. »Vederlag for personligt arbejde« omfatter  

 udover løn i form af penge eller naturalydelser (kost og logi, fri bil, fri  

 telefon m.m.), også løn under sygdom samt løn under ferie og feriedagpenge.  

 Også engangsydelser i form af fratrædelsesgodtgørelser, bonus e.lign., som  

 kan henføres til udført arbejde i Danmark, anses som vederlag for personligt  

 arbejde.
 Efter artikel 16 beskattes vederlag for arbejde som bestyrelsesmedlem i et  

 selskab i den stat, hvor selskabet er hjemmehørende, uanset hvor arbejdet er  

 udført.
Private pensioner oprettet i forbindelse med et tidligere tjenesteforhold  

 (arbejdsgiverordninger) beskattes efter artikel 18 i den stat, hvori  

 modtageren er hjemmehørende.
Offentligt ansatte beskattes i kildestaten,  

 hvilket tilsvarende gælder tjenestemandspensionister, jf. artikel 19.
Anden indkomst, herunder sociale ydelser og sociale pensioner samt private  

 pensioner beskattes efter artikel 21 i den stat, hvori skatteyderen er  

 hjemmehørende.
En række overenskomster indeholder dog særlige bestemmelser om  

 sociale ydelser og private pensioner, som giver kildestaten  

 beskatningsretten.
 F.s.v.a. formue bestemmer artikel 22, at situsstaten kan beskatte fast  

 ejendom, faste driftssteder og faste steder.
 Den dansk-tyske dobbeltbeskatningsaftale fra 1963 følger i det store og  

 hele ovennævnte principper.
Den nordiske dobbeltbeskatningsaftale afviger derimod på en række punkter  

 fra modeloverenskomsten.
Særligt bemærkes, at der i protokollens afsnit VII  

 er indsat en regel om beskatning af grænsegængere mellem Danmark og Sverige,  

 hvorefter sådanne grænsegængere beskattes i bopælslandet.
Svenske  

 grænsegængere vil således ikke falde ind under afsnit I A.
Beskatningsretten  

 til arbejde om bord på skibe tilkommer flagstaten, mens arbejde om bord på  

 fly i internationational trafik, samt om bord på fiskefartøjer m.m.,  

 tilkommer den stat, hvori lønmodtageren er hjemmehørende.
Kildestaten kan  

 endvidere beskatte enhver form for pension samt ydelser i henhold til  

 sociallovgivningen.
Dobbeltbeskatningsaftalen indeholder også på andre  

 områder afvigelser fra modeloverenskomsten.
 2.3.1.4. Nærmere opgørelse af den kvalificerende indkomst.
 Indledningsvis bemærkes, at fremførselsberettigede underskud fra tidligere  

 indkomstår ikke indgår ved beregningen af den kvalificerende indkomst.
 Den kvalificerende indkomst opgøres efter skattelovgivningens almindelige  

 regler, der finder anvendelse for begrænset skattepligtige og  

 dobbeltdomicilerede, herunder med fradragsbegrænsningerne i kildeskattelovens  

 § 1, stk. 2, og kildeskattelovens § 2, stk. 2. Pensionsbidrag omfattet af  

 bortseelsesretten efter pensionsbeskatningslovens § 19 indgår ikke i den  

 kvalificerende indkomst).
 For lønmodtagere fragår altså i bruttoindkomsten udgifter, der vedrører  

 lønindkomsten og som derfor er fradragsberettigede efter almindelige regler,  

 såsom fagforeningskontingent, udgifter til befordring, udgifter ved dobbelt  

 husførelse samt øvrige lønmodtagerudgifter (der overstiger grundbeløbet i  

 ligningslovens § 9, stk. 1). Endvidere fragår arbejdsmarkedsbidrag og ATP.  

 Derimod fragår private renteudgifter, underholdsbidrag, indbetalinger til  

 private pensionsordninger m.m. samt grænsegængerfradrag efter ligningslovens  

 § 9 F ikke.
Tilsvarende principper gælder for bruttobeskattede lønmodtagere.
I det  

 omfang en sådan lønmodtager har faktiske udgifter til fagforeningskontingent  

 m.m. samt arbejdsmarkedsbidrag og ATP som, hvis den pågældende blev beskattet  

 af nettoindkomsten, kunne fradrages i lønindkomsten, skal sådanne udgifter  

 således fragå.
 For pensionister, rådgivere, konsulenter, bestyrelsesmedlemmer m.m.  

 opgøres den kvalificerende indkomst efter samme principper.
Den kvalificerende indkomst for selvstændige med fast driftsted eller fast  

 sted i Danmark, opgøres efter tilsvarende principper.
D.v.s. overskuddet fra  

 virksomheden fratrukket kontingenter vedrørende virksomheden og henlæggelser  

 til investeringsfonde samt pligtigt arbejdsmarkedsbidrag, der påhviler denne.  

 Hertil lægges nettofinansieringsudgifter (renteudgifter og kurstab på gæld),  

 som er fradraget ved indkomstopgørelsen.
 Selvom indkomstansættelsen omfatter en periode kortere end 1 år skal der  

 ikke foretages omregning efter personskattelovens § 14. Se også pkt. 2.4.
 Se endvidere eksemplerne nedenfor i pkt. 2.3.3., 2.3.4. og 2.3.5.
 2.3.2. Opgørelse af globalindkomsten.
I globalindkomsten indgår som udgangspunkt al indkomst uanset hvorfra den  

 hidrører.
D.v.s. både indkomst oppebåret i Danmark (såvel kvalificerende  

 indkomst som anden indkomst, fx renter, udbytter og royalties samt fast  

 ejendom) og indkomst oppebåret i udlandet.
Også indtægter af bolig i egen  

 ejendom, uanset om den faste ejendom er beliggende i Danmark eller i  

 udlandet, indgår i globalindkomsten.
Se endvidere nedenfor i pkt. 3.1. om  

 beregning af overskud fra bolig i egen ejendom.
Indtægter, som efter danske regler er skattefritaget, indgår ikke i  

 globalindkomsten.
Således vil aktieavancer, som er skattefritaget efter  

 aktieavancebeskatningslovens § 4 (100.000 kr.'s reglen), kapitalgevinster på  

 fast ejendom som er skattefritaget efter ejendomsavancebeskatningslovens § 8  

 (afståelse af egen bolig) og lignende indtægter ikke indgå i  

 globalindkomsten.
Gaver eller arv mellem nærtstående m.m., der ikke indgår i  

 den skattepligtige indkomst, men pålægges gave- eller boafgift efter  

 boafgiftsloven, skal heller ikke indgå i globalindkomsten.
Dette gælder også  

 gave eller arv hidrørende fra udlandet, der ville være pålagt gave- eller  

 boafgift efter boafgiftsloven, såfremt erhvervelsen havde hidrørt fra  

 Danmark.
Tilsvarende gælder udbetalinger, der pålægges kapitalafgift efter  

 pensionsbeskatningsloven, eller som hverken indkomstbeskattes eller pålægges  

 kapitalafgift.
Udenlandske sociale bidrag, der påhviler arbejdsgiveren indgår  

 ikke i globalindkomsten.
 Der opgøres kun en type indkomst - den skattepligtige indkomst - hvorfor  

 det er uden betydning om der er tale om indkomst, som hvis den skulle  

 beskattes i Danmark, havde status som aktieindkomst eller var undergivet  

 særlig indkomstskat (det bemærkes at lov om særlig indkomstskat er ophævet  

 med virkning fra og med indkomståret 1996). Ved den nærmere opgørelse af  

 globalindkomsten opdeles denne i to dele - kvalificerende indkomst og øvrig  

 indkomst.
 Den kvalificerende indkomst indgår umiddelbart således som beregnet  

 ovenfor under pkt. 2.3.1.
Den øvrige indkomst udgør bruttoindtægterne med fradrag af  

 driftsomkostninger, jf. statsskattelovens § 6, stk. 1, litra a, opgjort efter  

 danske regler.
Fagforeningskontingent, befordringsudgifter m.m. vedrørende  

 udenlandsk lønindkomst er ikke driftsomkostninger og fragår således ikke  

 bruttoindtægten.
Tilsvarende vil renteudgifter og kurstab, herunder  

 prioritetsrenter m.m. vedrørende bolig i egen ejendom beliggende i Danmark  

 eller i udlandet, ikke fragå i den øvrige indkomst.
Udenlandske sociale  

 bidrag, der påhviler lønmodtageren, samt udgifter, der ikke slet knytter sig  

 til en indtægt (private renteudgifter, underholdsbidrag, private  

 pensionsordninger m.m.), fragår ikke i globalindkomsten.
Som ved den kvalificerende indkomst, skal der ikke ved den øvrige indkomst  

 tages højde for underskud fra tidligere år.
Dette gælder såvel dansk som  

 udenlandsk indkomst.
Udgør den kvalificerende indkomst mindst 75 pct. af globalindkomsten, er  

 betingelsen opfyldt.
Såfremt den kvalificerende indkomst er positiv og  

 globalindkomsten er negativ, fx fordi en udenlandsk lønmodtager har underskud  

 fra udøvelse af selvstændig erhvervsvirksomhed i udlandet, anses 75 pct.'s  

 betingelsen for opfyldt.
 2.3.3 Eksempel - Lønmodtager.
L er bosat i Tyskland og arbejder i Danmark for en dansk arbejdsgiver i  

 Sønderjylland.
L er begrænset skattepligtig til Danmark efter  

 kildeskattelovens § 2, stk. 1, litra a.
I 1996 oppebærer L 300.000 kr. i  

 lønindtægt fra sin danske arbejdsgiver.
Danmark har beskatningsretten til  

 lønindkomsten efter dobbeltbeskatningsaftalens artikel 9 og L er socialt  

 sikret i Danmark.
L betaler 4.000 kr. årligt i fagforeningskontingent samt  

 har 2.000 kr. i befordringsfradrag.
L oppebærer i 1996 endvidere 10.000 kr. i  

 renteindtægter fra en post danske statsobligationer og 15.000 kr. i udbytte  

 fra et tysk selskab.
L bor i en ejerbolig til en værdi af 1,5 mill. kr.
Da  

 ejendommen efter sin art og anvendelse kunne anvende procentreglerne, hvis  

 den lå her i landet, er der ved den skønnede lejeværdiberegning henset til,  

 hvorledes lejeværdi beregnes for en tilsvarende fast ejendom beliggende her i  

 landet.
Lejeværdien udgør herefter 2 pct. af 1,5 mill. svarende til 30.000  

 kr.
Herfra trækkes standardfradrag på 3.000 kr.
Opgørelse af den kvalificerende indkomst 2.3.4 Eksempel - Lønmodtager.
De faktiske forhold angående den kvalificerende indkomst svarer til  

 eksempel 2.3.3, bortset fra, at den danske lønindkomst nu er 200.000 kr.
L  

 bor i en lejebolig.
L har et bijob i Tyskland, og oppebærer  

 bruttolønindtægter herfra svarende til 50.000 kr.
Endvidere modtager L 20.000  

 kr. i bankrenter.
L har årlige renteudgifter på 100.000 kr. hidrørende fra et  

 lån optaget til erhvervelse af en post aktier.
A er endelig medlem af en  

 dansk A-kasse og betaler årligt 4.000 kr. i kontingent.
Opgørelse af den kvalificerende indkomst 2.3.5 Eksempel - Selvstændig.
S er en i Sverige bosat fysioterapeut, der driver virksomhed både i  

 Danmark og i Sverige.
I 1996 giver selve driften af den danske klinik (fast  

 sted) et overskud på 475.000 kr.
Summen af kapitalindtægter og  

 kapitaludgifter (renteindtægter og renteindtægter samt kurstab), der vedrører  

 klinikken er i 1996 negativ med 25.000 kr.
Overskuddet i Sverige eksklusiv  

 renteudgifter og kurstab på den svenske klinik er 200.000 Dkr.
Til opstart af  

 den svenske klinik har S lånt svarende til 1 mill.
Dkr., der medfører en  

 årlig renteudgift på 100.000 Dkr.
Den kvalificerende indkomst udgør selve driftsoverskuddet på 475.000 kr.  

 med tillæg af de 25.000 kr. i fratrukne finansieringsudgifter, i alt 500.000  

 kr.
Globalindkomsten er de 500.000 kr. plus 200.000 kr., i alt 700.000 kr.  

 (de 100.000 kr. i renteudgifter fragår ikke). Den kvalificerende indkomst  

 udgør herefter ca. 71 pct. (500.000 kr./700.00 kr.) af globalindkomsten, og S  

 opfylder således ikke 75 pct. kravet.
 2.4. Særligt ved tilflytning og fraflytning.
 Såfremt den skattepligtige i et indkomstår skifter status fra at være  

 hjemmehørende i Danmark til at være hjemmehørende i udlandet, eller omvendt,  

 finder afsnit I A anvendelse i den del af året, hvor den pågældende ikke er  

 hjemmehørende i Danmark.
 I den periode, hvor den skattepligtige er hjemmehørende i udlandet,  

 opgøres den kvalificerende indkomst og globalindkomsten som bestemt i pkt.  

 2.3.
For den periode, hvor den skattepligtige er hjemmehørende i Danmark  

 medregnes til den kvalificerende indkomst, indtægter fra personligt arbejde,  

 fra selvstændig erhvervsvirksomhed samt dermed sidestillede indkomster, jf.  

 kildeskattelovens § 5 A, stk. 2, og stk. 3, der hidrører fra og som kan  

 beskattes i Danmark.
Indkomst oppebåret ved arbejde m.m. i en fremmed stat,  

 Grønland eller Færøerne indgår således ikke i den kvalificerende indkomst.
I  

 globalindkomsten indgår alle indtægter oppebåret af den skattepligtige.
Både  

 den kvalificerende indkomst og globalindkomsten opgøres efter de almindelige  

 regler for fuldt skattepligtige, idet der ikke foretages omregning efter  

 personskattelovens § 14.
 2.5. Særligt ved død.
 I tilfælde, hvor den skattepligtige i løbet af året afgår ved døden, skal  

 der ved beregningen af om 75 pct.'s betingelsen er opfyldt, alene ses på  

 perioden fra indkomstårets start (dog eventuelt kalenderårets start, hvis  

 dette er et tidligere tidspunkt) til selve dødsfaldet (mellemperioden).
 Perioden efter dødsfaldet er derimod uden betydning.
 Kun indtægter og udgifter, der kan henføres til mellemperioden efter de  

 almindelige regler herom, indgår i den kvalificerende indkomst og i  

 globalindkomsten, og opgøres nærmere som nævnt i pkt. 2.3.
 Se pkt. 4.4. om betydningen af at blive beskattet som grænsegænger i  

 dødsåret.
 2.6. 75 pct. kravet opfyldt via negativ indkomst.
 I tilfælde, hvor både den kvalificerende og globalindkomsten er negativ,  

 kan 75 pct.'s betingelsen også være opfyldt, jf. kildeskattelovens § 5 A,  

 stk. 1, 3. pkt.
 Det er dog en forudsætning, at personen i det seneste år, hvor den  

 kvalificerende indkomst var positiv, er blevet beskattet efter afsnit I A.  

 Den skattepligtige kan godt i flere år have både negativ kvalificerende og  

 globalindkomst, og være omfattet af ordningen i disse år.
 Eksempel:
En person (S) bosat i udlandet driver selvstændig erhvervsvirksomhed  

 gennem et fast driftssted i Danmark.
I år 1 giver virksomheden overskud, og S  

 vælger beskatning efter afsnit I A.
I år 2-4 giver virksomheden underskud på  

 100, og da S ikke oppebærer andre indtægter i år 2-4, er både den  

 kvalificerende indkomst og globalindkomsten negativ.
S opfylder betingelsen i  

 både år 2, 3 og 4.
 Den kvalificerende indkomst og globalindkomsten opgøres efter helt  

 tilsvarende principper som nævnt i pkt. 2.3.
Reglen sikrer, at eksempelvis en selvstændig erhvervsdrivende, som i en  

 årrække udelukkende har sin erhvervsmæssige tilknytning til Danmark, ikke i  

 et eller flere år, hvor erhvervsvirksomheden giver et underskud, afskæres fra  

 at udnytte fradrag, der vedrører personlige og familiemæssige forhold.
Det  

 samlede underskud, vil herefter kunne overføres til en eventuel ægtefælle med  

 positiv kvalificerende indkomst, som beskattes efter afsnit I A, eller  

 fremføres til brug for senere år, hvor den skattepligtige igen beskattes  

 efter afsnit I A.
 2.7. Valg af ordning.
Såfremt 75 pct.'s betingelsen er opfyldt, kan skatteyderen vælge at blive  

 beskattet efter afsnit I A (herefter som »grænsegænger«). Anmodning  

 herom skal ske ved indgivelse af selvangivelse til den kommunale  

 skattemyndighed, jf. kildeskattelovens § 5 D, stk. 1., 1. pkt.
Den  

 skattepligtige kan omgøre beslutningen, hvilket skal ske til den kommunale  

 skattemyndighed inden udløbet af ligningsfristen i skattestyrelseslovens § 3,  

 stk. 1, jf. kildeskattelovens § 5 D, stk. 1., 2. og 3. pkt.
Såvel beslutning  

 om at blive beskattet som grænsegænger, som ikke at blive det, kan omgøres  

 inden ligningsfristen.
 3. Fradrag for personlige og familiemæssige udgifter  

 ved indkomstopgørelsen.
Grænsegængeren får adgang til de fradrag for personlige og familiemæssige  

 udgifter, som er oplistet i kildeskattelovens § 5 B.
Gifte grænsegængere vil  

 til gengæld ikke få grænsegængerfradrag efter ligningslovens § 9 F.
 3.1. Bolig i egen ejendom - kildeskattelovens § 5 B, stk. 1, nr.  

 1.
Bestemmelsen sikrer, at grænsegængere får adgang til at fradrage udgifter  

 (herunder renteudgifter) fra egen bolig, i anden dansk indkomst.
Såfremt  

 ejendommen giver overskud, fx fordi ejendommen er ubehæftet, skal dette  

 overskud ikke beskattes i Danmark.
Såfremt den faste ejendom er beliggende i Danmark, er der efter de  

 almindelige regler adgang til fradrag for udgifter, herunder renteudgifter,  

 fra den faste ejendom, i fx dansk lønindkomst og indkomst fra selvstændig  

 virksomhed.
Reglerne herom, herunder den såkaldte 80 pct.'s regel ændres ikke  

 af kildeskattelovens § 5 B, nr. 1, der således alene har betydningfor  

 grænsegængerens udenlandske bolig.
Har grænsegængeren egen bolig både i  

 Danmark og i udlandet, vil førstnævnte skulle behandles efter de almindelige  

 regler og sidstnævnte behandles efter kildeskattelovens § 5 B, stk. 1, nr. 1.
 Det er et krav, at den faste ejendom helt eller delvist anvendes af ejeren  

 selv til helårs- eller delårsbeboelse, jf. praksis for hvornår en fast  

 ejendom er omfattet af reglerne om lejeværdi efter ligningslovens §§ 15 A ff.  

 Bestemmelsen omfatter således ejendomme, der udlejes en del af året og  

 ejendomme, hvoraf en del udlejes hele året, men ikke ejendomme, der i hele  

 året benyttes til udlejning.
Udgiften opgøres på »almindelig vis« som underskud af bolig i  

 egen ejendom.
D.v.s. indtægter minus udgifter idet renteudgifter, der  

 vedrører ejendommen skal fragå som en udgift.
Indtægterne omfatter lejeværdi af egen bolig og faktiske lejeindtægter.  

 7.000 kr.'s reglen samt 40 pct.'s reglen, der finder anvendelse for  

 ferieboliger, anvendes tilsvarende for udenlandske ferieboliger, der udlejes  

 en del af året, jf.
LL § 15 O.
Også de særlige regler om skattefrit  

 bundgrænsebeløb ved udleje af værelser eller bolig, jf.
LL § 15 P, finder  

 anvendelse.
Lejeværdi af egen bolig fastsættes efter den eksisterende praksis  

 for faste ejendomme i udlandet.
Udgangspunktet er herefter markedslejen, idet  

 lejeværdi efter procentreglerne i LL § 15 A ff. kun finder anvendelse for  

 danske ejendomme.
Kunne ejendommen imidlertid efter sin art og anvendelse  

 benytte procentreglerne, såfremt den lå heri landet, tages der ved skønnet  

 hensyn til, hvorledes lejeværdi beregnes for en tilsvarende fast ejendom  

 beliggende her i landet.
Udgifter, herunder renteudgifter, skal »vedrøre« ejendommen.  

 Skatteyderen skal derfor kunne påvise, at gælden er opstået i forbindelse med  

 erhvervelsen af ejendommen, eller udgifter der i.ø. vedrører ejendommen, fx  

 ombygningsudgifter, jf. nærmere herom LV 1994 DB 1.4.2. Dette vil således  

 være tilfældet, såfremt der er tale om renter af prioritetsgæld eller såfremt  

 lånet i øvrigt har dannet basis for finansieringen af ejendommen.
Såfremt  

 lånet ikke vedrører ejendommen vil der eventuelt i stedet kunne gives fradrag  

 efter kildeskattelovens § 5 B, stk. 1, nr. 2 (andre private renteudgifter).  

 Vedrører kun en del af gælden den faste ejendom, er det denne forholdsmæssige  

 del af renteudgifterne, der kan fradrages.
Der skal tages højde for  

 standardfradrag efter LL § 15 J, såfremt der i øvrigt er adgang hertil.
Renteudgifterne, stiftelsesprovisioner m.m. vedrørende den faste ejendom  

 fradrages som udgangspunkt på forfaldstidspunktet, jf. ligningslovens § 5,  

 stk. 1. smh. med ligningslovens § 8, stk. 3, litra a og b.
Undtagelserne fra  

 dette princip finder dog tilsvarende anvendelse, herunder fx begrænsningen  

 f.s.v.a. forudfaldne renter, jf. ligningslovens § 5, stk. 2, maksimeringen  

 til 2,5 pct. ved stiftelsesprovisioner o.lign, jf. ligningslovens § 5, stk.  

 3, smh. med § 8, stk. 3, litra c, krav om betaling af renterne, jf. § 5, stk.  

 7-8.
F.s.v.a. gifte grænsegængere bestemmer kildeskattelovens § 24 A, at  

 kapitalindkomster medregnes hos den ægtefælle, der efter  

 ægteskabslovgivningen har rådighed over kapitalgodet, mens kapitaludgifter  

 fratrækkes hos den ægtefælle, der hæfter for betalingerne.
Også i tilfælde,  

 hvor grænsegængeren hæfter for rentebetalingerne, mens ægtefællen har  

 rådighed over ejendommen, vil indtægterne af ejendommen skulle reducere den  

 fradragsberettigede (rente)udgift.
Såfremt det ikke kan afgøres hvem af  

 ægtefællerne et kapitalindkomstbeløb vedrører, medregner hver ægtefælle  

 halvdelen.
Efter praksis, jf. cirkulære nr. 135 af 4/11 1988, pkt. 20,  

 tillades det dog - da det så længe ægteskabet består, som følge af reglerne  

 af beregning af ægtefællernes skat, er uden betydning for ægtefællernes  

 samlede skat, hvorledes kapitaludgifter m.m. er fordelt mellem dem - at  

 ægtefællerne frit fordeler renteudgifterne mellem sig.
Dette gælder dog bl.a.  

 ikke i separations- eller skilsmisseåret, såfremt ægtefællerne ophæver  

 samlivet uden separation eller skilsmisse, eller i tilfælde, hvor den ene  

 ægtefælle under ophold i udlandet oppebærer lønindkomst omfattet af  

 ligningslovens § 33 A.
For grænsegængere vil adgangen til frit at fordele  

 renteudgifterne mellem sig være forbeholdt tilfælde, hvor begge ægtefæller  

 beskattes som grænsegængere eller begge er (dobbeltdomicilerede) fuldt  

 skattepligtige.
I tilfælde, hvor grænsegængeren eksempelvis har fradrag for  

 halvdelen af renteudgifterne vil disse kun skulle reduceres med halvdelen af  

 overskuddet (lejeværdi af egen bolig og faktiske lejeindtægter) i ejendommen.
 Overdrages den faste ejendom fra ægtefællen til grænsegængeren, og  

 overtager sidstnævnte helt eller delvist gældsforpligtelserne, der vedrører  

 ejendommen, vil grænsegængeren i tiden efter overdragelsen få helt eller  

 delvist fradrag for renteudgifterne.
 Lever grænsegængeren i et papirløst forhold følges blot den almindelige  

 praksis om fordeling af gæld og derved også renteudgifter.
 I det omfang udgifterne overstiger indtægterne vil nettounderskuddet, som  

 kapitalindkomstunderskud kunne fradrages ved den danske indkomstopgørelse.
 3.1.1. Eksempel.
M er en tysk grænsegænger og gift med H.
M erhvervede før ægteskabet med H  

 en ejerlejlighed til en værdi svarende til 1. mill. kr. kontant.
M havde selv  

 en halv million, mens den anden halve million blev finansieret ved et banklån  

 med sikkerhed i lejligheden til en rente på 10 pct.
Efterfølgende har M  

 optaget et lån svarende til 250.000 kr. til en rente på 10 pct., til brug for  

 køb af en lystbåd.
M udlejer et værelse til en studerende for et månedligt  

 beløb svarende til 2000 kr.
 M har rådighed over ejendommen ligesom gældsforpligtelserne påhviler M.
Lejeværdien udgør i princippet markedslejen, jf. statsskattelovens § 4,  

 stk. 1, litra b, men da ejendommen efter sin art og anvendelse kunne anvende  

 procentreglerne, hvis den lå her i landet, tages der ved skønnet hensyn til,  

 hvorledes lejeværdi beregnes for en tilsvarende fast ejendom beliggende her i  

 landet.
Lejeværdien udgør herefter 2 pct. af 1 mill. kr. svarende til 20.000  

 kr.
M vælger at anvende ligningslovens § 15 P, hvorefter kun den del af  

 lejeindtægten fra det udlejede værelse, der overstiger 2/3 (ca. 13.000 kr.)  

 af den årlige lejeværdi for hele ejendommen skal indgå som indtægt, d.v.s.  

 11.000 kr.
 Da der er tale om en ejerlejlighed, som ikke i væsentligt omfang anvendes  

 erhvervsmæssigt, er der ikke adgang til standardfradrag eller til fradrag for  

 de faktiske driftsudgifter.
 Det bemærkes, at renterne på lånet til erhvervelse af lystbåden ikke  

 indgår ved beregningen af fradraget, da det ikke vedrører ejendommen.  

 Renterne vil istedet kunne fradrages efter kildeskattelovens § 5 B, stk. 1,  

 nr. 2.
 3.2. Andre private renteudgifter m.m. - kildeskattelovens § 5 B, stk.  

 1, nr. 2.
 Grænsegængeren vil også kunne fradrage øvrige private renteudgifter,  

 stiftelsesprovisioner m.m., jf. ligningslovens § 5 smh. med ligningslovens §  

 8, stk. 3, litra a-c, der ikke vedrører bolig i egen ejendom.
Der vil eksempelvis være tale om renter m.m. af forbrugslån, studiegæld  

 o.lign.
Renter af lån optaget til erhvervelse af aktier, obligationer m.m.  

 samt renteudgifter i forbindelse med erhvervsmæssig virksomhed er derimod  

 ikke fradragsberettigede.
Ved afgrænsningen af om en renteudgift m.m. er  

 privat eller ej, vil der i øvrigt kunne henses til den afgrænsning, der  

 anvendes i virksomhedsskatteordningen ved opgørelsen af indskudskontoen.
Har en skatteyder flere konti, fx en lønkonto og en opsparingskonto, i et  

 eller flere pengeinstitutter, anses den fradragsberettigede renteudgift m.m.  

 for at være nettoudgiften på disse konti.
Har den skattepligtige andre  

 private udenlandske eller danske renteindtægter, skal sådanne renteindtægter  

 også indgå ved beregningen af nettorenteudgiften m.m.
Såfremt en grænsegænger oppebærer skattepligtige renteindtægter fra  

 Danmark, som efter en dobbeltbeskatningsaftale kun delvist kan  

 (brutto)beskattes i Danmark, fx med 10 pct. af bruttoindkomsten, vil en sådan  

 indtægt dog ikke skulle indgå ved opgørelsen af den fradragsberettigede  

 nettorenteudgift.
Se i forbindelse hermed pkt. 4.2., om betydningen af  

 sådanne bruttobeskattede renteindtægter ved skatteberegningen.
 Renteudgifter m.m. opgøres og medregnes efter de almindelige principper,  

 jf. ovf. i pkt. 3.1. Renteindtægter m.m., der medregnes på  

 forfaldstidspunktet.
 Det i pkt. 3.1. anførte om ægtefæller og ugifte samlevende finder  

 tilsvarende anvendelse for øvrige private renteudgifter m.m.
 Nettounderskuddet fradrages i kapitalindkomsten.
 3.3. Pensionsindbetalinger og A-kassebidrag - kildeskattelovens § 5 B,  

 stk. 1, nr. 3.
 Indbetalinger til private pensionsordninger og til A-kasse, der er  

 fradragsberettigede efter pensionsbeskatningslovens § 18 og § 49, stk. 1, vil  

 efter de almindelige regler kunne fradrages uanset samme lovs § 54, stk. 1.
F.s.v.a. pensionsordninger er det et krav, at der er tale om en dansk  

 ordning idet indbetalinger til udenlandske pensionsinstitutter ikke er  

 fradragsberettigede.
I relation til A-kasse er det ikke en betingelse, at der  

 er tale om indbetalinger en dansk A-kasse.
Såvel frivillige som tvungne  

 indbetalinger til udenlandske arbejdsløshedsordninger er fradragsberettigede.  

 Selvstændige erhvervsdrivende, der betaler til Selvstændige erhvervsdrivendes  

 Arbejdsløshedskasse e.lign. vil også få fradrag.
Det bemærkes, at det er uden  

 betydning for adgangen til fradrag om Danmark efter en  

 dobbeltbeskatningaftale vil kunne beskatte (eventuelle) senere udbetalinger Pensionsindbetalinger fradrages i den personlige indkomst, jf.  

 personskattelovens § 3, stk. 2, nr. 3, mens A-kassekontingent alene fradrages  

 i den skattepligtige indkomst 3.4. Velgørende foreninger - kildeskattelovens § 5 B, stk. 1, nr. 4.
I h.t. ligningslovens § 8 A kan gaver ydet til visse  

 velgørende/almennyttige foreninger, som er godkendt af skatteministeren, i  

 visse tilfælde fradrages i den skattepligtige indkomst.
Se nærmere  

 TS-Cirkulære 1994-7 om hvilke foreninger, der er godkendte efter  

 ligningslovens § 8 A.
 3.5. Underholdsbidrag - kildeskattelovens § 5 B, stk. 1, nr. 5.
 Bidrag i anledning af skilsmisse til ægtefælle eller børn vil - i henhold  

 til almindelige regler og gældende praksis - være fradragsberettigede efter  

 ligningslovens § 10, stk. 1. Det er således bl.a. en betingelse, at bidraget  

 er fastsat af en dansk eller udenlandsk offentlig myndighed eller ved klar  

 aftale mellem parterne, samt at bidraget er forfaldent og betalt.
Efter ligningslovens § 10, stk. 2, finder stk. 1, tilsvarende anvendelse  

 ved bidrag til ægtefælle eller børn, der ikke opholder sig hos bidragyderen,  

 når ægtefællerne p.g.a. faktisk adskillelse er ansat selvstændigt til skat.  

 Sidstnævnte betingelse er opfyldt, såfremt ægtefællerne i skattemæssig  

 henseende ville være blevet ansat selvstændigt til skat efter danske regler,  

 hvis de havde haft status som et almindeligt fuldt skattepligtigt ægtepar.  

 Det afgørende er således om ægtefællerne er samlevende ved indkomstårets  

 udgang.
Bidrag skal være fastsat/godkendt af dansk eller udenlandsk offentlig  

 myndighed og kravet skal være forfaldent og betalt.
Endelig er bidrag til børn uden for ægteskab fradragsberettigede efter  

 ligningslovens § 11, når der påhviler forsørger- eller bidragspligt overfor  

 det offentlige for barnet og barnet ikke opholder sig hos bidragyderen.
Det  

 er tilstrækkeligt, at bidragsgrundlaget er en aftale mellem parterne, og  

 kravet skal være forfaldent og betalt.
 Underholdsbidrag efter ligningslovens § 10 og § 11 sker alene i den  

 skattepligtig indkomst, idet overgangsreglen for 1994 og 1995 i  

 personskattelovens § 27 a dog også finder anvendelse for grænsegængere.
 3.6. Bruttobeskattede lønmodtagergrupper - kildeskattelovens § 5 B,  

 stk. 2.
 Arbejdsudlejede, søfolk, og kulbrintefolk, jf. kildeskattelovens § 48 B og  

 C samt kulbrinteskattelovens § 21, stk. 2, beskattes efter de gældende regler  

 med 30 pct. af bruttoindkomsten uden adgang til fradrag af nogen art, heller  

 ikke for udgifter, der vedrører indkomsterhvervelsen.
Vælger de pågældende lønmodtagere beskatning efter afsnit I A, gives der  

 fradrag for personlige og familiemæssige udgifter efter kildeskattelovens § 5  

 B, stk. 1, nr. 1-5. Efter kildeskattelovens § 5 B, stk. 2, vil de pågældende  

 endvidere i lighed med almindelige begrænset skattepligtige lønmodtagere  

 m.fl. få fradrag for udgifter, der vedrører den danske lønindkomst.
D.v.s.  

 for fagforeningskontingent, befordringsudgifter, øvrige lønmodtagerudgifter  

 m.m. efter de almindelige regler herom.
 4. Skatteberegning.
 4.1. Indledning.
 Både begrænset skattepligtige og dobbeltdomicilerede grænsegængere vil få  

 skatten beregnet på samme måde som fuldt skattepligtige, jf. kildeskatteloven  

 § 5 C.
Kildeskattelovens § 5 C har primært betydning for begrænset  

 skattepligtige, i og med at dobbeltdomicilerede ved skatteberegningen er  

 ligestillet med almindelige fuldt skattepligtige.
Dobbeltdomicilerede har  

 således altid adgang til personfradrag og undergives aldrig nettobeskatning  

 af hverken visse lønindkomster eller af kapitalindkomster.
I tilfælde, hvor  

 en dobbeltdomicileret er gift, og ægtefællen enten er begrænset skattepligtig  

 her til landet eller slet ikke skattepligtig til Danmark, vil bestemmelsen  

 dog få betydning, idet den pågældende vil kunne overføre uudnyttet  

 personfradrag m.m. fra ægtefællen, jf. nærmere herom i pkt. 4.3.
I og med at afsnit I A ikke omfatter almindeligt fuldt skattepligtige, som  

 er hjemmehørende i Danmark har kildeskattelovens § 5 C ikke betydning for  

 disse personer.
Dette indebærer, at i alle tilfælde, hvor enten den  

 skattepligtige selv eller dennes ægtefælle er fuldt skattepligtig efter  

 kildeskattelovens § 1 og hjemmehørende i Danmark efter  

 dobbeltbeskatningsaftalen, vil de almindelige krav til sambeskatning i  

 kildeskattelovens § 4 finde anvendelse.
Bestemmelsen ændrer ikke ved de regler, der forudsætningsvis afgør, hvilke  

 indkomster, der indgår ved grænsegængerens indkomstopgørelse og derved også  

 ved skatteberegningen.
Eksempelvis vil der ved indkomstopgørelsen og  

 skatteberegningen for en begrænset skattepligtig grænsegænger bosat i  

 Tyskland, ikke skulle tages hensyn til tyske udbytteindtægter eller underskud  

 fra erhvervsmæssig virksomhed i Tyskland.
 Kildeskattelovens § 5 C ændrer heller ikke ved det forhold, at begrænset  

 skattepligtige betaler kommunal skat med den gennemsnitlige samlede kommunale  

 og amtskommunale udskrivningsprocent for det pågældende kalenderår nedrundet  

 til nærmeste hele procent, jf. kommuneskattelovens § 9, stk. 1.
Det bemærkes endeligt, at der fortsat vil skulle foretages omregning til  

 helårsindkomst efter personskattelovens § 14, såfremt indkomstansættelsen  

 omfatter en periode kortere end 1 år.
At der ved bedømmelsen af om 75 pct.'s  

 betingelsen er opfyldt i kildeskattelovens § 5 A altid mindst anvendes et  

 helt kalenderår, indebærer således ikke at indkomstansættelsen automatisk  

 omfatter et helt år.
 4.2. Enlige grænsegængere - kildeskattelovens § 5 C, stk. 1.
 F.s.v.a. begrænset skattepligtige grænsegængere medfører  

 bestemmelsen, at selvstændige og bruttobeskattede lønmodtagere får  

 personfradrag i h.t. personskattelovens § 10.
 Adgangen til bruttobeskatning for lønmodtagere bortfalder til gengæld.  

 Lønindtægterne vil indgå ved skatteberegningen som personlig indkomst og der  

 vil skulle foretages almindelig (netto)beskatning, idet der også skal svares  

 kommuneskat.
 Tilsvarende vil beskatningen af renter, udbytter og royalties som  

 udgangspunkt ske efter de almindelige regler, og ikke med 25 eller 30 pct. af  

 bruttobeløbet, jf. kildeskattelovens §§ 2, stk. 5 (renter), 65 (udbytter) og  

 65 C (royalties). Indtægterne vil indgå som henholdsvis kapitalindkomst,  

 aktieindkomst eller personlig indkomst.
 Såfremt Danmark efter en indgået dobbeltbeskatningsaftale helt er afskåret  

 fra at beskatte en dansk renteindtægt, indgår denne indtægt dog slet ikke ved  

 indkomstopgørelsen, men vil dog reducere den fradragsberettigede  

 (netto)renteudgift efter kildeskattelovens § 5 B, stk. 1, nr. 2. Tilsvarende  

 vil sådanne royalty- eller udbytteindtægter ikke indgå ved  

 indkomstopgørelsen.
 Kan Danmark beskatte en rente- eller royaltyindtægt delvist, fx med 10  

 pct. af bruttobeløbet, vil sådanne indtægter endvidere skulle opgøres  

 særskilt og derfor (heller) ikke indgå ved den almindelige indkomstopgørelse.  

 De private renteudgifter efter kildeskattelovens § 5 B, stk. 1, nr. 2, vil  

 herefter først skulle reducere de bruttobeskattede danske renteindtægter,  

 hvorfor kun »restrenteudgiften« indgår ved den almindelige  

 indkomstopgørelse.
 Eksempel:
M, der er en begrænset skattepligtig lønmodtager er bosat i et land, med  

 hvem Danmark har indgået en dobbeltbeskatningsaftale.
M har en post danske  

 statsobligationer på 20.000 kr., hvorfra han modtager en årlige renteindtægt  

 på 2.000 kr.
M er omfattet af kildeskattelovens § 2, stk. 5. Danmark må efter  

 den pågældende dobbeltbeskatningsaftale opkræve kildeskat med 5 pct.
M har  

 øvrige private renteudgifter efter kildeskattelovens § 5 B, stk. 1, nr. 2.,  

 på 4.000 kr.
De 2.000 kr. af de 4.000 kr. vil herefter eliminere kildeskatten  

 på renter, mens de resterende 2.000 kr. vil indgå i den almindelige  

 indkomstopgørelse.
 Danske udbytter, der delvist kan beskattes her i landet efter en  

 dobbeltbeskatningsaftale indgår på almindelig vis i aktieindkomsten.
 Bortset fra det netop anførte om bruttobeskattede renteindtægter m.m. har  

 bestemmelsen som nævnt i pkt. 4.1. ikke betydning for  

dobbeltdomicilerede enlige grænsegængere.
 4.2.1. Særligt vedrørende underskud ved negativ kvalificerende  

 indkomst.
Som nævnt i pkt. 2.6. kan 75 pct.'s betingelsen være opfyldt, hvis både  

 den kvalificerende indkomst og globalindkomsten er negativ, jf.  

 kildeskattelovens § 5 A, stk. 1, 3. pkt.
Virkningen heraf er, at  

 grænsegængerens driftsunderskud forøges med udgifter, der vedrører personlige  

 og familiemæssige forhold.
 Den del af underskuddet, der hidrører fra de private udgifter, jf.  

 kildeskattelovens § 5 B, stk. 1, (herefter fiktivt underskud) kan kun  

 udnyttes i senere indkomstår, hvor den skattepligtige igen beskattes som  

 grænsegænger p.g.a. positiv kvalificerende indkomst, mens der ikke er  

 begrænsninger i adgangen til at udnytte selve driftsunderskuddet.  

 Fremførselsadgangen for både det fiktive underskud og driftsunderskuddet er  

 begrænset til 5 år fra det år, hvor underskuddet opstår, jf. ligningslovens §  

 15.
Ved fremførsel af underskud anvendes som efter de almindelige regler de  

 ældste underskud først.
Fremføres underskud fra samme indkomstår til et  

 senere indkomstår, hvor 75 pct.'s betingelsen igen er opfyldt, og kan hele  

 underskuddet ikke udnyttes, anvendes en forholdsmæssig del af hvert af de to  

 underskud.
 4.3. Gifte grænsegængere - kildeskattelovens § 5 C, stk. 1 og 2.
Udover, at det i pkt. 4.2. anførte for enlige (adgang til personfradrag,  

 overgang til nettobeskatning af visse indtægter m.m.), også gælder for en  

 gift grænsegænger, vil en gift grænsegænger ved skatteberegningen endvidere  

 få mulighed for at overføre uudnyttet personfradrag og bundfradrag fra  

 en udenlandsk ægtefælle, der ikke selv er grænsegænger.
Er begge ægtefæller  

 grænsegængere, vil der kunne overføres uudnyttede personfradrag og  

 bundfradrag mellem ægtefællerne, ligesom der vil kunne overføres  

 underskud mellem ægtefællerne.
Adgangen til overførsel af bundfradrag, personfradrag m.m. mellem  

 ægtefællerne forudsætter altid, at disse fysisk faktisk har samme bopæl ved  

 indkomstårets udgang.
De almindelige samlivskrav i personskatteloven, som  

 finder anvendelse for fuldt skattepligtige, herunder dobbeltdomicilerede,  

 skal endvidere også være opfyldt for begrænset skattepligtige grænsegængere.  

 Det er herefter normalt en betingelse, at ægtefællerne er samlevende ved  

 indkomstårets udgang.
Fælles beregning af topskat m.m. forudsætter dog, at  

 ægtefællerne var samlevende i hele indkomståret og at dette udgjorde en  

 periode på mindst et år.
 4.3.1. Uudnyttede personfradrag og bundfradrag m.m.
 4.3.1.1. Ægtefællen er ikke grænsegænger.
 Grænsegængeren vil kunne overføre uudnyttet personfradrag fra ægtefællen i  

 henhold til personskattelovens § 10.
Endvidere vil der kunne overføres ikke udnyttede bundfradrag i  

 mellemskattegrundlaget fra ægtefællen, jf. personskattelovens § 6 a, stk. 3,  

 ligesom et negativt mellemskattegrundlag efter personskattelovens § 6, stk.  

 4, vil kunne overføres fra ægtefællen.
Ved opgørelsen af disse overførsler i  

 mellemskattegrundlaget vil ægtefællens (danske eller) udenlandske  

 underholdsbidrag i henhold til overgangsreglen i personskattelovens § 27 a  

 indgå.
 I indkomstårene 1994 og 1995 vil der endvidere ved beregningen af  

 indkomstskatten efter personskattelovens § 8 kunne overføres uudnyttet  

 bundfradrag fra ægtefællen, jf. personskattelovens § 8, stk. 3.
Efter de almindelige regler om beregning af topskat opgøres ægtefællernes  

 topskat af nettokapitalindkomsten fælles, idet der gives et samlet  

 bundfradrag på 41.400 kr. (1996). Skatten beregnes hos den af ægtefællerne,  

 der har den højeste personlige indkomst og opkræves, afhængig af forholdet  

 mellem de to ægtefællers nettokapitalindkomst, hos enten begge ægtefæller  

 eller hos kun den ene af ægtefællerne.
Dette system kan ikke direkte  

 overføres til en grænsegænger, hvis ægtefælle ikke selv er grænsegænger.  

 Ligestillingen sker herefter på den måde, at grænsegængeren i princippet  

 behandles som enlig.
Først opgøres grænsegængerens nettokapitalindkomst.  

 Denne reduceres herefter med ægtefællens eventuelle negative kapitalindkomst,  

 samt uudnyttet bundfradrag på 20.700 kr. (1996). Er ægtefællens  

 nettokapitalindkomst positiv, overføres et eventuelt uudnyttet bundfradrag på  

 20.700 kr. (1996), fra ægtefællen til grænsegængeren, der således (helt eller  

 delvist) får adgang til et ekstra bundfradrag.
Topskatten opkræves herefter  

 hos grænsegængeren selv.
Såfremt ægtefællen selv skal betale topskat,  

 herunder af nettokapitalindkomst, beregnes og opkræves denne topskat særskilt  

 hos ægtefællen.
Fuldt skattepligtige beskattes efter personskattelovens § 8 A af  

 aktieindkomst - såvel udbytter og aktieavancer/tab - op til et grundbeløb på  

 33.800 kr. (1996) med 25 pct. (før indkomståret 1996 med 30 pct.). Skat af  

 aktieindkomst, der overstiger grundbeløbet, beregnes med 40 pct., idet der er  

 adgang til at overføre såvel negativ aktieindkomst som uudnyttet bundfradrag  

 mellem ægtefæller.
Begrænset skattepligtige beskattes derimod kun af udbytter  

 og ikke af aktieavancer, og altid med 25 pct. (før indkomståret 1996 med 30  

 pct.). Overstiger udbytterne grundbeløbet vil en begrænset skattepligtig  

 grænsegænger skulle betale 40 pct. i aktieindkomst.
Er den begrænset  

 skattepligtige grænsegænger hjemmehørende i en stat, med hvem Danmark har  

 indgået en dobbeltbeskatningsaftale, vil der imidlertid skulle betales et  

 mindre beløb, således typisk 10-15 pct., hvorfor det er ufornødent at  

 overføre uudnyttet bundfradrag fra ægtefællen.
Derimod vil eventuel negativ  

 aktieindkomst hos ægtefællen kunne overføres til grænsegængeren.
 Ved nedslag efter formueskatteloftet, jf. personskattelovens § 19, stk.  

 2-8, behandles grænsegængeren som enlig (det bemærkes at formueskatten  

 ophæves fra indkomståret 1997).
 Ved beregningen af de personfradrag, bundfradrag m.m., der kan overføres  

 fra ægtefællen tages hensyn til ægtefællens samlede danske som udenlandske  

 indkomster (globalindkomst), jf. kildeskattelovens § 5 C, stk. 2, 1. led.  

 Personskattelovens 13, stk. 5, hvorefter, der ved overførsel af negativt  

 mellemskattegrundlag efter personskattelovens § 6 a, stk. 4, bortses fra  

 udenlandsk personlig indkomst finder således ikke anvendelse.
Dette indebærer nærmere, at der for ægtefællen skal foretages en (fiktiv)  

 indkomstopgørelse omfattende alle danske og udenlandske indtægter og fradrag,  

 som om ægtefællen havde været hjemmehørende i Danmark.
Ved denne fiktive  

 indkomstopgørelse bortses fra tidligere års underskud.
Er ægtefællen selv begrænset skattepligtig til Danmark, vil der også blive  

 foretaget en almindelig faktisk indkomstopgørelse for ægtefællen.
Denne  

 faktiske indkomstopgørelse har ikke betydning ved beregningen af uudnyttede  

 bundfradrag m.m., der kan overføres til grænsegængeren.
 4.3.1.2. Ægtefællen er selv grænsegænger.
 De under pkt. 4.3.1.1. nævnte regler finder med nedennævnte undtagelser  

 også anvendelse, når begge ægtefæller beskattes som grænsegængere.
Ved beregningen af uudnyttede bundfradrag m.m. tages alene hensyn til  

 ægtefællernes danske indkomster, som efter en eventuel  

 dobbeltbeskatningsaftale beskattes her i landet, jf. kildeskattelovens § 5 C,  

 stk. 2, 2. pkt. 2. led.
Endvidere vil der kunne overføres både fra den ene  

 ægtefælle til den anden ægtefælle, og omvendt.
 Se pkt. 4.3.2. om adgangen til overførsel af underskud mellem ægtefæller.
 4.3.2. Underskud.
 Det vil endvidere kunne overføres underskud mellem ægtefællerne i henhold  

 til personskattelovens § 13, stk. 2 og stk. 4, samt virksomhedsskattelovens §  

 13. Det er dog en forudsætning, at begge ægtefæller i det år, hvor  

 underskuddet opstår er grænsegængere efter efter kildeskattelovens § 5 A,  

 stk. 1, 2. pkt. (positiv kvalificerende indkomst) eller kildeskattelovens § 5  

 A, stk. 1, 3. pkt. (negativ kvalificerende indkomst).
Kan underskuddet i underskudsåret ikke udnyttes fuldt ud af den anden  

 ægtefælle, kan restunderskuddet fremføres til senere indkomstår, hvor  

 underskudsægtefællen igen beskattes som grænsegænger.
Dog maksimalt i 5 år,  

 jf. ligningslovens § 15.
Det beregnede underskud, der er adgang til at overføre mellem ægtefællerne  

 indeholder alene underskud fra danske »indkomstkomponenter« med  

 tillæg af fradrag for personlige og familiemæssige udgifter i h.t.  

 kildeskattelovens § 5 B.
Personskattelovens § 13, stk. 5, har ifølge sagens  

 natur derfor ikke betydning ved opgørelse af underskuddet.
 Det for enlige ved pkt. 4.2.1. anførte vedrørende underskud ved negativ  

 kvalificerende indkomst, finder tilsvarende anvendelse for gifte  

 grænsegængere.
 4.3.3. Begge ægtefæller omfattet af kildeskattelovens § 1.
Er begge ægtefæller skattepligtige efter kildeskattelovens § 1 men  

 hjemmehørende i udlandet efter en indgået dobbeltbeskatningsaftale, finder  

 kildeskattelovens § 5 C ikke anvendelse, jf. kildeskattelovens § 5 C, stk. 2,  

 sidste pkt.
I så fald anvendes de almindelige skatteberegningsregler for  

 fuldt skattepligtige.
Det er herefter ikke et krav f.s.v.a. overførsel af  

 underskud mellem ægtefæller, at begge ægtefæller beskattes som grænsegængere.  

 Tilsvarende gælder, hvor den ene ægtefælle efter dobbeltbeskatningsaftalen er  

 hjemmehørende i Danmark.
 4.4. Dødsfald.
 Den skattepligtige vil som nævnt i pkt. 2.5. kunne have status som  

 grænsegænger fra indkomstårets start til dødsdagen (mellemperioden).
 Dette indebærer for det første, at der ved indkomstopgørelsen i  

 mellemperioden gives fradrag for de udgifter, som nævnt i kildeskattelovens §  

 5 B, stk. 1, og stk. 2, der kan henføres til denne periode.
Skatteberegningen for begrænset skattepligtige i mellemperioden vil for  

 det andet blive foretaget som om grænsegængeren var fuldt skattepligtig.
Som  

 hovedregel vil skatten af afdødes indkomst i mellemperioden være endeligt  

 afgjort ved betalingen af foreløbige skatter.
Såvel boet som  

 skattemyndighederne kan dog stille krav om, at der foretages en afsluttende  

 ansættelse.
Sker dette og var grænsegængeren ved dødsfaldet gift og  

 samlevende med ægtefællen vil grænsegængeren få dobbelt personfradrag, jf.  

 personskattelovens § 10, stk. 7, 1. pkt., dobbelt bundfradrag ved beregning  

 af 6 pct.'s skatten, jf. personskattelovens § 8, stk. 4, 1. pkt., samt  

 dobbelt bundfradrag ved beregningen af mellemskatten, jf. personskattelovens  

 § 6 a, stk. 5, 1. led.
Var ægtefællen selv grænsegænger vil denne også få  

 dobbelt personfradrag, jf. personskattelovens § 10, stk. 7, 2. pkt., dobbelt  

 bundfradrag ved beregning af 6 pct.'s skatten, jf. personskattelovens § 8,  

 stk. 4, 2. pkt., samt dobbelt bundfradrag ved beregningen af mellemskatten,  

 jf. personskattelovens § 6 a, stk. 5, 1. led.
 Selve boperioden er ikke omfattet af anvendelsesområdet i afsnit I A, jf.  

 kildeskattelovens § 5 A, stk. 1.
 5. Formuebeskatning.
Også i relation til formuebeskatning vil kildeskattelovens § 5 C  

 overvejende få betydning for begrænset skattepligtige, i og med at  

 dobbeltdomicilerede ved formueskatteberegningen behandles som almindelige  

 fuldt skattepligtige.
Den begrænsede formueskattepligt omfatter alene fast  

 ejendom og aktiver tilknyttet et fast driftssted eller et fast sted  

 beliggende her i landet.
Vælger en gift begrænset skattepligtig grænsegænger  

 at blive beskattet efter afsnit I A, og er samlivskravet opfyldt, vil den  

 pågældende udover at kunne overføre uudnyttet personfradrag, bundfradrag m.m.  

 fra en eventuel ægtefælle i relation til indkomstbeskatningen, også kunne  

 overføre et ekstra bundfradrag fra ægtefællen ved beregningen af  

 formueskatten, jf. personskattelovens § 18, stk. 5., ligesom ægtefællens  

 eventuelle negative formue vil fragå grænsegængerens positive formue.
Det har  

 ikke betydning om 75 pct. af formuen er beliggende i Danmark eller ej.
Ved  

 den nærmere fastsættelse af det uudnyttede bundfradrag m.m. medregnes  

 ægtefællens samlede globalformue opgjort efter danske regler.
Såfremt begge  

 ægtefæller beskattes som grænsegængere indgår dog kun danske  

 formuekomponenter i formueskattegrundlaget og derved også ved beregningen af  

 det uudnyttede bundfradrag m.m., jf. kildeskattelovens § 5 C, stk. 2, 2.  

 pkt., 2. led.
 6. Forskudsregistrering.
Grænsegængeren vil ved forskudsregistreringen kunne få taget højde for  

 fradrag for personlige og familiemæssige forhold m.m.
Dette gælder dog ikke  

 bruttobeskattede lønmodtagere, der ikke forskudsregistreres.
 7. Kommunal ligningsmyndighed.
 For almindelige lønmodtagere, selvstændige m.m. foretages slutligningen  

 efter de almindelige regler herom i kildeskattebekendtgørelsens kap. 4.
 8. Bruttoskatter og kildeskatter.
Indeholdte bruttoskatter med 30 pct. for visse begrænset skattepligtige  

 lønmodtager anses som forskudskatter, og fragår således den endeligt  

 beregnede skat.
Tilsvarende gælder kildeskatter på udbytter og royalties.  

 F.s.v.a. renter skal den begrænset skattepligtige selv indbetale skatten på  

 30 pct., hvorfor der ikke vil være indeholdt kildeskat.
 Der vil også skulle betales kommuneskat af de nævnte indtægter.
 9. Ikrafttræden og genoptagelse af skatteansættelser.
 Lov nr. 1095 af 20. december 1995 har virkning fra og med indkomståret  

 1992. For indkomståret 1992-1994 skal der ske anmodning om genoptagelse,  

 hvilket senest skal ske 31/12/1997. Fra og med indkomståret 1995 vil  

 skatteyderen ved indgivelse af selvangivelsen skulle tage stilling til om der  

 ønskes beskatning som grænsegænger.
