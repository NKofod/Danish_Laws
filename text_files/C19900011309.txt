A.
Indledende bemærkninger 1. Den nye skattestyrelseslov, lov nr. 824 af 19.december 1989, er  

 trådt i kraft den 1.april 1990. Fra samme dato ophæves den hidtidige  

 skattestyrelseslov, lovbekendtgørelse nr. 573 af 14.november 1984 som ændret  

 ved lov nr. 363 af 1.juli 1988.
Den nye skattestyrelseslov følger en systematik, der i vidt omfang svarer  

 til den hidtidige lovs.
Reglerne om klageadgangen er dog adskilt fra de  

 organisatoriske regler om skattemyndighedernes struktur.
Der indledes med 2 strukturkapitler, henholdsvis kapitel 1 om de lokale  

 skattemyndigheder og kapitel 2 om de statslige skattemyndigheder.
Herefter  

 følger kapitel 3 om klage og domstolsprøvelse, enkelte fælles regler i  

 kapitel 4, og det afsluttende kapitel 5, der indeholder ikrafttrædelses- og  

 overgangsbestemmelser.
 Der indføres fra 1.april 1990 følgende væsentlige strukturelle og  

 materielle ændringer:
Loven hviler på en forudsætning om, at den statslige told- og  

 skatteforvaltning samles på alle niveauer.
De administrative statslige  

 myndigheder er derfor beskrevet med generelle betegnelser, henholdsvis den  

 centrale og de regionale told- og skatteforvaltninger.
 De opgaver, som efter loven skal varetages af den centrale told- og  

 skatteforvaltning, svarer i store træk til de opgaver, som efter den  

 hidtidige skattestyrelseslov varetoges af Statsskattedirektoratet, og som  

 efter den 1.januar 1990 er henlagt til Told- og Skattestyrelsen.
 De opgaver, som efter loven skal varetages af de regionale told- og  

 skatteforvaltninger, svarer i store træk til de opgaver, som efter den  

 hidtidige skattestyrelseslov varetoges af amtsskatteinspektoraterne, og som  

 nu er henlagt til told- og skatteregionerne.
 2. Cirkulæret indeholder følgende afsnit:
A.
Indledende bemærkninger (punkt 1-2).
B.
Kommunalbestyrelsen (punkt 3-4).
C.
Den kommunale skattemyndighed (punkt 5-7).
D.
Skatteankenævnet (punkt 8-14).
E.
Told- og Skattestyrelsen og told- og skatteregionerne (punkt 15-30).
F.
Ligningsrådet (punkt 31-40).
G.
Landsskatteretten (punkt 41-51).
H.
Domstolsprøvelse (punkt 52-54).
I.
Fristreglerne i lovens § 35 m.fl. (punkt 55-58).
J.
Overgangsbestemmelser (punkt 59-62).
K.
Ophævelse af tidligere cirkulærer (punkt 63).
B.
Kommunalbestyrelsen 3. Kommunalbestyrelsen har efter lovens § 1 det overordnede  

 ansvar for ligningsarbejdet, mens en embedsmand har ansvaret for det konkrete  

 ligningsarbejde.
 Kommunalbestyrelsen har ansvaret for dels, at der udarbejdes en  

kommunal ligningsplan, og dels, at den følges.
Ligningsplanen skal godkendes af kommunalbestyrelsen.
Det vil være  

 naturligt at lade forvaltningen udarbejde et udkast hertil.
Udkastet kan  

 eventuelt tilgå skatteankenævnet til udtalelse, men dette er intet  

 gyldighedskrav.
 Kommunalbestyrelsen er endvidere ansvarlig for, at ligningsplanen følges.  

 De nærmere regler for ligningsplanens indhold og for de statslige  

 skattemyndigheders tilsyn med planens overholdelse fastsættes af Told- og  

 Skattestyrelsen, for så vidt angår ligningsplanens indhold efter forudgående  

 drøftelser med kommunerne.
 4. Kommunalbestyrelsen skal endvidere udpege een (eventuelt flere)  

 kommunal embedsmand/embedsmænd, der skal have det øverste ansvar for den  

 kommunale skattemyndigheds ligningsarbejde.
 Kommunalbestyrelsen kan således ikke selv behandle eller træffe afgørelse  

 om konkrete ligningsmæssige spørgsmål, og en sådan kompetence kan heller ikke  

 tillægges et af de i kommunestyrelseslovens § 17 nævnte udvalg.
Lovteksten fastlægger ikke, hvilken embedsmand der skal være tale om.  

 Loven griber således ikke ind i kommunernes adgang til at organisere  

 forvaltningen, som de vil, og der stilles navnlig ikke noget krav om, at  

 skatteforvaltningen udgør en separat enhed.
Det eneste krav, der  

 forudsætningsvis stilles i loven, er, at forvaltningen skal organiseres, så  

 den er i stand til at løse sine opgaver efter loven tilfredsstillende.
Det ansvar, som pålægges den pågældende embedsmand, er et sædvanligt  

 administrativt ansvar.
Det overordnede politisk-organisatoriske ansvar  

 påhviler kommunalbestyrelsen.
I tilfælde af embedsmandens midlertidige  

 forfald træder vedkommendes stedfortræder efter de almindelige administrative  

 regler i vedkommendes sted som ansvarshavende, medmindre kommunalbestyrelsen  

 bestemmer andet.
I øvrigt gælder de almindelige regler om adgangen til at  

 delegere opgaverne til underordnede medarbejdere.
C.
Den kommunale skattemyndighed 5. Den kommunale skattemyndigheds opgaver efter denne lov  

 er udtømmende opregnet i § 2. Derimod kan andre opgaver være tillagt  

 skattemyndigheden efter de øvrige skattelove.
 Om skattemyndighedens medvirken i klagesager for skatteankenævnet henvises  

 til punkt 12.
Med »skatteansættelse af indkomst og formue«, § 2, nr. 1, sigtes  

 til skatteansættelse af fysiske personer, aktie- eller anpartsselskaber,  

 andre skattepligtige juridiske personer eller dødsboer.
Endvidere omfattes  

 »mellemperiodeskatteansættelse« af afdøde personer efter  

 kildeskattelovens § 14, stk. 2, af begrebet.
 I § 2, nr. 2, følger en opregning af de særlige funktioner i forbindelse  

 med dødsfald, som er tilknyttet indkomstopgørelsen for dødsboer.
 Samtlige de opregnede funktioner med hensyn til dødsboer og afdøde  

 personer har også hidtil været udført af ligningsmyndigheden, jf.  

 bekendtgørelse nr. 602 af 9.december 1977 (»Dødsbobekendtgørelsen«)  

 § 1, stk. 1, der placerer kompetencen hos ligningskommissionen.
 Den nye skattestyrelseslovs § 2 har ændret opgavefordelingen og placeret  

 kompetencen hos den kommunale skattemyndighed med klageadgang efter  

 skattestyrelseslovens kap. 3.
 I forhold til den tidligere skattestyrelseslov er det nye således alene,  

 at funktionerne placeres hos ligningsmyndigheden i kraft af selve loven, og  

 at de ligesom ligningsmyndighedens øvrige funktioner flyttes fra  

 ligningskommissionen til den kommunale skattemyndighed.
 Kildeskattelovens særlige regler går med hensyn til dødsboer og afdøde  

 personer forud for skattestyrelseslovens regler, hvilket betyder, at visse af  

 skattestyrelseslovens øvrige regler kun finder anvendelse i modificeret form.  

 Eksempelvis betyder reglen i lovens § 35, stk. 1, om 3-årsfristen for  

 forhøjelser af indkomst- og formueskat ikke, at kildeskattelovens § 14, stk.  

 6, hvorefter der gælder en 6-månedersfrist for skattemyndighedernes adgang  

 til at kræve afsluttende ansættelse, er sat ud af kraft.
6. Den kommunale skattemyndigheds hovedopgave er ligning af  

 indkomst og formue.
Lovens § 3, stk. 1, fastsætter proceduren, hvis  

 skattemyndigheden, selv om der foreligger en behørig selvangivelse, ikke  

 finder at kunne lægge denne til grund for skatteansættelsen, f.eks. fordi der  

 er fundet fejl i selvangivelsen.
Der skal herefter udsendes en  

 »agter-skrivelse« til den skattepligtige.
Den frist, som skattemyndigheden skal fastsætte for den skattepligtiges  

 adgang til at udtale sig, fastsættes efter et individuelt skøn over, hvor  

 megen tid der må anses for at være behov for i det konkrete tilfælde.
Den bør  

 ikke fastsættes til under 14 dage.
 Skattemyndigheden vil efter eget skøn kunne forlænge fristen, hvor dette  

 findes rimeligt.
Hvis den skattepligtige anmoder om lejlighed til at udtale sig  

 mundtligt over for skattemyndigheden, kræves det ikke, at et eventuelt  

 møde er afviklet inden udløbet af den fastsatte frist, men blot, at den  

 skattepligtige har fremsat sin anmodning (mundtligt eller skriftligt) inden  

 for fristen.
Mødet bør derefter afvikles uden unødig forsinkelse.
En mundtlig udtalelse kan indhentes telefonisk, dog kun med den  

 skattepligtiges accept.
Denne har ret til en personlig samtale.  

 Skattemyndigheden kan kræve, at mødet finder sted på forvaltningens kontor,  

 men er ikke afskåret fra at holde det andetsteds, hvis det skønnes mere  

 hensigtsmæssigt, og den skattepligtige er indforstået hermed.
 Hvis den skattepligtige ikke reagerer på den tilsendte  

 »agter-skrivelse«, skal vedkommende ikke underrettes om, at der  

 senere foretages endelig ansættelse i overensstemmelse hermed.
 Hvis skattemyndigheden ikke vil følge sin »agter-skrivelse«,  

 f.eks. fordi der er tilgået myndigheden nye oplysninger, som den  

 skattepligtige ikke har haft lejlighed til at udtale sig om, må en ny  

 »agter-skrivelse« udsendes til den skattepligtige.
Hvis den skattepligtige har udtalt sig, skal vedkommende  

 underrettes skriftligt om den endelige ansættelse, hvad enten denne helt  

 eller delvis imødekommer den skattepligtige eller følger  

 »agter-skrivelsen«.
Det gælder også, hvis  

 »agter-skrivelsen« indebærer en nedsættelse af den skattepligtige  

 indkomst eller formue.
Hvis ansættelsen fuldt ud imødekommer den  

 skattepligtiges ønsker, skal ansættelsen dog efter forvaltningsloven ikke  

 ledsages af begrundelse og klagevejledning.
Dette er i alle andre tilfælde et  

 krav, jf. forvaltningslovens § 22 og § 25, stk. 1.
 Efter skattestyrelseslovens § 3, stk. 2, skal proceduren i stk. 1 af  

 hensyn til klagefristerne til skatteankenævnet også følges, når der ikke  

 foreligger behørig selvangivelse.
 7. Loven indeholder både i § 3, stk. 3, og i § 4 bestemmelser om  

genoptagelse af de kommunale skattemyndigheders afgørelser.  

 Systematikken er denne:
Lovens § 3, stk. 3, omfatter alle genoptagelsessager, hvor en  

 ansættelsesændring finder sted inden for ligningsfristen.
Det gælder  

 både genoptagelser, der er foranlediget af en henvendelse fra den  

 skattepligtige, og genoptagelser som led i skattemyndighedens  

 ligningsarbejde.
Lovens § 4, stk. 1, omfatter alle genoptagelser, der finder sted på  

 foranledning af den skattepligtige inden 3 år efter indkomstårets  

 udløb.
Den skattepligtige skal begære genoptagelse inden fristens udløb,  

 mens det er uden betydning, hvornår en eventuel ændring finder sted.
Betingelsen for at tillade genoptagelse er, at den skattepligtige  

 fremlægger nye oplysninger, som kan dokumentere eller sandsynliggøre, at den  

 tidligere ansættelse har været forkert.
Der behøver ikke foretages nogen  

 tilbundsgående vurdering af det sandsynlige resultat, før genoptagelse  

 tillades, og en genoptagelsessag behøver ikke at resultere i en ændret  

 ansættelse.
Helt ubegrundede anmodninger om genoptagelse kan afvises.
 Den kommunale skattemyndigheds frie adgang til revisionsmæssige ændringer  

 ophører, når ansættelsen påklages, eller hvis de statslige skattemyndigheder  

 indleder en revisionsmæssig undersøgelse, jf. herom punkt 20. Den frie  

 revisionsadgang ophører i alle tilfælde med ligningsfristens udløb.  

 Revisionsmæssige ændringer efter dette tidspunkt kræver særskilt hjemmel, jf.  

 bekendtgørelse nr. 230 af 6. april 1990, udstedt i medfør af lovens § 4, stk.  

 2 og 3.
 Fører en genoptagelsessag til en beslutning om at ændre en  

 skatteansættelse, følges en procedure svarende til 1.gangsansættelsen i  

 lovens § 3, stk. 1. Det betyder, at der udsendes »agterskrivelse«,  

 medmindre der bliver tale om fuldt ud at imødekomme en begæring om ændring  

 fra den skattepligtige.
I alle tilfælde skal den skattepligtige underrettes skriftligt om den  

 endelige ansættelse.
Heri ligger normalt også et krav om begrundelse og  

 klagevejledning, jf. punkt 6.
Den skattepligtige skal også underrettes, hvis der er sket genoptagelse på  

 den skattepligtiges foranledning, men resultatet bliver, at der ikke  

 foretages nogen ændring.
I så fald har underretningen i relation til  

 klageadgang samme virkning som en ny ansættelse med samme indhold som  

 1.gangsansættelsen.
 En ansættelse, der er foretaget under en genoptagelsessag, påklages efter  

 samme regler som 1.gangsansættelser, jf. lovens § 4, stk. 4. En sådan  

 ansættelse kan i øvrigt også genoptages efter lovens § 3, stk. 3, eller § 4.
Hvis den kommunale skattemyndighed beslutter at afslå en anmodning om  

 genoptagelse, kan afslaget påklages efter de samme regler, som gælder for  

 materielle afgørelser, jf. lovens § 4, stk. 5. Der er her tale om en ændring  

 i forhold til den tidligere skattestyrelseslovs system, hvor der ikke fandtes  

 en sådan hjemmel.
Afslag på genoptagelse kunne derfor påklages  

 administrativt, dvs. i første omgang til de tidligere  

 amtsskatteinspektorater.
D.
Skatteankenævnet 8. Reglerne om skatteankenævnenes sammensætning, udnævnelse af  

 medlemmer, valgbarhed og fortabelse af sådan, udtræden, valg af formand og  

 næstformand og beslutningsdygtighed svarer i alt væsentligt til de regler,  

 som efter den tidligere skattestyrelseslov og den tidligere kommunale valglov  

 gjaldt for ligningskommissionerne.
 Reglerne findes dels i skattestyrelseslovens §§ 6-10, dels i  

 bekendtgørelse nr. 202 af 23. marts 1990 af forretningsorden for  

 skatteankenævnene, som er udstedt i medfør af lovens § 10, stk. 6.  

 Forretningsordenen er fælles for alle skatteankenævn, men indeholder en række  

 særregler for Københavns Kommunes skatteankenævn.
 For så vidt angår valgbarhedsreglerne og fritagelsesreglerne henvises også  

 til den nye kommunale valglov, lov nr. 140 af 8.marts 1989, som indeholder  

 ganske tilsvarende regler for kommunalbestyrelserne.
I forhold til den tidligere skattestyrelseslov påpeges den ændring, at der  

 ikke længere gælder nogen aldersgrænse for valgbarheden.
Derimod fastsættes  

 der en aldersgrænse på 60 år for pligten til at modtage valg, og medlemskab  

 af skatteankenævnet i 2 hele, sammenhængende valgperioder fritager også for  

 pligten.
Bestemmelsen herom, lovens § 6, stk. 5, må forstås således, at også  

 medlemskab af ligningskommissionen i 2 hele, sammenhængende valgperioder -  

 eller en periode i ligningskommissionen efterfulgt af en periode i  

 skatteankenævnet - er omstændigheder, der begrunder fritagelse.
En anden  

 fritagelsesgrund er, at der foreligger en af de omstændigheder, som kan  

 begrunde udtræden i løbet af funktionsperioden, jf. lovens § 8.
Funktionsperioden følger kommunalbestyrelsens funktionsperiode, d.v.s. 4  

 år fra 1.januar til 31.december 4 år senere.
For Københavns skatteankenævn er  

 der dog med hjemmel i lovens § 10, stk. 6, fastsat en afvigende 4-årig  

 funktionsperiode med start 1.april, jf. forretningsordenens § 1, stk. 2.
 Forretningsordenens § 2, stk. 1, tillader, at skatteankenævnet afholder  

 sit første møde, på hvilket der vælges formand m.v., inden funktionsperiodens  

 start.
 Lovens ikrafttræden er 1.april 1990. De første skatteankenævn får derfor  

 en afvigende funktionsperiode, der løber fra 1.april 1990 til 31.december  

 1993.
 Loven indeholder i § 39, stk. 3, en særlig overgangsbestemmelse, som  

 omtales i punkt 59.
 9. Medlemmerne af skatteankenævnet skal opfylde de almindelige  

habilitetsregler i forvaltningslovens § 3. Et medlem kan således ikke  

 deltage i forhandlingerne vedrørende eller afgørelsen af en sag, hvis  

 vedkommende har en særlig interesse i denne.
 Den tidligere skattestyrelseslov indeholdt en detailleret bestemmelse om  

 ligningskommissionsmedlemmernes habilitet, § 1, stk. 9. Denne bestemmelse er  

 ikke gentaget i den nye skattestyrelseslov, men reglerne i forvaltningslovens  

 § 3, stk. 1, nr. 1, 2, 3 og 5, svarer ganske til den hidtidige regel.
 Efter forvaltningsloven gælder i øvrigt følgende:
 Et medlem, som ved, at det er eller kan være inhabilt i en konkret sag,  

 skal selv gøre skatteankenævnet opmærksom herpå.
Skatteankenævnet afgør selv, om den pågældende er inhabil.
Den pågældende  

 kan ikke selv deltage i forhandlingerne om og afgørelsen af  

 habilitetsspørgsmålet.
Medlemmet kan forlange sine kommentarer til  

 spørgsmålet tilført nævnets mødeprotokol.
Hvis et medlem er inhabilt i en konkret sag, kan det forlange, at dets  

 stedfortræder skal indkaldes.
Gør den pågældende ikke det, afgør nævnets  

 formand, om stedfortræderen skal indkaldes.
 10. Sekretariatet for skatteankenævnet er den kommunale  

 skattemyndighed, jf. lovens § 11, stk. 1.
 Sekretariatets vigtigste opgaver er at indsamle og gennemgå oplysninger  

 til brug for klagesagens behandling, at udarbejde forslag til  

 sagsfremstilling og til nævnets afgørelse og at bistå nævnet under dettes  

 møder.
 Sekretariatsmyndigheden er således organisatorisk den samme myndighed som  

 den, der har foretaget skatteansættelsen i 1.instans.
 Lovens § 11, stk. 2, foreskriver imidlertid, at den, som har medvirket ved  

 behandlingen af en skatteansættelse, ikke tillige må fungere som sekretær for  

 skatteankenævnet under en klagesag om ansættelsen.
Reglen er formuleret absolut i lovteksten.
Der er imidlertid alene tale om  

 en rettighed for den skattepligtige, der ikke skal acceptere  

 personsammenfald.
Hvis den skattepligtige i et konkret tilfælde anmoder om,  

 at den pågældende person skal behandle sagen på ny, kan den skattepligtige  

 give afkald på sin ret efter bestemmelsen.
Der må sikres fornødent bevis for,  

 at der ved en positiv tilkendegivelse fra den skattepligtiges side er givet  

 et sådant afkald, da virkningen ellers vil blive, at skatteankenævnets  

 kendelse i sagen kan erklæres ugyldig.
Reglen er rent personrelateret og retter sig kun mod den eller de  

 medarbejdere i den kommunale forvaltning, som har medvirket ved behandlingen  

 af ansættelsen.
Det er uden betydning, om den pågældende medarbejder  

 tidligere har beskæftiget sig med andre forhold vedrørende den  

 skattepligtige, som ikke har nogen tilknytning til den aktuelle klagesag.
Medvirken forudsætter, at den pågældende har haft en vis reel indflydelse  

 på afgørelsens resultat.
Rene hjælpefunktioner såsom telefonpasning,  

 postafsendelse og renskrivning er ikke medvirken i denne betydning.
Den  

 skattepligtige kan således ikke påberåbe sig ugyldighed, fordi disse  

 funktioner er udført af de samme personer i begge sager.
 Det har heller ikke betydning, om den, som har foretaget ansættelsen, og  

 sekretariatsmedarbejderen har samme administrative chef.
 Sammenfattende kræver bestemmelsen således ikke, at sekretariatsfunktionen  

 udskilles fra den kommunale skatteforvaltning i øvrigt, eller at der knyttes  

 et særligt personale hertil.
 Det ligger inden for rammerne af kommunernes selvstyre at organisere  

 skatteforvaltningen, som de ønsker, herunder at bestemme, om der skal være en  

 separat skatteforvaltning som sådan, og om der skal være en særlig  

 organisatorisk enhed, som alene udfører sekretariatsfunktionen med hensyn til  

 skatteankenævnet, eller om disse opgaver fordeles blandt de samme  

 medarbejdere, som har kompetence til at foretage skatteansættelser.
Skatteankenævnet skal selv foretage en vurdering af, hvorvidt der  

 foreligger inhabilitet efter lovens § 11, stk. 2, hos den eller de  

 medarbejdere, forvaltningen anvender som sekretariat.
Nævnets  

 beslutningskompetence kan ikke delegeres til forvaltningen eller til  

 formanden.
 Det har ingen betydning, om den skattepligtige selv har gjort opmærksom på  

 inhabiliteten eller ej.
 Virkningen af, at der foreligger inhabilitet, er, at den skattepligtige  

 kan kræve skatteankenævnskendelsen tilsidesat som ugyldig, jf. lovens § 24,  

 nr. 2, om klage til Landsskatteretten.
Det påhviler forvaltningen selv i første række at sørge for, at der ikke  

 foreligger inhabilitet hos sekretariatsmedarbejderne.
Afgørelsen af  

 spørgsmålet påhviler skatteankenævnet.
 Hvis den kommunale skattemyndighed i det konkrete tilfælde ikke råder over  

 en medarbejder, som både tilfredsstiller kravet om habilitet og almindelige  

 krav til faglige kvalifikationer, skal forvaltningen snarest underrette  

 nævnet om dette.
I disse tilfælde skal der engageres ekstern bistand for kommunens  

 regning.
Loven giver ikke anvisning på, hvem der kan engageres som ekstern  

 bistand.
Det vil således bl.a. være muligt at benytte en medarbejder fra den  

 lokale told- og skatteregion, fra en nabokommune eller fra et privat  

 revisionsfirma.
I alle tilfælde skal kommunen selv afholde udgifterne til  

 sekretariatsbistanden.
 De nærmere regler om fremgangsmåden ved udpegning af ekstern bistand  

 findes i forretningsordenens § 4.
Kommunalbestyrelsen træffer afgørelse på grundlag af en indstilling fra  

 skatteankenævnet om, at der er behov for ekstern bistand, og om hvem der kan  

 engageres.
Nævnets indstilling behøver ikke at blive fulgt.
På tilsvarende  

 måde kan nævnet indhente forslag fra skattemyndigheden til, hvem der bør  

 engageres, men nævnet er ikke forpligtet til at følge forslaget i sin  

 indstilling til kommunalbestyrelsen.
 Den eller de personer, der engageres som ekstern bistand, udfører de samme  

 funktioner som dem, den interne sekretariatsbistand skulle have udført.
De pågældende personer er bundet af de samme overordnede  

 forvaltningsregler som de kommunale embedsmænd, herunder bl.a.  

 tavshedspligtsbestemmelsen i forvaltningslovens § 27, som tillige er  

 sanktioneret ved straffeloven, jf. bl.a. dennes § 152 a.
Også  

 habilitetsbestemmelsen i forvaltningslovens § 3 finder anvendelse.  

 Kommunalbestyrelsen og skatteankenævnet må påse, at man ikke udpeger  

 henholdsvis indstiller en person, som vil være specielt inhabil i den  

 pågældende sag.
Eksempelvis må man ikke engagere en revisor, som samtidig  

 repræsenterer klageren eller er i nær familie med denne.
Hvis kravet om ekstern sekretariatsbistand ikke overholdes af kommunen,  

 kan skatteankenævnets afgørelse senere erklæres for ugyldig på grund af  

 formelle fejl.
Derimod har det ingen betydning for gyldigheden, at der er  

 anvendt ekstern bistand i et tilfælde, hvor dette i realiteten var  

 unødvendigt, fordi kommunen kunne have anvendt en af sine medarbejdere.
 11. Skatteankenævnets hovedopgave er efter skattestyrelseslovens §  

 5 at behandle klager over de kommunale skattemyndigheders afgørelser  

 efter lovens § 2.
 Dette indebærer, at der nu er direkte hjemmel i loven til at behandle  

 klager over de i § 2, nr. 2, særligt opregnede funktioner i forbindelse med  

 dødsboer.
 Om dødsboer m.v. henvises i øvrigt til punkterne 5 og 46.
 Skatteankenævnet behandler i øvrigt også klager over den kommunale  

 skattemyndigheds afslag på anmodninger om genoptagelse, jf. herom punkterne 7  

 og 13.
Skatteankenævnet kan efter de øvrige skattelove være tillagt andre  

 funktioner.
Det vil typisk dreje sig om behandling af klager over  

 afgørelser af ikke-ligningsmæssig karakter truffet af den kommunale  

 skattemyndighed.
For nævnets kendelser i sådanne sager kan der gælde  

 klageregler, der afviger fra denne lovs, f.eks. om, at nævnets kendelse ikke  

 kan påklages til anden administrativ myndighed.
 12. Reglerne om nævnets klagebehandling findes i lovens § 21 og i  

 forretningsordenens §§ 10-14. Reglerne åbner mulighed for en særlig hurtig  

 behandling af de sager, hvor der bør gives klageren fuldstændigt medhold i  

 klagen.
 Klagen skal indgives til den kommunale skattemyndighed, som har afgjort  

 sagen i 1. instans, jf. lovens § 21, stk. 1.
Klagen skal efter loven være skriftlig og begrundet.
Den kommunale  

 skattemyndighed skal bistå klageren med at opfylde disse krav.
Modtages der således en skriftlig, men ubegrundet klage, skal  

 skattemyndigheden skriftligt meddele klageren en rimelig frist til at opfylde  

 begrundelseskravet.
Fristen bør normalt være 14 dage, medmindre det straks  

 kan forudses, at det vil være nødvendigt med yderligere tid, f.eks. til  

 indhentelse af dokumentation.
Skattemyndigheden kan efter eget skøn forlænge  

 fristen, hvis dette findes rimeligt.
 Skattemyndigheden forholder sig på tilsvarende måde, hvis det fremgår af  

 klageskrivelsen, at den fra klagerens side er tænkt som en foreløbig  

 klage.
Modtages der en mundtlig klage, skal skattemyndigheden i rimeligt omfang  

 bistå klageren med at formulere klagen skriftligt og med at angive  

 begrundelsen for klagen.
Skattemyndigheden skal også i rimeligt omfang  

 meddele klageren, hvilken dokumentation der vil være behov for, jf.  

 forvaltningslovens § 7, stk. 1.
I enhver klagesag skal den kommunale skattemyndighed, forinden klagen  

 videregives til skatteankenævnet, vurdere, om der er grundlag for i stedet at  

 betragte klagen som en anmodning om genoptagelse.
Dette kan dog kun  

 ske, hvor betingelserne for genoptagelse er opfyldt, jf. herom punkt 7.
 Genoptagelse kan endvidere kun ske, hvor skattemyndigheden umiddelbart  

 finder grundlag for at give den skattepligtige fuldstændigt medhold.
Hvis den kommunale skattemyndighed ikke genoptager sagen, videregives  

 klagen hurtigst muligt til skatteankenævnet.
Det gælder, selv om den  

 anførte begrundelse for klagen umiddelbart kan afvises, og selv om  

 klagefristen måtte være overskredet.
Den kommunale skattemyndighed skal afgive en skriftlig udtalelse om  

 klagen.
Der er ingen regler for, i hvilken form denne skal afgives.
Når klagesagen ankommer til sekretariatet, udarbejder sekretariatet et  

kortfattet referat af sagen.
Dette referat skal alene tjene som  

 grundlag for nævnets beslutning om, hvorvidt der straks bør gives klageren  

 fuldt medhold på alle klagepunkterne, jf. forretningsordenens § 10, stk. 3.
Nævnets beslutning skal alene omfatte spørgsmålet om, hvorvidt der straks  

 bør gives klageren fuldt medhold.
Hvis det er tilfældet, kan sagen afgøres  

 uden sagsfremstilling.
 Nævnet kan delegere kompetencen til at afgøre, om der skal udarbejdes  

 sagsfremstilling, til formanden, jf. forretningsordenens § 7, stk. 6. Uanset  

 udfaldet skal afgørelsen med hensyn til selve ansættelsen foretages af  

 nævnet.
I alle tilfælde, hvor der ikke umiddelbart kan gives klageren fuldstændigt  

 medhold, skal der udarbejdes en sagsfremstilling.
Det gælder også i  

 tilfælde, hvor der kan blive tale om at afvise klagen på grund af  

 overskridelse af klagefristen, jf. lovens § 21, stk. 1.
 Reglerne om sagsfremstillingens indhold findes i lovens § 21, stk. 2, og i  

 forretningsordenens § 11, stk. 2.
Sagsfremstillingen skal sammen med en indstilling om sagens afgørelse  

 forelægges for skatteankenævnet til godkendelse, hvorefter de udsendes til  

 klageren.
Der skal fastsættes en frist for klagerens adgang til at udtale sig  

 skriftligt eller mundtligt.
Fristen bør almindeligvis fastsættes til 14 dage,  

 jf. forretningsordenens § 11, stk. 3, men der kan foretages et individuelt  

 skøn over, om der er behov for mere tid i det konkrete tilfælde.
Nævnet vil  

 efter eget skøn kunne forlænge fristen, hvor dette findes rimeligt.
Nævnet kan beslutte, at formanden bemyndiges til at afsige kendelse i  

 overensstemmelse med indstillingen i de tilfælde, hvor klageren ikke har  

 reageret på den tilsendte sagsfremstilling og indstilling, jf.  

 forretningsordenens § 13, stk. 2. Nævnet afgør selv, om formanden skal have  

 denne bemyndigelse, og om bemyndigelsen skal gælde i alle tilfælde eller kun  

 i nærmere afgrænsede sager eller sagstyper.
Bemyndigelsen dækker også  

 tilfælde, hvor klageren rent formelt reagerer på sagsfremstillingen, men ikke  

 fremkommer med nye oplysninger, f.eks. hvis klageren i et brev eller en  

 telefonopringning kvitterer for modtagelsen og meddeler, at vedkommende ikke  

 har noget at tilføje.
 Hvis klageren anmoder om lejlighed til at fremkomme med en mundtlig  

 udtalelse over for en beslutningsdygtig del af skatteankenævnet, kræves  

 det ikke, at et møde er afviklet inden udløbet af den fastsatte frist, men  

 blot, at klageren har fremsat sin begæring (mundtligt eller skriftligt) inden  

 for fristen.
Klageren kan endvidere, når praktiske forhold taler herfor, fremsætte sin  

 udtalelse under en personlig samtale med en sekretariatsmedarbejder.
Klageren  

 og sekretariatet kan desuden aftale, at udtalelsen i stedet skal afgives  

 telefonisk.
 Skatteankenævnets medlemmer skal have adgang til at sætte sig ind i  

 sagsfremstillingen og klagerens eventuelle kommentarer dertil (direkte eller  

 gengivet i mødereferater eller lign.). Medlemmerne skal desuden have adgang  

 til det øvrige materiale i sagen, som sekretariatet har fremskaffet fra den  

 kommunale skattemyndighed, klageren eller andre i medfør af officialmaksimen.
Materialet skal i alle sager ligge til gennemsyn for medlemmerne i  

 sekretariatet i en periode forud for ethvert møde, hvori sagen skal  

 behandles.
Nævnet bestemmer, hvor lang denne periode skal være.
Alle  

 medlemmer kan kræve adgang til materialet, herunder de medlemmer, som ikke  

 måtte høre til det besluttende led, som skal afgøre sagen.
I et vist omfang kan materiale desuden udsendes til de medlemmer, som skal  

 træffe afgørelse i sagen.
Nævnet fastsætter selv retningslinier for, hvilket  

 materiale der skal udsendes, jf. forretningsordenens § 5, stk. 5.
Vejledende for, om materialet bør udsendes til medlemmerne eller blot være  

 fremlagt, kan være, om materialet er meget omfangsrigt, eller om sagen er  

 ukompliceret, f.eks. fordi den alene drejer sig om afvisning på grund af  

 fristoverskridelse.
Begge momenter taler for at undlade udsendelse.
Nævnet kan bestemme, at kun dele af materialet i en sag bør udsendes.  

 Herved forstås f.eks., at man udsender klageskrivelsen, sagsfremstillingen og  

 klagerens kommentarer hertil samt sekretariatets løsningsforslag, men  

 undlader at medsende et omfattende bilagsmateriale.
I så fald skal  

 medlemmerne gøres opmærksom på, at yderligere materiale i sagen vil blive  

 fremlagt til gennemsyn i sekretariatet.
Når skatteankenævnet påbegynder den materielle sagsbehandling, skal nævnet  

 først sikre sig, at klagefristen er overholdt.
Er klagefristen ikke  

 overholdt, kan klagen afvises.
Klagefristen er ifølge lovens § 21, stk. 1, 1  

 måned fra modtagelsen af den påklagede afgørelse eller af årsopgørelsen, for  

 visse persongrupper (sømænd m.fl.) dog 3 måneder fra afgørelsens dato.
Skatteankenævnet kan beslutte at se bort fra en fristoverskridelse og  

 realitetsbehandle en klage, hvis nævnet finder det rimeligt.
Det vil det  

 f.eks. være, hvis klageren oplyser undskyldende omstændigheder, eller hvis  

 der er tale om en mindre fristoverskridelse.
Der kan endvidere ses bort fra  

 en fristoverskridelse, hvis der er rimelige udsigter til, at klageren kan få  

 medhold i sin klage.
 Skatteankenævnet kan udover at behandle de spørgsmål, som er berørt i  

 klagen, også behandle den påklagede afgørelse som helhed, jf. lovens § 21,  

 stk. 4, og forretningsordenens § 12, stk. 1. Ved klage over værdiansættelsen  

 af et enkelt aktiv eller passiv i et dødsbo gælder, at også værdiansættelsen  

 af boets øvrige aktiver og passiver kan påkendes.
 Forretningsordenen indeholder i § 12, stk. 2, regler om, hvordan der skal  

 forholdes i tilfælde, hvor skatteankenævnet ønsker at tage ikke påklagede  

 elementer i afgørelsen op til bedømmelse.
Reglerne er i overensstemmelse med forvaltningslovens hovedprincipper, jf.  

 dennes § 19, stk. 1, hvorefter klageren altid skal underrettes om en sådan  

 beslutning og have adgang til at udtale sig, inden afgørelsen træffes.  

 Tilsvarende gælder i øvrigt i alle andre tilfælde, hvor der fremkommer  

 oplysninger under klagesagens behandling, som klageren ikke i forvejen er  

 bekendt med, at skatteankenævnet har.
Disse oplysninger skal indarbejdes i  

 sagsfremstillingen eller et tillæg til denne og sendes til udtalelse hos  

 klageren.
 Nævnets muligheder for at forhøje en skatteansættelse på ikke påklagede  

 punkter er tidsmæssigt begrænset af 3-årsreglerne i lovens § 35, stk. 1 og 2.  

 Derimod er der ingen tidsgrænse for forhøjelser på punkter, hvor klageren  

 kræver ansættelsen nedsat, jf. § 35, stk. 4.
Efter forretningsordenens § 12, stk. 3, skal nævnet stille behandlingen af  

 en klagesag i bero, når det oplyses, at Told- og Skattestyrelsen har indledt  

 en revisionsmæssig undersøgelse af den påklagede afgørelse.
Klageren skal  

 underrettes skriftligt.
 Hvis udfaldet af revisionssagen bliver, at sagen henlægges uden ændring af  

 ansættelsen, underretter Told- og Skattestyrelsen nævnet herom, hvorefter  

 nævnet straks skal genoptage sagsbehandlingen og underrette klageren herom.
Hvis udfaldet af revisionssagen derimod bliver, at Told- og  

 Skattestyrelsen ændrer den påklagede ansættelse, afhænger nævnets muligheder  

 for at viderebehandle klagen af, om der er foretaget ændringer på det  

 påklagede punkt.
I så fald kan nævnet ikke viderebehandle sagen, men der kan  

 klages til Landsskatteretten, jf. lovens § 14, stk. 7. Hvis der ikke er  

 foretaget ændringer på det påklagede punkt, genoptager nævnet behandlingen af  

 klagen.
 Forretningsordenens § 13, stk. 2 og 3, indeholder regler om klagerens  

 adgang til foretræde for en beslutningsdygtig del af nævnet.  

 Mødeindkaldelser skal efter forretningsordenens § 17, stk. 2, nr. 2, sendes  

 til såvel klageren personligt som dennes eventuelle repræsentant, og begge  

 har adgang til at deltage i mødet.
Skatteankenævnets afgørelse træffes ved en kendelse.
Kendelsen skal  

 være dateret og underskrevet af nævnets formand og indeholde nævnets resultat  

 samt begrundelsen herfor, jf. forretningsordenens § 14, stk. 1. Der skal  

 desuden efter forvaltningslovens § 25, stk. 1, normalt gives vejledning om  

 klage til Landsskatteretten, om fristen herfor og om pligten til at betale en  

 klageafgift, som dog tilbagebetales, hvis klageren får medhold, jf.  

 skattestyrelseslovens § 25, stk. 4.
Kravet om begrundelse og klagevejledning gælder ikke, hvis  

 skatteankenævnets afgørelse går ud på, at der gives klageren fuldt medhold i  

 alle klagepunkter.
Derimod skal der gives begrundelse og klagevejledning,  

 selv om nettoresultatet af en række ændringer eventuelt bliver en nedsættelse  

 af den tidligere ansættelse.
Der kan ikke i kendelsen angives mindretalsudtalelser, og der gives  

 ikke oplysning om stemmetal.
Kendelsen angiver kun afgørelsen og begrundelsen  

 herfor.
Et medlem, der er uenigt i flertallets afgørelse, kan for det første  

 forlange sine indvendinger tilført nævnets mødeprotokol, jf.  

 forretningsordenens § 9, stk. 3, og kan for det andet forlange, at en  

 udskrift af protokollen indsendes til Told- og Skattestyrelsen, jf. lovens §  

 10, stk. 3.
Kendelsen skal sendes både til klageren og dennes eventuelle repræsentant,  

 jf. forretningsordenens § 17, stk. 2, nr. 3. Der skal, medmindre klageren får  

 fuldt medhold, medsendes et eksemplar af den seneste udgave af  

 sagsfremstillingen, idet klageren skal medsende dette ved en eventuel klage  

 til Landsskatteretten.
Begrundelsen skal indgå i den skrivelse, som  

 indeholder kendelsen.
Derimod kan klagevejledningen være standardiseret og  

 vedlagt kendelsen som et selvstændigt dokument.
 13. Klager over den kommunale skattemyndigheds afslag på  

 anmodninger om genoptagelse skal efter lovens § 4, stk. 5, behandles  

 efter samme regler som de under punkt 12 omhandlede klager, og  

 forretningsordenens § 10, stk. 1-3, og §§ 11-12 anvendes tilsvarende, jf.  

 forretningsordenens § 10, stk. 4. Tidligere skulle disse klager derimod  

 rettes til amtsskatteinspektoratet.
Klagen skal indgives til den kommunale skattemyndighed, som har afgjort  

 sagen i 1.instans.
Klagen skal være skriftlig og begrundet, men  

 skattemyndigheden har en tilsvarende vejledningspligt som den i punkt 12  

 beskrevne.
Når klagen modtages, skal den kommunale skattemyndighed først tage  

 stilling til, hvorvidt klagen giver anledning til, at skattemyndigheden nu  

 genoptager sagen.
I så fald gives der ikke skatteankenævnet underretning om  

 klagen.
 Om den kommunale skattemyndigheds behandling af genoptagelsessagen  

 henvises til punkt 7.
Hvis den kommunale skattemyndighed ikke finder grundlag for at genoptage  

 sagen, videregives klagen til skatteankenævnet.
Dette gælder, selv om  

 klagefristen måtte være overskredet.
 Den kommunale skattemyndighed skal afgive en skriftlig udtalelse om sagen.  

 I udtalelsen skal særligt redegøres for, hvorfor skattemyndigheden ikke  

 finder, at sagen bør genoptages.
Når klagesagen modtages af sekretariatet, udarbejder sekretariatet et  

kortfattet referat.
I referatet skal det angives, hvorfor den  

 kommunale skattemyndighed ikke har genoptaget sagen, og sagens materielle  

 emne skal kort omtales.
Dette referat skal alene tjene som grundlag for  

 nævnets beslutning om, hvorvidt det straks ved kendelse bør pålægges den  

 kommunale skattemyndighed at genoptage sagen, eller der skal udarbejdes  

 sagsfremstilling.
 Nævnet kan delegere kompetencen til at afgøre, om der skal udarbejdes  

 sagsfremstilling, eller om sagen straks skal forelægges nævnet, til  

 formanden, jf. forretningsordenens § 7, stk. 6.
 Finder nævnet ikke umiddelbart, at det bør pålægges den kommunale  

 skattemyndighed at genoptage sagen, skal der udarbejdes en  

sagsfremstilling.
Det skal fremgå af sagsfremstillingen, at sagen angår klage over et afslag  

 på genoptagelse, og der skal ved udformningen af sagsfremstillingen tages  

 hensyn til, at det er dette spørgsmål, nævnet skal tage stilling til.
I  

 øvrigt følges den i punkt 12 beskrevne fremgangsmåde.
 Skatteankenævnet kan ikke tage ansættelsen op til bedømmelse med henblik  

 på ændring, men kan ved afgørelsen af spørgsmålet om genoptagelse tage i  

 betragtning, om og i hvilket omfang det på det foreliggende grundlag må  

 forventes, at en genoptagelse vil føre til en ændring af ansættelsen.
 Skatteankenævnets afgørelse træffes ved en kendelse, hvorved nævnet  

 enten pålægger den kommunale skattemyndighed at genoptage ansættelsen eller  

 stadfæster den kommunale skattemyndigheds beslutning om ikke at genoptage  

 ansættelsen.
Om kendelsens udformning og klagevejledning m.v. gælder punkt 12  

 tilsvarende.
Den kommunale skattemyndighed skal underrettes om nævnets  

 afgørelse.
Hvis skatteankenævnet har besluttet, at genoptagelse burde have fundet  

 sted, skal den kommunale skattemyndighed genoptage sagen uden unødig  

 forsinkelse.
Den kommunale skattemyndighed kan i disse tilfælde genoptage  

 sagen, selv om ligningsfristen måtte være udløbet.
 Når den kommunale skattemyndighed genoptager en ansættelse efter påbud fra  

 skatteankenævnet, anvendes punkt 7 tilsvarende.
 14. Reglerne om skatteankenævnets genoptagelse af egne  

 klagesager som nævnt i punkt 12 findes i lovens § 22 og i  

 forretningsordenens § 16.
Betingelsen for at tillade genoptagelse er, at der forelægges nævnet nye  

 oplysninger, som kan føre til et væsentligt ændret resultat, såfremt nævnets  

 klagesag tages op til fornyet vurdering.
Dog kan der ikke ske genoptagelse, i  

 det omfang Ligningsrådet eller Landsskatteretten har taget stilling til  

 sagen, jf. lovens § 36, stk. 1.
Skatteankenævnet kan efter lovens § 22, stk. 2, genoptage en sag, selv om  

 de almindelige betingelser ikke er opfyldt.
Herved tænkes f.eks. på tilfælde,  

 hvor den mulige ændring af skatteansættelsen isoleret betragtet vil være  

 uvæsentlig, men hvor ændringen vil få afledede følger i efterfølgende  

 indkomstår.
 Sammenhængen mellem § 22, stk. 1 og 2, bevirker, at det ikke er  

 hensigtsmæssigt at fastsætte en beløbsmæssig grænse for, hvilke  

 ansættelsesændringer der må anses for væsentlige, henholdsvis uvæsentlige.  

 Dette overlades i stedet til nævnets skøn.
 Efter forretningsordenens § 16, stk. 1, træffes afgørelser om genoptagelse  

 af nævnet selv, og denne beføjelse kan ikke delegeres til formanden eller  

 sekretariatet.
En anmodning om genoptagelse af en skatteankenævnskendelse indgives til  

 nævnet.
Der er intet krav om, at anmodningen indgives skriftligt.
 En anmodning, der ikke er begrundet, kan kun undtagelsesvis medføre  

 genoptagelse efter lovens § 22, stk. 2, idet en genoptagelse som hovedregel  

 forudsætter, at der er fremkommet nye oplysninger i sagen.
Nævnets sekretariat udarbejder et kortfattet referat af sagen.  

 Dette referat skal alene tjene som grundlag for nævnets beslutning om,  

 hvorvidt anmodningen umiddelbart bør imødekommes.
Hvis det er tilfældet, kan  

 nævnet afgøre genoptagelsesspørgsmålet uden sagsfremstilling.
 Nævnet kan delegere sin kompetence til at beslutte, hvorvidt der skal  

 udarbejdes sagsfremstilling eller ej, til formanden, jf. forretningsordenens  

 § 7, stk. 6.
Hvis sagen ikke umiddelbart kan genoptages, skal der udarbejdes en  

sagsfremstilling.
Det skal fremgå af sagsfremstillingen, at der er  

 tale om en genoptagelsessag, og der skal ved udformningen af  

 sagsfremstillingen tages hensyn til, at der ved denne lejlighed kun skal  

 tages stilling til dette spørgsmål.
 Nævnets afgørelse af genoptagelsesspørgsmålet træffes ved en kendelse, som  

 udfærdiges efter de almindelige regler, jf. forretningsordenens §§ 13-14 og  

 punkt 12. Hvis nævnets afgørelse går ud på, at sagen skal genoptages, skal  

 klageren i kendelsen gøres opmærksom på, at kendelsen alene vedrører  

 genoptagelsesspørgsmålet, og at nævnet herefter vil iværksætte en ny  

 gennemgang af sagen.
Når nævnet har besluttet at genoptage en tidligere afgjort sag, overgives  

 sagen på ny til sekretariatet.
Sagens behandling følger herefter de  

 almindelige regler i forretningsordenens §§ 10-15, jf. § 16, stk. 1. Der  

 henvises herom til punkt 12.
Hvis nævnet har givet afslag på en anmodning om genoptagelse, kan afslaget  

påklages til Landsskatteretten, jf. herved punkt 45. Nævnet bliver  

 underrettet om, at der er klaget, og modtager eventuelle nye oplysninger.
På  

 basis heraf skal nævnet vurdere, om der vil være grundlag for en  

 genoptagelse, jf. forretningsordenens § 18, stk. 2.
Vurderes det, at der vil være grundlag for en genoptagelse, skal klageren  

 skriftligt underrettes herom med opfordring til at meddele, om sagen ønskes  

 genoptaget i skatteankenævnet.
Hvis klageren giver tilslutning dertil, følger  

 sagens behandling herefter de almindelige regler i forretningsordenens §§  

 10-15. Der henvises herom til punkt 12.
Når Landsskatteretten har pålagt skatteankenævnet at genoptage en sag, jf.  

 herved forretningsordenens § 16, stk. 2, anvendes de almindelige regler i  

 forretningsordenens §§ 10-15 tilsvarende.
Der henvises herom til punkt 12.
Skatteankenævnet kan ikke genoptage en sag, medmindre der foreligger en  

 anmodning herom fra klageren.
Bliver nævnet uden for de i forretningsordenens  

 § 18, stk. 2, nævnte tilfælde opmærksom på en sag, hvori der bør ske ændring  

 af en kendelse, skal nævnet indsende sagens dokumenter tillige med sin  

 indstilling til Told- og Skattestyrelsen med henblik på en revisionsmæssig  

 ændring af kendelsen efter reglerne herom.
Hvis ændringen vil være til gunst  

 for klageren, bør denne dog forinden opfordres til selv at anmode om  

 genoptagelse.
E.
Told- og Skattestyrelsen og told- og skatteregionerne 15. Told- og Skattestyrelsens opgaver er opregnet i  

 skattestyrelseslovens §§ 12-14. Told- og Skattestyrelsen har imidlertid også  

 opgaver, som er pålagt den i henhold til andre love eller efter bemyndigelse  

 fra skatteministeren.
 Med hensyn til andre opgaver bemærkes særligt, at Told- og  

 Skattestyrelsen, hvor andet ikke er særligt bestemt, har overtaget alle  

 opgaver, der hidtil har været varetaget af Statsskattedirektoratet.
 Skatteministeren kan efter lovens § 38 bemyndige Told- og Skattestyrelsen  

 til at træffe afgørelse, ikke alene efter denne lov, men også andre  

 afgørelser, der vedrører ministerområdet.
Told- og Skattestyrelsen kan efter lovens § 16, stk. 1, delegere de  

 opgaver, som påhviler styrelsen, til de regionale told- og  

 skatteforvaltninger, som har fået betegnelsen told- og skatteregioner.
Det  

 gælder således de opgaver, som styrelsen har efter denne lov, og opgaver, som  

 er tillagt styrelsen efter bemyndigelse fra ministeren i medfør af § 38. I  

 henhold til lovens § 16, stk. 2, kan ministeren bestemme, at Københavns og  

 Frederiksberg Kommunes skattedirektorater som hidtil skal varetage visse af  

 de opgaver, der i det øvrige land påhviler regionerne.
 Told- og Skattestyrelsen kan delegere opgaver til told- og  

 skatteregionerne, men må respektere lovgivningens regler om klageadgang.  

 Told- og Skattestyrelsen kan således ikke bestemme, at afgørelser, som  

 træffes af told- og skatteregionerne, ikke skal kunne påklages til styrelsen,  

 medmindre dette følger af lovgivningen eller af ministerens bemyndigelse.
Told- og Skattestyrelsens hovedfunktioner er efter denne lov tilsyn og  

 kontrol med skatteansættelse af indkomst og formue samt ejendomsvurderinger.  

 Funktionerne udøves i et vist omfang sammen med Ligningsrådet.
Hertil kommer  

 visse beføjelser i forbindelse med Landsskatterettens behandling af sådanne  

 sager.
Desuden behandler styrelsen som 1. instans gaveafgiftssager.
Endelig  

 er Told- og Skattestyrelsen sekretariat for Ligningsrådet, jf. punkt 34.
 16. Told- og Skattestyrelsen skal efter lovens § 13 hvert år  

 udarbejde forslag til en generel, landsdækkende ligningsplan og  

 forslag til en generel plan for det tilsyn, der det pågældende år skal  

 udøves med hensyn til de lokale skattemyndigheders arbejde, dels af styrelsen  

 selv og dels - efter bemyndigelse fra styrelsen - af told- og  

 skatteregionerne, jf. § 16, stk. 1.
 Desuden udarbejder Told- og Skattestyrelsen anvisninger til de  

 lokale skattemyndigheder om fremgangsmåden og tilrettelæggelsen og om  

 gennemførelsen af ligningen, jf. § 13, stk. 2.
 Told- og Skattestyrelsen kan i planerne bestemme, at der efter kriterier  

 fastsat af styrelsen og Ligningsrådet udtages bestemte kategorier af  

 selvangivelser eller punkter på selvangivelserne til gennemgang ved  

 ligningen, mens andre selvangivelser kun gennemgår en mere formel, eventuelt  

 maskinel kontrol.
 Såvel de generelle lignings- og tilsynsplaner som anvisningerne til de  

 lokale skattemyndigheder skal godkendes af Ligningsrådet, jf. § 13, stk. 3.  

 Om Ligningsrådets behandling af disse opgaver henvises til forretningsordenen  

 for Ligningsrådet (bekendtgørelse nr. 201 af 23. marts 1990) og til punkt 36.
Det ovennævnte materiale skal anvendes af kommunerne ved udarbejdelsen af  

 de kommunale ligningsplaner, jf. herom punkt 3, og skal derfor foreligge  

 forud for kommunernes arbejde med disse.
Kommunerne er bundet af de generelle  

 ligningsplaner og anvisningerne.
 Desuden forsyner Told- og Skattestyrelsen de lokale skattemyndigheder med  

oplysninger til brug ved ligningen, jf. § 13, stk. 2.
 De ovenstående regler er ganske i overensstemmelse med det, der var  

 gældende efter den tidligere skattestyrelseslov.
 17. Told- og Skattestyrelsen skal føre tilsyn med, at de  

 kommunale ligningsplaner følger de overordnede planer og anvisninger, og med,  

 at de kommunale ligningsplaner følges af de kommunale skattemyndigheder ved  

 ligningsarbejdet.
Styrelsen skal informere de lokale skattemyndigheder om forhold af  

 betydning for deres arbejde, f.eks. om ny lovgivning og om den praksis, som  

 kan udledes af afgørelser truffet af domstolene, skatteministeren,  

 Landsskatteretten, Ligningsrådet og af styrelsen selv.
Informationen sker  

 dels ved udsendelse af skriftlige vejledninger, dels ved afholdelse af  

 informationsmøder.
Disse regler er i overensstemmelse med, hvad der gjaldt  

 efter den tidligere skattestyrelseslov.
 Hvis Told- og Skattestyrelsen i forbindelse med sit tilsynsarbejde  

 konstaterer, at en kommune gentagne gange ikke har opnået de forventede  

 resultater af ligningsarbejdet, skal Told- og Skattestyrelsen foretage en  

 vurdering af, hvorvidt forholdet er af en sådan betydning, at Ligningsrådet  

 bør gøres opmærksom herpå.
Ligningsrådet har efter lovens § 18, stk. 3, mulighed for at give kommunen  

bindende direktiver for det fremtidige ligningsarbejde.
Denne  

 beføjelse er ny.
Der henvises herom til punkt 37.
 De nærmere regler om tilsynet med de kommunale ligningsplaner fastlægges  

 af Told- og Skattestyrelsen.
18. Told- og Skattestyrelsen skal desuden foretage revisionsmæssig  

kontrol med skatteansættelser af indkomst og formue.
Det skal for det  

 første kontrolleres, at der foretages en skatteansættelse for alle  

 skattepligtige.
Desuden skal der føres tilsyn med, at de kommunale  

 skattemyndigheders ansættelser af indkomst og formue m.v. er korrekte, og der  

 skal føres tilsyn med, at skatteankenævnenes kendelser er korrekte.
Tilsynet  

 omfatter ikke alene skatteansættelser, men også de i lovens § 2, nr. 2,  

 nævnte afgørelser.
 Til brug for den revisionsmæssige kontrol kan Told- og Skattestyrelsen  

 udtage selvangivelser og skatteansættelser, foretaget af de kommunale  

 skattemyndigheder og skatteankenævnene, til gennemgang, jf. lovens § 14, stk.  

 3. Told- og Skattestyrelsen har desuden adgang til at deltage i  

 skatteankenævnenes møder uden stemmeret, jf. lovens § 14, stk. 2.
 De ovenstående regler følger de samme principper som de tilsvarende regler  

 i den tidligere lov.
 19. Hvis Told- og Skattestyrelsen bliver opmærksom på, at der  

ikke er foretaget skatteansættelse af en skattepligtig, f.eks. fordi  

 den pågældende har manglet på mandtalslisten, har styrelsen efter loven 2  

 muligheder.
Efter lovens § 14, stk. 6, 1.pkt., kan Told- og Skattestyrelsen i sådanne  

 tilfælde pålægge vedkommende kommunale skattemyndighed at foretage en  

 ansættelse.
Dette kan ske, selv om ligningsfristen måtte være udløbet.
Efter lovens § 4, stk. 4, skal reglerne i § 3 og i kapitel 3 (klageadgang)  

 anvendes tilsvarende.
Det betyder, at 1.gangsansættelsen følger proceduren i  

 § 3, stk. 1, jf. § 3, stk. 2, for tilfælde, hvor der ikke foreligger en  

 selvangivelse.
Der henvises herom til punkt 6.
 Efter lovens § 14, stk. 4, 1.pkt., kan Told- og Skattestyrelsen i stedet  

selv foretage skatteansættelsen, hvor den ikke tidligere er foretaget.  

 Denne beføjelse er ny og har sammenhæng med den nye revisionsbeføjelse over  

 for de kommunale skattemyndigheders skatteansættelser, jf. punkt 20.
 I tilfælde, hvor Told- og Skattestyrelsen har besluttet selv at foretage  

 en skatteansættelse, må lovens § 3, stk. 1, jf. stk. 2, anvendes tilsvarende.  

 Den foretagne ansættelse kan påklages til Landsskatteretten, hvor der ikke  

 skal betales klageafgift, fordi Landsskatteretten i denne situation er  

 1.klageinstans, jf. lovens § 25, stk. 4.
 20. Told- og Skattestyrelsen kan efter lovens § 14, stk. 4,  

 2.pkt., revisionsmæssigt ændre visse skatteansættelser af indkomst og  

 formue, hvis de efter styrelsens vurdering må anses for urigtige.
Denne beføjelse er ny.
Efter den tidligere skattestyrelseslov skulle  

 skatteansættelsen forelægges amtsligningsrådet eller Ligningsrådet.
Efter nedlæggelsen af amtsligningsrådene er opgavefordelingen den, at  

 Told- og Skattestyrelsen selvstændigt kan ændre de kommunale  

 skattemyndigheders ansættelser.
Det bemærkes, at denne beføjelse kan  

 delegeres til told- og skatteregionerne efter den generelle regel herom i  

 lovens § 16, stk. 1. Herved kan opgaven placeres hos den myndighed, som efter  

 den tidligere skattestyrelseslov varetog sekretariatsfunktionen for  

 amtsligningsrådet (amtsskatteinspektoratet).
 Derimod kan Told- og Skattestyrelsen ikke ændre ansættelser, i det  

 omfang de er foretaget af skatteankenævnene, jf. herom punkt 21.
 Told- og Skattestyrelsen skal, hvor den selv foretager skatteansættelsen,  

 følge den i lovens § 3, stk. 3, 4.-6.pkt., beskrevne fremgangsmåde, jf. punkt  

 7 om den kommunale skattemyndigheds genoptagelse af egne skatteansættelser.  

 Som omtalt i punkt 7 dækker lovens § 3, stk. 3, også skattemyndighedens egne  

 revisionsmæssige ændringer.
Den revisionsmæssige behandling skal ikke være afsluttet før  

 ligningsfristens udløb.
Derimod gælder lovens § 35 for revisionsmæssige  

 forhøjelser, jf. om denne bestemmelse afsnit I.
 Den skattepligtige skal efter lovens § 3, stk. 3, underrettes om den  

 påtænkte ændring, have adgang til at udtale sig over for Told- og  

 Skattestyrelsen og underrettes om ansættelsen, alt efter samme retningslinier  

 som beskrevet i punkt 7.
 Told- og Skattestyrelsen skal endvidere udarbejde en  

sagsfremstilling efter de samme retningslinier som beskrevet i punkt  

 12, jf. henvisningen til lovens § 21, stk. 2.
Told- og Skattestyrelsens afgørelse skal meddeles skriftligt og skal efter  

 forvaltningslovens § 22 være begrundet, og der skal efter § 25, stk. 1, gives  

 vejledning om klageadgang til Landsskatteretten, jf. skattestyrelseslovens §  

 14, stk. 7, og om klagefristen.
Der skal ikke betales klageafgift til  

 Landsskatteretten i disse tilfælde, jf. skattestyrelseslovens § 25, stk. 4.
 Kravet om begrundelse gælder i alle revisionssager, idet der formelt set  

 ikke kan være tale om en afgørelse, der fuldt ud giver den pågældende  

 medhold, jf. forvaltningslovens § 22.
 Afgørelsen skal sendes både til den skattepligtige og til dennes  

 eventuelle repræsentant.
 Sammen med afgørelsen skal den skattepligtige have tilsendt et eksemplar  

 af Told- og Skattestyrelsens sagsfremstilling, som den skattepligtige skal  

 medsende ved en eventuel klage til Landsskatteretten.
Told- og Skattestyrelsen kan efter almindelige forvaltningsprincipper  

genoptage en afsluttet revisionssag.
Der er ingen nærmere regler for  

 kriterierne, hvorefter dette kan ske.
Den skattepligtige har således ikke  

 krav på at få sagen genoptaget. 3-årsfristerne i lovens § 35, stk. 1 og 2,  

 begrænser adgangen til genoptagelse.
 Når styrelsen genoptager en sag, anvendes de ovenstående regler ganske  

 tilsvarende.
 Told- og Skattestyrelsens adgang til revisionsmæssige ændringer ophører i  

 det omfang, en klageinstans (skatteankenævnet eller Landsskatteretten) har  

 taget stilling til sagen. Ønsker styrelsen herefter skatteankenævnets  

 afgørelse ændret, må sagen forelægges Ligningsrådet, jf. punkt 21.  

 Landsskatterettens kendelser kan ikke ændres af andre administrative  

 myndigheder, jf. lovens § 36.
I forretningsordenen for skatteankenævnene findes i § 12, stk. 3, en regel  

 om, at skatteankenævnet skal stille behandlingen af en klagesag i bero, hvis  

 det oplyses, at Told- og Skattestyrelsen har iværksat en revisionsmæssig  

 undersøgelse.
Hvis revisionsmyndigheden bliver bekendt med, at der verserer  

 en klagesag for skatteankenævnet, skal den straks underrette nævnet om  

 revisionssagen.
Desuden skal nævnet underrettes om udfaldet af  

 revisionssagen, hvadenten denne resulterer i en ansættelsesændring, eller den  

 henlægges uden ændring.
 21. Told- og Skattestyrelsen fører efter lovens § 14, stk. 1,  

 tilsyn med skatteankenævnenes ansættelser, men kan efter stk. 5 ikke  

 selv ændre disse ansættelser.
Derimod kan Told- og Skattestyrelsen, når den finder anledning til det,  

 forelægge sagen for Ligningsrådet, som herefter kan ændre ansættelsen.
Herom  

 henvises til punkt 38.
 Told- og Skattestyrelsen kan selv blive opmærksom på sager, hvor der  

 skønnes at foreligge en urigtig skatteankenævnskendelse, eller styrelsen kan  

 blive gjort opmærksom på forholdene af klageren eller af et medlem af  

 skatteankenævnet, som benytter sig af sin ret til at forlange et referat af  

 forhandlingerne indsendt til Told- og Skattestyrelsen, jf. lovens § 10, stk.  

 3. Klageren kan imidlertid ikke kræve, at der indledes en revisionsmæssig  

 gennemgang af sagen, og bør i givet fald i stedet henvises til at påklage  

 skatteankenævnskendelsen til Landsskatteretten eller til at søge sagen  

 genoptaget ved skatteankenævnet.
Reglerne om Told- og Skattestyrelsens medvirken i revisionssager, som  

 forelægges Ligningsrådet, findes i § 8 i forretningsordenen for  

 Ligningsrådet.
Der gælder herefter tilsvarende regler for høring af den  

 private part som dem, der gælder for revisionsmæssige ændringer i øvrigt, jf.  

 herved punkterne 7 og 20.
 22. Told- og Skattestyrelsen skal efter lovens § 13 udarbejde  

 forslag til en generel, landsdækkende vurderingsplan og forslag til en  

generel plan for det tilsyn, der i den pågældende periode skal udøves  

 over for vurderingsmyndigheden.
 Told- og Skattestyrelsen udarbejder desuden anvisninger til  

 vurderingsmyndighederne (vurderingsrådene og skyldrådene) om fremgangsmåden  

 og tilrettelæggelsen samt om gennemførelsen af vurderingen, jf. lovens § 13,  

 stk. 2. Der er her ingen ændringer i forhold til den tidligere  

 skattestyrelseslov.
 Såvel de generelle vurderings- og tilsynsplaner som anvisningerne til  

 vurderingsmyndighederne skal godkendes af Ligningsrådet, jf. lovens § 13,  

 stk. 3. Om Ligningsrådets behandling af disse opgaver henvises til  

 forretningsordenen for Ligningsrådet og til punkt 36.
 De udarbejdede og godkendte planer og anvisninger skal følges af  

 vurderingsmyndighederne.
 Desuden forsyner Told- og Skattestyrelsen vurderingsmyndighederne med  

oplysninger til brug ved vurderingen, jf. lovens § 13, stk. 2.
 Reglerne er således i nøje overensstemmelse med de tilsvarende regler for  

 ligningsområdet, jf. punkt 16.
23. Told- og Skattestyrelsen skal revisionsmæssigt  

kontrollere, at alle vurderingspligtige ejendomme kommer til vurdering  

 i det omfang, vurderingsloven foreskriver.
Der skal desuden føres  

tilsyn med, at vurderingsrådenes og skyldrådenes vurderinger er  

 korrekte.
 Til brug for kontrollen kan Told- og Skattestyrelsen udtage vurderinger  

 til gennemgang, jf. lovens § 14, stk. 3.
 Told- og Skattestyrelsen kan endvidere undersøge det konkrete  

 vurderingsarbejde, bl.a. ved at deltage i skyldrådenes møder uden stemmeret,  

 jf. lovens § 14, stk. 2.
 Reglerne følger således nøje de tilsvarende regler på ligningsområdet, jf.  

 punkt 18, og er ligeledes i overensstemmelse med principperne i den tidligere  

 lov.
24. Hvis Told- og Skattestyrelsen bliver opmærksom på, at en  

 vurderingspligtig ejendom ikke er blevet vurderet, kan styrelsen efter  

 lovens § 14, stk. 6, pålægge vurderingsmyndighederne at foretage en  

 vurdering.
Et sådant pålæg kan være ledsaget af et påbud om, at nyvurdering  

 kun skal have skattemæssig virkning for fremtiden.
Told- og Skattestyrelsen kan ikke som på ligningsområdet selv  

 foretage vurderingen.
På vurderingsområdet er situationen således den  

 samme som efter den tidligere lov.
 Om ejendomsvurderinger henvises i øvrigt til vurderingsloven, jf.  

 lovbekendtgørelse nr. 437 af 14.august 1984 som senest ændret ved § 33 i lov  

 nr. 59 af 7. februar 1990.
 25. Told- og Skattestyrelsen skal efter skattestyrelseslovens §  

 14, stk. 1, føre tilsyn med vurderingsmyndighedernes afgørelser.  

 Tilsynsbeføjelsen vedrører ikke alene selve ejendomsvurderingerne, men også  

 de hertil knyttede afgørelser, som vurderingsmyndighederne træffer efter  

 vurderingslovens § 33.
Told- og Skattestyrelsen kan efter lovens § 14, stk. 5, 2.pkt., ikke  

 selv ændre disse afgørelser.
Derimod kan styrelsen, når den finder  

 anledning til det, forelægge sagen for Ligningsrådet, som herefter kan ændre  

 vurderingen.
Herom henvises til punkt 38.
Told- og Skattestyrelsen kan af egen drift og på en hvilken som helst ydre  

 foranledning tage en vurdering op til nærmere undersøgelse.
Det bemærkes  

 særligt, at Landsskatteretten kan foretage høring af styrelsen på et særligt  

 tidligt tidspunkt i vurderingssager, jf. punkt 29, og at denne høring kan  

 give styrelsen anledning til at indlede en sådan undersøgelse.
Ejeren og  

 andre klageberettigede personer kan imidlertid ikke kræve, at der indledes en  

 revisionsmæssig undersøgelse.
De pågældende bør i stedet gøres opmærksom på  

 deres ret til at påklage vurderingen i den normale instansfølge.
 Tilsynsbeføjelsen omfatter både vurderingsrådenes (vurderingsformændenes)  

 og skyldrådenes afgørelser.
Reglerne om Told- og Skattestyrelsens medvirken i revisionssager, som  

 forelægges Ligningsrådet, findes i § 8 i forretningsordenen for  

 Ligningsrådet.
Der gælder herefter tilsvarende regler for høring som dem, der  

 gælder på ligningsområdet, jf. punkt 21. Høringsberettiget er foruden ejeren  

 den, som måtte have optrådt som klager under skyldrådets eller  

 Landsskatterettens behandling af sagen, jf. vurderingslovens § 42, idet den  

 pågældende betragtes som en »privat part« i forretningsordenens §  

 8's forstand.
Told- og Skattestyrelsens sagsbehandling kan indbefatte en besigtigelse af  

 ejendommen.
Ejeren tilsiges til denne besigtigelse med et rimeligt varsel.  

 Det samme gælder den, som måtte have påklaget en vurdering til skyldrådet  

 eller til Landsskatteretten.
 Sagsbehandlingen skal i øvrigt være i overenstemmelse med de på  

 vurderingsområdet gældende regler og med forvaltningsloven.
26. Regler om Told- og Skattestyrelsens medvirken ved  

 forberedelse af landsskatteretssager findes i lovens § 27, stk. 2, og i  

 forretningsordenen for Landsskatteretten, § 8, stk. 2-4, og §§ 15-16. Der er  

 dels tale om medvirken ved retsmøder og dels tale om medvirken ved  

 sagsforberedelsen.
Reglerne er fælles for alle sagstyper, der kan indbringes  

 for Landsskatteretten efter lovens § 23, stk. 1, men for sagsforberedelsen  

 gælder dog nogle særregler i vurderingssager.
De følgende punkter omhandler ikke de tilfælde, hvor Landsskatteretten  

 påkender en afgørelse, som Told- og Skattestyrelsen har truffet.
Herom  

 henvises til punkterne 42-48.
27. Efter lovens § 27, stk. 2, kan Told- og Skattestyrelsen begære  

 afholdt retsmøde i Landsskatteretten.
Dette vil kun være aktuelt i tilfælde,  

 hvor klageren ikke har anmodet om retsmøde, da Told- og Skattestyrelsen  

 ellers af Landsskatteretten selv vil blive tilsagt til retsmødet, jf.  

 forudsætningsvis forretningsordenens § 15, stk. 3, og § 16, stk. 2.
Landsskatteretten kan efter lovens § 27, stk. 3, afslå en begæring om  

 retsmøde, hvis retten anser et retsmøde for åbenbart overflødigt.
Denne  

 adgang gælder efter loven både over for klagerens og Told- og  

 Skattestyrelsens anmodninger om retsmøde.
I modsætning til klageren, som  

 altid har adgang til at fremsætte en mundtlig udtalelse over for rettens  

 sekretariat, bliver Told- og Skattestyrelsen ved et afslag afskåret fra at  

 forelægge sagen mundtligt.
Styrelsen vil derimod i disse tilfælde få  

 lejlighed til at udtale sig skriftligt i sagen efter forretningsordenens § 8,  

 stk. 3 og 4, idet en anmodning om retsmøde i så fald må anses for tillige at  

 indeholde en anmodning om adgang til at udtale sig skriftligt.
 Hvis Landsskatteretten har afslået en anmodning om afholdelse af retsmøde,  

 skal rettens kendelse indeholde en bemærkning om afslaget og om begrundelsen  

 derfor, jf. forretningsordenens § 17, stk. 4.
 De ovenstående regler svarer ganske til, hvad der gjaldt efter den  

 tidligere skattestyrelseslov og de i medfør af denne udstedte forskrifter.
Hvadenten retsmødet er begæret af klageren eller af Told- og  

 Skattestyrelsen, bestemmer styrelsen selv, hvem der skal give møde under  

 retsmødet.
Styrelsen kan efter omstændighederne vælge at lade sig  

 repræsentere af Kammeradvokaten.
 Den fremmødte vil få lejlighed til på styrelsens vegne at udtale sig  

 mundtligt om sagen, jf. forretningsordenens § 16, stk. 2. Landsskatteretten  

 kan pålægge den fremmødte at forelægge sagen for retten, jf.  

 forretningsordenens § 16, stk. 1.
 Styrelsens fremmødte repræsentant skal forlade retsmødet samtidig med  

 klageren og må ikke overvære Landsskatterettens votering, jf.  

 forretningsordenens § 16, stk. 3.
 28. Told- og Skattestyrelsen skal inddrages i forberedelsen  

 af landsskatteretssager i de tilfælde, som er opregnet i forretningsordenens  

 § 8, stk. 2.
Dette gælder for det første i alle tilfælde, hvor der er anmodet om  

 retsmøde, og retten agter at følge anmodningen.
Det er uden betydning, hvem  

 der har anmodet om mødet.
For det andet skal Told- og Skattestyrelsen høres, når den selv over for  

 Landsskatteretten har anmodet om det.
En sådan anmodning skal normalt vedrøre  

 en konkret enkeltsag, men kan eventuelt gå ud på, at styrelsen ønsker at  

 blive hørt i alle sager af en nærmere specificeret og afgrænset type, f.eks.  

 i alle sager, der vedrører en bestemt skattepligtig, tilhører samme  

 sagskompleks, vedrører et bestemt lovfortolkningsproblem eller lign.
For det tredje kan Landsskatteretten i de enkelte sager bestemme, at det  

 er hensigtsmæssigt at indhente en udtalelse fra Told- og Skattestyrelsen,  

 selv om sagen forventes afgjort ved skriftlig votering.
Styrelsen er i  

 sådanne tilfælde forpligtet til at medvirke.
Told- og Skattestyrelsen inddrages i forberedelsen på det tidspunkt, hvor  

 Landsskatterettens kontor har afsluttet sin øvrige sagsforberedelse og  

 udarbejdet en redegørelse med et motiveret forslag til, hvordan sagen skal  

 afgøres.
Kontorets motiverede forslag tilsendes derefter Told- og  

 Skattestyrelsen sammen med alle de bilag, der indgår i rettens sagsmateriale,  

 jf. forretningsordenens § 8, stk. 2.
Told- og Skattestyrelsens udtalelse afgives på det grundlag, som findes i  

 Landsskatterettens sagsmateriale og styrelsens øvrige foreliggende  

 oplysninger.
Hvis styrelsen finder, at det således foreliggende grundlag ikke  

 er tilstrækkeligt, kan styrelsen efter aftale med Landsskatteretten søge  

 sagen yderligere oplyst ved henvendelse til klageren.
Styrelsens udtalelse  

 skal indeholde oplysninger om alt sagsmateriale, som ikke måtte være  

 Landsskatteretten bekendt.
Eventuelle nye bilag skal medsendes.
 Styrelsens udtalelse skal foreligge inden for en frist på 1 måned fra  

 modtagelsen af sagsmaterialet, jf. forretningsordenens § 8, stk. 4. Hvis  

 styrelsen ikke fremkommer med en udtalelse, viderebehandler Landsskatteretten  

 sagen på det foreliggende grundlag.
 29. Told- og Skattestyrelsen inddrages normalt i  

 vurderingssager på samme tidspunkt, som det sker i ligningssager, d.v.s.  

 når Landsskatterettens øvrige sagsforberedelse er afsluttet.
Styrelsen kan imidlertid anmode Landsskatteretten om at blive inddraget  

 allerede under rettens forberedelse af sagen, således at styrelsen høres  

 inden vedkommende skyldråd.
Landsskatteretten kan også selv bestemme, at  

 inddragelsen skal ske på dette tidspunkt.
Hvor styrelsen således modtager sagen til høring, skal styrelsen indhente  

 en udtalelse fra skyldrådet, før styrelsen afgiver sin udtalelse til  

 Landsskatteretten.
Tilsvarende skal der indhentes en udtalelse fra ejeren,  

 hvis ejeren ikke er identisk med klageren under landsskatteretssagen.
 Hvis styrelsen finder anledning til det, kan den indlede en undersøgelse  

 af vurderingssagen med henblik på sagens forelæggelse for Ligningsrådet, jf.  

 punkt 25. Der skal i så fald straks gives Landsskatteretten skriftlig  

 meddelelse herom, og retten stiller sin klagebehandling i bero, indtil  

 resultatet af den revisionsmæssige undersøgelse foreligger.
Efter lovens § 23, stk. 3, 6.pkt., har Told- og Skattestyrelsen en særlig  

 adgang til at indbringe ansættelser vedrørende en fast ejendom, for hvilken  

 en vurdering allerede er påklaget, for Landsskatteretten.
Det betyder, at  

 retten får mulighed for at påkende alle afgørelser vedrørende en bestemt fast  

 ejendom samlet.
En tilsvarende regel fandtes også i den tidligere  

 skattestyrelseslov.
 30. Lovens § 12, stk. 2, bestemmer, at Told- og Skattestyrelsen  

 dels opgør afgiftsgrundlaget i gaveafgiftssager og dels beregner selve  

 gaveafgiften.
Det er i lovens § 23, stk. 1, nr. 4, bestemt, at afgørelser vedrørende  

 værdiansættelsen kan påklages til Landsskatteretten.
Selve  

 gaveafgiftsberegningen kan derimod ikke påklages til Landsskatteretten.
De materielle regler om gaveafgift findes i lov om afgift af arv og gave,  

 jf. lovbekendtgørelse nr. 62 af 6.februar 1987, kapitel III.
Ministeren er  

 efter denne lovs § 48 bemyndiget til bl.a. at bestemme, hvilke myndigheder  

 der skal administrere afgiften.
 I medfør af bl.a. lovens § 48 er udstedt bekendtgørelse om arve- og  

 gaveafgift, jf. bekendtgørelse nr. 505 af 20.oktober 1983. Efter  

 bekendtgørelsens §§ 17 og 18 foretages beregningen af gaveafgiften og  

 efterprøvelse af værdiansættelser i gaveafgiftssager af  

 amtsskatteinspektoratet.
Den nye skattestyrelseslovs § 12, stk. 2, har placeret kompetencen i Told-  

 og Skattestyrelsen, og opgaven vil ved bemyndigelse efter § 16, stk. 1, kunne  

 henlægges til told- og skatteregionerne.
Loven går forud for  

 arveafgiftsbekendtgørelsen, hvis kapitel 6 vil blive ændret ved førstkommende  

 lejlighed.
 Der sker derimod ingen ændringer i gældende ret med hensyn til de  

 materielle regler om gaveafgiften.
F.
Ligningsrådet 31. Ligningsrådets hovedopgave er sammen med Told- og  

 Skattestyrelsen at fastsætte de overordnede principper for lignings- og  

 vurderingsarbejdet, jf. lovens § 17, stk. 1.
 Ligningsrådets virke er nærmere beskrevet i forretningsordenen for  

 Ligningsrådet, jf. bekendtgørelse nr. 201 af 23. marts 1990.
 Ligningsrådet består efter lovens § 17, stk. 2, af 19 medlemmer, hvilket  

 er 4 medlemmer mere end efter den tidligere skattestyrelseslov.
 Skatteministeren beskikker 13 af de 19 medlemmer, mens Folketinget vælger  

 de øvrige 6.
 Af de 13 medlemmer, som ministeren beskikker, er en rådets formand, og 8  

 er beskikket efter indstilling fra interesseorganisationer og kommuner.
Efter den tidligere skattestyrelseslov var statsskattedirektøren født  

 formand.
Endvidere var der kun 15 medlemmer, hvoraf ingen var beskikket efter  

 indstilling fra kommunerne.
 Efter den nye lov kan skatteministeren beskikke Ligningsrådets formand.  

 Formanden beskikkes i modsætning til medlemmerne uden tidsbegrænsning.  

 Skatteministeren kan desuden efter forretningsordenens § 1, stk. 2, beskikke  

 en stedfortræder for formanden.
De 4 kommunale repræsentanter beskikkes efter indstilling fra henholdsvis  

 Kommunernes Landsforening (2 medlemmer) og Københavns og Frederiksberg  

 kommuner (hver 1 medlem ). Beskikkelsen sker på samme vilkår som dem, der  

 gælder for de øvrige ministerbeskikkede medlemmer, d.v.s. for en 6-årig  

 periode med mulighed for genbeskikkelse.
Der beskikkes ikke stedfortrædere.  

 Udtræden i funktionsperioden medfører, at der beskikkes et nyt medlem for  

 resten af funktionsperioden.
 Regler om sammensætning og beslutningsdygtighed m.v. findes i  

 forretningsordenens §§ 1-4.
32. Medlemmerne af Ligningsrådet skal opfylde de almindelige  

habilitetsbestemmelser i forvaltningslovens § 3. Et medlem kan således  

 ikke deltage i forhandlinger vedrørende eller afgørelse af en konkret sag,  

 hvis vedkommende har en særlig interesse i denne.
Hertil regnes efter  

 forvaltningslovens § 3, stk. 1, nr. 4, også tilfælde, hvor den pågældende har  

 medvirket ved afgørelsen af den pågældende sag i en tidligere instans.
Dette  

 vil f.eks. gøre sig gældende, hvis et medlem tidligere har haft sæde i et  

 skatteankenævn.
Den tidligere forretningsorden for Ligningsrådet indeholdt en bestemmelse  

 om, at reglerne i den dagældende skattestyrelseslovs § 1, stk. 9, og en  

 enslydende bestemmelse i vurderingsloven skulle anvendes tilsvarende.
Der  

 forelå endvidere inhabilitet, hvor et medlem tidligere havde deltaget i  

 behandlingen af en sag ved en anden lignings- eller vurderingsmyndighed.
 Disse bestemmelser er ikke gentaget i den nye skattestyrelseslov, idet de  

 ganske svarer til forvaltningslovens § 3, stk. 1.
 Efter forvaltningslovens § 6 skal et medlem, som ved, at det er eller kan  

 være inhabilt i en konkret sag, selv gøre Ligningsrådet opmærksom på dette.
Rådet afgør selv, om den pågældende er inhabil.
Den pågældende kan ikke  

 selv deltage i drøftelserne om og afgørelsen af habilitetsspørgsmålet.  

 Medlemmet kan forlange sine kommentarer til spørgsmålet tilført rådets  

 mødeprotokol, jf. forretningsordenens § 11, stk. 1, nr. 7.
 33. Efter forretningsordenens § 1, stk. 3, har skatteministeren en  

 særlig adgang til at bestemme, at repræsentanter for Skatteministeriets  

 departement skal tilforordnes rådet.
 De tilforordnede indgår ikke i de 13 egentlige medlemmer, som ministeren  

 beskikker.
 De tilforordnede må deltage i rådets arbejde, men de har ikke stemmeret.
 Reglen svarer til en regel, som efter den tidligere forretningsorden for  

 Ligningsrådet og Statsskattedirektoratet tillod ministeren at lade  

 repræsentanter for Skattedepartementet tilforordne rådet.
 34. Told- og Skattestyrelsen er sekretariat for  

 Ligningsrådet, jf. forretningsordenens § 1, stk. 5.
Dette svarer til den efter den tidligere skattestyrelseslov gældende  

 ordning, hvor sekretariatsfunktionen blev varetaget af  

 Statsskattedirektoratet.
Der er ikke tilsigtet nogen ændring af de hidtidige  

 sekretariatsfunktioner.
 Efter forretningsordenens § 1, stk. 4, indbefatter sekretariatsfunktionen  

 bl.a., at personalet kan deltage i Ligningsrådets møder og herunder forelægge  

 de sager, som skal afgøres af rådet.
 Sekretariatet skal udarbejde det fornødne beslutningsgrundlag for rådet,  

 herunder samle materiale til udsendelse til rådet efter forretningsordenens §  

 7, stk. 1, eller til fremlæggelse efter § 7, stk. 3.
 Det hører endvidere til Told- og Skattestyrelsens opgaver som sådan at  

 udarbejde udkast til planer og anvisninger m.v., som skal godkendes af  

 Ligningsrådet, jf. herom punkterne 16 og 22.
Told- og Skattestyrelsen inddrages i Landsskatterettens sagsforberedelse i  

 tilfælde, hvor Landsskatteretten skal påkende Ligningsrådets afgørelser.  

 Styrelsen høres under kontorets forberedelse af sagen.
Når styrelsen herefter  

 har udtalt sig, skal der ikke ske fornyet høring af styrelsen ved  

 sagsforberedelsens afslutning, medmindre det skal ske af andre grunde, jf.  

 herom § 8, stk. 2, i Landsskatterettens forretningsorden.
 Endelig træffer sekretariatet beslutning om offentliggørelse af rådets  

 afgørelser, jf. forretningsordenens § 15.
35. Ligningsrådets hovedfunktioner er efter denne lov at  

 føre tilsyn og kontrol med skatteansættelse af indkomst og formue samt  

 ejendomsvurderinger.
Rådet har herunder dels beføjelse til at udstede  

 generelle retningslinier for lignings- og vurderingsarbejdet og dels  

 beføjelse til at foretage revisionsmæssige ændringer af konkrete  

 skatteansættelser og vurderinger m.v.
Beføjelsen udøves i et tæt samarbejde med Told- og Skattestyrelsen.
For  

 Ligningsrådets vedkommende er opgaverne i alt væsentligt de samme på  

 lignings- og vurderingsområdet.
 Ligningsrådet afgør endvidere efter bemyndigelse fra skatteministeren  

 visse sager om efterbetaling af skat og bødeansvar, jf. lovens § 17, stk. 3,  

 og forretningsordenens § 5, stk. 2. Endelig skal rådet efter lovens § 18,  

 stk. 4, afgive indstilling til skatteministeren om udformningen af skemaerne  

 til selvangivelsen.
Ovenstående giver imidlertid ikke en udtømmende opregning af  

 Ligningsrådets opgaver.
Det samme gælder forretningsordenens § 7, stk. 1.  

 Dette skyldes, at der kan være henlagt opgaver til Ligningsrådet efter andre  

 love inden for ministerens ressort.
Som et eksempel på dette kan nævnes  

 beføjelsen til at give bindende forhåndsbesked, jf. lov om bindende  

 forhåndsbesked, § 1, stk. 1.
 Desuden kan ministeren benytte sin almindelige adgang til at placere  

 beføjelser inden for ministerområdet, jf. lovens § 38, til at placere opgaver  

 hos Ligningsrådet.
 Om sådanne opgaver henvises til forretningsordenens § 5, stk. 1. § 5, stk.  

 3, giver desuden ministeren en helt generel beføjelse til at rådspørge rådet  

 om andre spørgsmål, som ikke henhører under rådets almindelige  

 forretningsområde.
 36. Ligningsrådet skal efter lovens § 18, stk. 1, godkende de  

 planer og anvisninger, som udarbejdes af Told- og Skattestyrelsen.
Det drejer sig om de landsdækkende lignings- og vurderingsplaner samt  

 planer og anvisninger til lignings- og vurderingsmyndighederne angående  

 ligning og vurdering.
Der henvises nærmere til punkt 16 (ligning) og punkt 22  

 (vurdering).
 37. Kontrollen med, at de kommunale ligningsplaner følges  

 af de kommunale skattemyndigheder, føres af Told- og Skattestyrelsen, jf.  

 punkt 17.
Ved lovens § 18, stk. 3, er de statslige skattemyndigheder tildelt en ny  

 reaktionsmulighed over for konstaterede fravigelser af de kommunale  

 ligningsplaner.
Ligningsrådet kan således i særlige tilfælde meddele den  

 pågældende kommune bindende direktiver for ligningsarbejdet.
Lovens § 18, stk. 3, omtaler nogle generelle regler for meddelelse af  

 sådanne bindende direktiver.
De nærmere regler om tilsynet med de kommunale  

 ligningsplaners overholdelse vil blive fastsat af Told- og Skattestyrelsen.
Efter § 18, stk. 3, kan Ligningsrådet ikke på eget initiativ udstede  

 direktiver.
En sådan reaktion forudsætter en indstilling herom fra Told- og  

 Skattestyrelsen.
Styrelsen kan afgive indstilling, hvis det gennem  

 tilsynsarbejdet er konstateret, at en bestemt kommune gentagne gange ikke har  

 opnået de forventede resultater af ligningsarbejdet.
 Der kan ikke med hjemmel i bestemmelsen udstedes generelle direktiver for  

 samtlige kommuners ligningsarbejde.
Hvis Told- og Skattestyrelsen finder, at der bør udstedes direktiver til  

 en bestemt kommune, skal den afgive indstilling herom til Ligningsrådet.  

 Indstillingen må indeholde en fyldestgørende redegørelse for de konstaterede  

 afvigelser, deres karakter, størrelse o.s.v.
Desuden skal styrelsen udarbejde  

 et forslag til formulering af et bindende direktiv.
 Rådets afgørelse om, hvorvidt der skal udstedes et direktiv, træffes  

 derefter på et af rådets møder, jf. forretningsordenens § 9, stk. 1, og § 10,  

 stk. 2.
 Den berørte kommune skal straks underrettes om Ligningsrådets beslutning  

 og, hvis rådet har vedtaget et direktiv, om indholdet af dette.
 Det bemærkes, at forretningsordenen ikke giver mulighed for at afgive  

 mindretalsudtalelser, jf. § 9, stk. 7.
Med hensyn til indholdet af de bindende direktiver hjemler lovens § 18,  

 stk. 3, at det påbydes kommunen at lade nærmere angivne dele af  

 ligningsarbejdet udføre af eksterne sagkyndige.
Kommunen skal selv afholde  

 udgifterne til sådan bistand.
 Ligningsrådet kan således ikke med hjemmel i bestemmelsen fratage en  

 kommune alt ligningsarbejde.
Ligningsrådet kan heller ikke angive, hvem kommunen skal engagere som  

 eksterne sagkyndige.
Det påhviler herefter kommunerne selv at afgøre, hvem  

 der skal engageres.
De pågældende skal forudsætningsvis være i stand til at  

 udføre opgaven tilfredsstillende.
 38. Ligningsrådet kan efter lovens § 19, stk. 1, revisionsmæssigt  

ændre ansættelser og vurderinger, medmindre Landsskatteretten har  

 taget stilling dertil, jf. lovens § 36, stk. 2.
Revisionsadgangen gælder således samtlige skattemyndigheders afgørelser  

 undtagen Landsskatterettens.
Da Told- og Skattestyrelsen selv kan ændre  

 skatteansættelser, foretaget af de kommunale skattemyndigheder, jf. herom  

 punkt 20, har Ligningsrådets revisionsbeføjelse hovedsagelig betydning for  

 skatteankenævnenes skatteansættelser og for vurderinger, foretaget af  

 vurderingsråd eller skyldråd.
Lovens § 19, stk. 1, omtaler alene ansættelser og vurderinger.
Imidlertid  

 indebærer Ligningsrådets og Told- og Skattestyrelsens almindelige  

 tilsynsbeføjelse, jf. lovens § 17, stk. 1, at Ligningsrådet revisionsmæssigt  

 også vil kunne ændre andre afgørelser truffet af de lokale skattemyndigheder,  

 herunder navnlig de i lovens § 2, nr. 2, nævnte afgørelser angående dødsboer,  

 som er underlagt den almindelige klageadgang for skatteansættelser, og Told-  

 og Skattestyrelsens (told- og skatteregionernes) afgørelser i  

 gaveafgiftssager, jf. herom punkt 30.
Ligningsrådet kan efter lovens § 19, stk. 1, ikke ændre ansættelser og  

 vurderinger på eget initiativ. Ændringssager rejses ved, at Told- og  

 Skattestyrelsen som led i sin tilsynsvirksomhed indstiller til Ligningsrådet,  

 at en afgørelse ændres.
Om Told- og Skattestyrelsens virksomhed i den  

 forbindelse henvises til punkt 21 (ligning) og punkt 25 (vurdering).
 Forretningsordenen indeholder i § 7, stk. 1, nr. 5, § 8, § 9, stk. 2-5, og  

 § 10, stk. 3 og 4, regler om fremgangsmåden, når Ligningsrådet skal behandle  

 en sag om eventuel revisionsmæssig ændring af en konkret afgørelse.
Reglerne i lovens § 3, stk. 3, 4.-6.pkt., og § 21, stk. 2, skal anvendes  

 tilsvarende.
Det betyder, at Ligningsrådet skal følge den i punkt 7 beskrevne  

 fremgangsmåde for den kommunale skattemyndigheds genoptagelse af egne  

 skatteansættelser.
 Den skattepligtige, respektive den private part i andre sagstyper, skal  

 således underrettes om den påtænkte ændring, have adgang til at udtale sig  

 over for Ligningsrådets sekretariat og underrettes om Ligningsrådets  

 afgørelse efter samme retningslinier som beskrevet i punkt 7. Er der tale om  

 en vurderingssag, hvor en afgørelse har været påklaget af en anden end  

 ejeren, må begge underrettes om den påtænkte revisionsmæssige ændring af  

 vurderingen efter forretningsordenens § 8.
Henvisningen til lovens § 21, stk. 2, betyder, at Ligningsrådets  

 sekretariat - som efter forretningsordenens § 1, stk. 5, er Told- og  

 Skattestyrelsen - skal udarbejde en sagsfremstilling og indstilling om  

 sagens afgørelse efter tilsvarende retningslinier som dem, der gælder for  

 skatteankenævnets arbejde i forbindelse med ændring af skatteansættelser, jf.  

 herom punkt 12. Regler om sagsfremstillingens nærmere indhold findes i  

 forretningsordenen for skatteankenævn, § 11, stk. 2. Disse regler kan  

 umiddelbart overføres på tilfælde, hvor der er tale om ændring af  

 skatteansættelser, mens der ikke er givet specificerede regler for  

 sagsfremstillingens indhold i vurderingssager og andre revisionssager, som  

 forelægges Ligningsrådet.
Opregningen i § 11, stk. 2, i forretningsordenen  

 for skatteankenævn kan anvendes som vejledning.
 Materialet skal i alle sager ligge til gennemsyn for medlemmerne i  

 sekretariatet i mindst 2 fulde hverdage forud for det møde, hvori sagen skal  

 afgøres, jf. forretningsordenens § 7, stk. 3.
Den private part har efter forretningsordenens § 8 en frist på 1 måned til  

 at udtale sig skriftligt eller mundtligt.
Parten skal orienteres om, at der  

 både kan afgives mundtlig udtalelse over for rådet og over for sekretariatet.  

 Fristen på 1 måned vil sekretariatet kunne forlænge efter eget skøn, hvor  

 dette findes rimeligt.
Hvis parten anmoder om lejlighed til at fremkomme med en mundtlig  

 udtalelse enten over for Ligningsrådet eller over for sekretariatet, kræves  

 det ikke, at et møde er afviklet inden udløbet af månedsfristen, men blot, at  

 parten har fremsat sin anmodning (mundtligt eller skriftligt) inden for  

 fristen.
Et eventuelt møde med sekretariatet bør derefter afvikles uden  

 unødig forsinkelse.
 En mundtlig udtalelse over for sekretariatet kan indhentes telefonisk, dog  

 kun efter aftale med den pågældende part, som altid har ret til en personlig  

 samtale.
Mens parten efter forretningsordenens § 8 altid har krav på at forelægge  

 sin sag mundtligt for sekretariatet, er det efter forretningsordenens § 9,  

 stk. 2, rådet, der træffer beslutning om, hvorvidt den pågældende part skal  

 have adgang til at forelægge sagen for en beslutningsdygtig del af rådet.  

 Rådet træffer dog kun beslutning, hvis der bliver tale om at nægte en part  

 foretræde.
Formanden vurderer, om en anmodning bør imødekommes, og kan selv  

 beslutte, at en anmodning skal imødekommes.
 Mødeindkaldelser skal efter forretningsordenens § 14 sendes til såvel den  

 pågældende part personligt som dennes eventuelle repræsentant, og begge har  

 adgang til at deltage i mødet.
Rådet kan ligeledes i tilfælde, hvor der skal afholdes møde med den  

 private part, indkalde den skatte- eller vurderingsmyndighed, hvis afgørelse  

 det er på tale at ændre, til mødet, jf. forretningsordenens § 9, stk. 3,  

 2.pkt.
Bestemmelsen kan ikke anvendes til at indkalde  

 myndighedsrepræsentanter i tilfælde, hvor der ikke tillige skal forhandles  

 med en privat part.
 I vurderingssager kan Ligningsrådet efter lovens § 19, stk. 1, 2.pkt.,  

 bestemme, fra hvilket tidspunkt ændringer skal følges ved skatteberegningen.  

 Det kan således f.eks. bestemmes, at nyvurderingen kun skal have skattemæssig  

 virkning for fremtiden.
 Ligningsrådet er bundet af 3-årsreglerne i lovens § 35, stk. 1 og 2, for  

 så vidt angår adgangen til at forhøje en skatteansættelse.
Ligningsrådets afgørelse træffes ved en kendelse.
Kendelsen skal  

 indeholde en begrundelse, og hvis der er givet afslag på en anmodning om  

 foretræde for rådet, skal der tillige gives en begrundelse herfor, jf.  

 forretningsordenens § 10, stk. 3. Kendelsen skal desuden være dateret, og der  

 skal efter forvaltningslovens § 25, stk. 1, gives vejledning om klageadgang  

 til Landsskatteretten, jf. skattestyrelseslovens § 19, stk. 3, og om fristen  

 herfor.
Der skal ikke betales klageafgift til Landsskatteretten i disse  

 sager, da Ligningsrådets afgørelse anses for en 1.instansafgørelse, jf.  

 lovens § 25, stk. 4.
 Kravet om begrundelse og klagevejledning gælder i alle revisionssager.
 Ligningsrådet afgør i tilfælde af uenighed sagerne ved afstemning,  

 jf. forretningsordenens § 9, stk. 7. Der kan ikke i kendelsen afgives  

 mindretalsudtalelser, og kendelsen indeholder kun flertallets afgørelse og  

 begrundelsen herfor.
 Kendelsen skal sendes både til den private part og til vedkommendes  

 eventuelle repræsentant, jf. forretningsordenens § 10, stk. 3, og § 14.  

 Kendelsen skal desuden sendes til de øvrige interesserede, herunder de  

 berørte skatte- eller vurderingsmyndigheder.
 Sammen med kendelsen skal den berørte private part have tilsendt et  

 eksemplar af sagsfremstillingen, som parten skal medsende ved en eventuel  

 klage til Landsskatteretten.
Ligningsrådet kan efter forretningsordenens § 12 genoptage sager,  

 der er afgjort ved kendelse.
Dette forudsætter ingen anmodning fra den  

 private part, og den private part har ikke krav på at få en afgjort sag  

 genoptaget.
Lovens § 35 begrænser adgangen til genoptagelse.
 Når rådet beslutter at genoptage en sag, anvendes de ovenstående regler  

 ganske tilsvarende.
 39. Skatteministeren har ved § 5, stk. 2, i forretningsordenen for  

 Ligningsrådet bemyndiget rådet til at afgøre sager vedrørende  

 efterbetaling af skat uden egentlig ændring af selve skatteansættelsen  

 samt sager om bødeansvar efter bestemmelserne i lovgivningen om  

 indkomst- og formueskat til staten.
Efter den tidligere skattestyrelseslov lå kompetencen til at afgøre  

 efterbetalingssager hos skatteministeren, som dog skulle modtage en  

 indstilling om sagens afgørelse fra Ligningsrådet.
Endvidere var der hjemmel  

 til at bemyndige Ligningsrådet til selv at afgøre sådanne sager samt sager om  

 bødeansvar som beskrevet.
Denne bemyndigelse var fuldt udnyttet af ministeren  

 i den dagældende forretningsorden for Ligningsrådet og  

 Statsskattedirektoratet, således at Ligningsrådet havde den fulde kompetence.
 Der er således ikke ved den nye skattestyrelseslov og den i medfør af  

 denne udstedte forretningsordensbestemmelse sket nogen realitetsændring i  

 kompetencefordelingen.
 De pågældende sager afgøres af Ligningsrådet med sekretariatsbistand fra  

 Told- og Skattestyrelsen, jf. forretningsordenens § 1, stk. 5. Ligningsrådet  

 kan dog delegere sin kompetence til styrelsen efter reglen i  

 forretningsordenens § 13.
 Styrelsen skal i sin egenskab af sekretariat undersøge mulighederne for at  

 opnå en forligsmæssig afgørelse af sagen efter reglerne herom.
Hvis styrelsen konstaterer, at der ikke kan opnås forlig med den  

 skattepligtige i en sag, som udelukkende vedrører efterbetaling, kan  

 styrelsen indstille til rådet, at spørgsmålet indbringes for domstolene, jf.  

 statsskattelovens § 42, stk. 2, sidste pkt.
Hvis Ligningsrådet tillader  

 sagsanlæg, anlægges sagen herefter af Told- og Skattestyrelsen.
Hvis en person ikke over for styrelsen accepterer at vedtage en  

 bøde for overtrædelse af skattekontrolloven, jf. dennes § 20, kan  

 styrelsen indstille til rådet, at sagen oversendes til politiet med henblik  

 på at lade strafspørgsmålet afgøre af domstolene.
Hvis Ligningsrådet tillader  

 oversendelse til politiet, bistår styrelsen derefter politiet med det videre  

 arbejde med sagen.
 Hvis en bødesag således oversendes til politiet, og personen i den  

 pågældende sag heller ikke har anerkendt et krav om betaling af for lidt  

 erlagt skat, anmoder styrelsen med rådets godkendelse politiet om at medtage  

efterbetalingskravet under straffesagen.
 Styrelsen forholder sig på tilsvarende måde, hvis en person ikke  

 anerkender et krav om betaling af tillægsskat efter  

 skattekontrollovens § 21, og hvis et dødsbo eller arvingerne i et dødsbo ikke  

 har anerkendt et krav om tillægsskat efter statsskattelovens § 43, stk. 2-4.
Told- og Skattestyrelsen forelægger sine indstillinger i sådanne sager for  

 Ligningsrådet efter de almindelige regler i forretningsordenen, og rådet  

 træffer sine afgørelser på de i forretningsordenens § 6 nævnte møder.
Rådet  

 afgør efter forretningsordenens § 10, stk. 4, selv, i hvilken form de  

 pågældende sager skal afgøres.
 Hvis rådet ikke finder, at betingelserne for en administrativ  

 bødevedtagelse efter skattekontrollovens § 20 er til stede, eller hvis der  

 tillige foreligger overtrædelse af andre lovbestemmelser, kan rådet via  

 styrelsen sende sagen til politiet med henblik på at søge strafspørgsmålet og  

 eventuelle spørgsmål om efterbetaling og tillægsskat afgjort ved domstolene.
 40. Ligningsrådet skal efter lovens § 18, stk. 4, afgive  

indstilling til ministeren om udformningen af skemaerne til  

 selvangivelsen.
 Rådet havde denne funktion også efter den tidligere skattestyrelseslov.
 På tilsvarende måde kan rådet efter anmodning fra ministeren afgive  

 udtalelse om diverse andre spørgsmål, som ministeren måtte ønske at indhente  

 udtalelse om, jf. forretningsordenens § 5, stk. 3.
G.
Landsskatteretten 41. Landsskatterettens nye forretningsorden findes i  

 bekendtgørelse nr. 200 af 23. marts 1990.
Der er ikke sket ændringer i reglerne om Landsskatterettens  

 sammensætning og udpegningen og beskikkelsen af medlemmer.
Der henvises  

 herom til lovens § 20, stk. 2-4.
Medlemmerne af Landsskatteretten skal opfylde de almindelige  

 habilitetsbestemmelser i forvaltningslovens § 3. Et medlem kan således ikke  

 deltage i forhandlinger vedrørende eller afgørelse af en klagesag, hvis  

 vedkommende har en særlig interesse i denne.
Hertil regnes efter  

 forvaltningslovens § 3, stk. 1, nr. 4, også tilfælde, hvor den pågældende har  

 medvirket ved afgørelsen af den pågældende sag i en tidligere instans.
Dette  

 vil f.eks. gøre sig gældende, hvis et medlem tidligere har haft sæde i et  

 skatteankenævn eller i Ligningsrådet.
Den tidligere forretningsorden for Landsskatteretten indeholdt en  

 bestemmelse om, at reglerne i den dagældende skattestyrelseslovs § 1, stk. 9,  

 skulle anvendes tilsvarende.
Der forelå endvidere inhabilitet, hvor et medlem  

 tidligere havde deltaget i behandlingen af en sag ved en anden lignings-  

 eller vurderingsmyndighed.
 Disse bestemmelser er ikke gentaget i den nye skattestyrelseslov, idet de  

 ganske svarer til forvaltningslovens § 3, stk. 1.
 Efter forvaltningslovens § 6 skal et medlem, som ved, at det er eller kan  

 være inhabilt, selv gøre Landsskatteretten opmærksom på dette.
 Retten afgør selv, om den pågældende er inhabil, jf. forretningsordenens §  

 16, stk. 8. Den pågældende kan ikke selv deltage i forhandlingerne om og  

 afgørelsen af inhabilitetsspørgsmålet.
42. Landsskatterettens hovedfunktion er at behandle klager over  

 de øvrige skattemyndigheders afgørelser.
En del af rettens  

 kompetenceområde fremgår af lovens § 23, stk. 1. Hovedområderne er  

 skatteansættelser af indkomst og formue samt ejendomsvurderinger.
 Hertil kommer visse særlige funktioner med hensyn til dødsboer, som følger  

 de samme retningslinier som skatteansættelserne, værdiansættelser i  

 gaveafgiftssager samt sager om bindende forhåndsbesked efter loven herom.
 Opregningen er ikke udtømmende, jf. § 23, stk. 1, nr. 6. Der kan således  

 efter de øvrige skattelove forekomme andre typer af afgørelser, over hvilke  

 der ved lov eller bekendtgørelse er givet klageadgang til Landsskatteretten.  

 Det gælder både love, der daterer sig fra før den nye skattestyrelseslovs  

 ikrafttræden, og senere love.
43. De afgørelser vedrørende skatteansættelser af indkomst og  

 formue, der påklages til Landsskatteretten, er sædvanligvis truffet af et  

 skatteankenævn.
Der kan dog også være tale om afgørelser, som er truffet af  

 en kommunal skattemyndighed, hvor der er klaget til skatteankenævnet,  

 hvorefter klageren har benyttet sin adgang efter lovens § 21, stk. 5, til at  

 indbringe sagen for Landsskatteretten, fordi nævnet ikke har truffet  

 afgørelse inden 3 måneder efter påklagen (»overspringssager«).
 Der kan desuden være tale om klager over revisionsmæssige afgørelser  

 truffet af den statslige told- og skatteforvaltning eller af Ligningsrådet.
 Behandlingsformen for alle disse sager er stort set parallel, og der er  

 kun sket mindre ændringer i forhold til, hvad der var gældende efter den  

 tidligere skattestyrelseslov.
Klageberettiget er fortsat som hovedregel den skattepligtige.
Den  

 skattepligtiges ægtefælle har efter kildeskattelovens § 80, stk. 3, en særlig  

 kompetence til at klage.
Er den skattepligtige død, har dødsboet kompetence til at klage over den  

 afdødes skatteansættelser for tidligere år.
Tilsvarende kan boet påklage  

 skatteansættelser af boet selv.
Ved landsrettens dom i den i Skat 1987, nr. 5, s. 341, refererede  

 højesteretsdom er det fastslået, at en arving under særlige omstændigheder  

 kunne påklage en afgørelse på dødsboets vegne og endog repræsentere dette  

 under domstolsbehandling.
Dommen vedrørte dog kun den afdødes  

 skatteansættelser for tidligere indkomstår.
Klagen indgives som hidtil til Landsskatteretten.
Klagen skal være  

 ledsaget af den påklagede afgørelse og af den sagsfremstilling, som  

 den tidligere instans har udarbejdet, jf. herom punkt 12. I  

 »overspringssagerne« skal sagsfremstilling dog ikke medsendes, hvis  

 en sådan ikke findes.
 Er der udarbejdet flere udgaver af og/eller tillæg til sagsfremstillingen,  

 er det den seneste udgave med eventuelle tillæg, der skal indsendes til  

 Landsskatteretten, det vil sige den udgave, som er tilsendt klageren sammen  

 med afgørelsen fra den tidligere instans, jf. herved forretningsordenen for  

 skatteankenævn, § 14, stk. 3, og for revisionsafgørelserne punkterne 20 og  

 38.
 Fristen for klage til Landsskatteretten er generelt ændret fra 8 uger til  

 3 måneder, jf. lovens § 25, stk. 1. Særreglen for sømænd m.fl. efter den  

 tidligere lov er dermed faldet bort.
Landsskatteretten kan afvise klager, der ikke opfylder formkravene  

 eller har overskredet klagefristen, samt klager i sager, hvor andre  

 klagemuligheder ikke er udnyttet.
Retten kan dog altid beslutte at  

 realitetsbehandle klagen alligevel.
Ved formmangler fastsættes der en frist  

 for udbedring.
Reglerne svarer ganske til, hvad der var gældende tidligere,  

 men findes nu opregnet i forretningsordenens § 2 og er ikke længere samlet i  

 en paragraf i lovteksten.
Efter den tidligere forretningsorden indledtes sagsbehandlingen med en  

 obligatorisk høring af den skattemyndighed, hvis afgørelse var påklaget.  

 Efter den nye forretningsordens § 3 underretter Landsskatteretten vedkommende  

 skattemyndighed om, at der er klaget, og anmoder myndigheden om at indsende  

 sagsmaterialet.
Efter § 18, stk. 2, i forretningsordenen for skatteankenævn  

 skal nævnet herefter vurdere, om der er grundlag for en genoptagelse  

 af nævnets afgørelse.
Genoptagelse kan dog kun finde sted med klagerens  

 samtykke.
Skal der ske genoptagelse, underretter nævnet Landsskatteretten,  

 som derefter skal give klageren skriftlig meddelelse om, at sagen er henlagt  

 i Landsskatteretten, jf. § 19, stk. 3, i Landsskatterettens forretningsorden.
I »overspringssager« foretages der en egentlig høring af  

 det skatteankenævn, til hvilket sagen har været påklaget.
Retten kan i disse  

 sager anmode skatteankenævnet om at udarbejde en sagsfremstilling efter de  

 almindelige regler herom, jf. lovens § 26, stk. 4.
 Landsskatterettens sagsbehandling er undergivet de almindelige regler i  

 forvaltningsloven, hvilket bl.a. betyder, at klageren skal underrettes, hvis  

 der fremkommer nye oplysninger, medmindre disse er uden betydning for sagens  

 afgørelse, jf. forretningsordenens § 6, stk. 1.
Klageren har efter lovens § 26, stk. 1, krav på at udtale sig  

 mundtligt over for Landsskatterettens kontor.
Klageren dog kan  

 vælge i stedet at udtale sig skriftligt.
Klageren må tåle, at repræsentanter  

 for den myndighed, hvis afgørelse er påklaget, eventuelt er til stede under  

 mødet.
Udtalelsen kan efter aftale med klageren indhentes telefonisk.
Derimod har klageren efter lovens § 27, stk. 1 og 3, ikke krav på, at der  

 afholdes et retsmøde.
Landsskatteretten kan afslå en begæring om  

 retsmøde, hvis et sådant efter forholdene må anses for åbenbart overflødigt.  

 Landsskatterettens afgørelser i så henseende kan ikke påklages til anden  

 administrativ myndighed.
Afgørelsen skal meddeles klageren skriftligt, og  

 hvis klageren ikke har udtalt sig mundtligt over for rettens kontor, skal  

 klageren underrettes om sin ret dertil, jf. forretningsordenens § 11, stk. 2.  

 Begrundelsen for, at der ikke er afholdt retsmøde, skal fremgå af kendelsen,  

 jf. forretningsordenens § 17, stk. 4.
Retsmøder afholdes normalt på rettens kontor i København.
Told- og  

 Skattestyrelsen indkaldes til alle retsmøder.
 Klageren kan til enhver tid trække en anmodning om mundtlig forhandling  

 eller retsmøde tilbage, jf. forretningsordenens § 19, stk. 4. Retten  

 færdigbehandler i så fald sagen på det i øvrigt foreliggende grundlag.  

 Tilbagekaldelsen fritager ikke Landsskatteretten fra den almindelige  

 forvaltningsmæssige forpligtelse til at søge sagen oplyst bedst muligt.
Efter lovens § 27, stk. 2, kan der afholdes retsmøde, selv om klageren  

 ikke har anmodet om det, idet Told- og Skattestyrelsen kan anmode om  

 retsmøde.
Retsmøde kan desuden afholdes på Landsskatterettens foranledning.  

 Klageren indkaldes til disse retsmøder.
 Landsskatteretten kan i særlige tilfælde bestemme, at andre personer skal  

 være til stede under retsmødet og kan afgive en forklaring, jf. herved  

 forretningsordenens § 6, stk. 2, og § 15, stk. 2.
Landsskatteretten kan udover at behandle de spørgsmål, som er berørt i  

 klagen, også behandle den påklagede afgørelse som helhed, jf. lovens § 28,  

 stk. 1, 2.pkt.
Der skal i sådanne tilfælde ske høring af klageren efter  

 principperne i forvaltningslovens § 19, stk. 1.
 Landsskatterettens muligheder for at forhøje en skatteansættelse på ikke  

 påklagede punkter er tidsmæssigt begrænsede af 3-årsreglerne i lovens § 35,  

 stk. 1 og 2. Derimod er der ingen tidsgrænse for forhøjelser på punkter, hvor  

 klageren kræver ansættelsen nedsat, jf. lovens § 35, stk. 4, eller for  

 nedsættelser.
Reglerne om indholdet af Landsskatterettens kendelser fremgår af lovens §  

 28, stk. 2, og forretningsordenens §§ 17-18. Kendelsen skal indeholde en  

 begrundelse, uanset om klageren måtte få fuldstændigt medhold.
Dette er en  

 afvigelse fra forvaltningslovens § 22.
I modsætning til de øvrige kollegiale organer på lignings- og  

 vurderingsområdet træffer Landsskatteretten afgørelser med angivelse af  

mindretalsudtalelser (dissens). I kendelsen skal angives  

 mindretalsstandpunkter både med hensyn til resultatet og begrundelsen.  

 Desuden skal det angives, om den eller de deltagende retsformænd har afgivet  

 dissens.
Det specificeres derimod ikke, hvilke af de øvrige medlemmer der har  

 afgivet dissens.
 Kendelsen skal ledsages af en vejledning om mulighederne for at indbringe  

 kendelsen for domstolene og om fristen for sagsanlæg, jf. forretningsordenens  

 § 18, stk. 3. Fristen for sagsanlæg er 3 måneder fra kendelsens afsigelse,  

 jf. lovens § 31, stk. 2.
44. Klager over ejendomsvurderinger indgives som hidtil til  

 Landsskatteretten.
Klagen skal være ledsaget af den påklagede vurdering.
Der  

 foreligger normalt ikke en sagsfremstilling som nævnt i skattestyrelseslovens  

 § 21, stk. 2, da denne ikke gælder for vurderingsmyndighederne.
Er der tale  

 om klage over en ændring, der er foretaget af Ligningsrådet, foreligger der  

 dog en sagsfremstilling, jf. lovens § 19, stk. 1, og punkt 38, og denne skal  

 derfor medsendes.
 Fristen for klage til Landsskatteretten er 3 måneder fra modtagelsen af  

 afgørelsen, jf. lovens § 25, stk. 1.
 Klageadgangen omfatter ikke alene selve ejendomsvurderingerne, men også de  

 hertil knyttede afgørelser, som vurderingsmyndighederne træffer efter  

 vurderingslovens § 33.
 Kredsen af klageberettigede i vurderingssager fremgår fortsat af  

 vurderingslovens § 42, stk. 1. Der er således ikke ved den nye  

 skattestyrelseslov sket nogen ændring i kredsen af klageberettigede.
Klageberettigede er således ejerne.
Er vurderingen foretaget på  

 begæring af en anden end ejeren, kan klage desuden indgives af den, der har  

 begæret vurderingen.
I tilfælde af frasalg af et areal, der kan vurderes  

 selvstændigt, kan både køberen og sælgeren klage, jf. vurderingslovens  

 § 8, stk. 3. Endvidere kan en ejer påklage vurderinger af andres  

 ejendomme, når vedkommende har en retlig og økonomisk interesse heri.  

 Tilsvarende kan en kommune påklage vurderingen, når den har en særlig  

 retlig eller økonomisk interesse heri.
Kommunens almindelige økonomiske  

 interesse i provenuet af ejendomsskatter m.v. er ikke en sådan særlig  

 økonomisk interesse, der berettiger til påklage.
Brugere, der ifølge  

 lov eller kontrakt skal betale ejendomsskatter m.v., kan klage, jf.  

 vurderingslovens § 42, stk. 1. Endelig kan Told- og Skattestyrelsen  

 indbringe vurderinger for Landsskatteretten i tilfælde, hvor en vurdering af  

 den samme ejendom er påklaget til Landsskatteretten af en dertil berettiget.
Reglerne for afvisning af klager, for sagsforberedelsen, afgivelse af  

 mundtlige udtalelser, afvikling af retsmøder samt for udfærdigelsen af  

 kendelsen m.v. er i det væsentlige parallelle med reglerne for ligningssager,  

 jf. punkt 43. Reglerne svarer i alt væsentligt til, hvad der var gældende  

 efter den tidligere skattestyrelseslov og vurderingsloven.
Der er følgende  

 særtræk ved ejendomsvurderingernes behandling:
 Landsskatteretten kan tilkalde særligt sagkyndige til at bistå ved  

 vurderingen, jf. skattestyrelseslovens § 26, stk. 3. Denne mulighed benyttes  

 f.eks., hvor der er tale om at vurdere en ejendom af en særlig, ikke talrig  

 type, f.eks. en ejendom, hvorpå der ligger et skibsværft.
 Der sker normalt obligatorisk høring af vurderingsmyndigheden, jf.  

 forretningsordenens § 4, stk. 1. Told- og Skattestyrelsen kan dog anmode om  

 at få sagen til udtalelse uden forudgående høring af skyldrådet, jf. § 4,  

 stk. 2, og styrelsen kan herefter indlede en revisionsmæssig undersøgelse,  

 jf. herom punkt 25. Revisionsmæssig behandling af en vurderingssag medfører,  

 at landsskatteretssagen sættes i bero, jf. § 4, stk. 3.
Der skal tages særligt hensyn til ejeren i tilfælde, hvor denne ikke er  

 klager.
Ejeren skal således have adgang til at afgive udtalelse og til at  

 deltage i en eventuel besigtigelse af ejendommen.
Landsskatteretten kan træffe afgørelse i forlængelse af en  

 besigtigelsesforretning på ejendommen, således at  

besigtigelsesforretningen udgør et retsmøde.
I sådanne tilfælde kan en  

 person, der har anmodet om lejlighed til at udtale sig mundtligt over for  

 rettens kontor, i stedet henvises til at fremkomme med sin udtalelse i  

 forbindelse med besigtigelsen.
Der kan således gives afslag på afholdelse af  

 et separat møde mellem klageren og rettens kontor.
Der henvises til  

 forretningsordenens § 7, stk. 4, og § 13, stk. 2.
 Kendelsen skal som i ligningssager være ledsaget af en vejledning om  

 mulighederne for at indbringe kendelsen for domstolene, jf.  

 forretningsordenens § 18, stk. 3. Fristen er 3 måneder fra kendelsens dato.  

 Adgangen til at indbringe kendelser i vurderingssager for domstolene er til  

 dels ny, jf. punkt 52.
 Der kan ikke i vurderingssager udmeldes syn og skøn under  

 landsskatteretsbehandlingen, jf. lovens § 30, stk. 1, 2.pkt.
45. Klager over skattemyndighedernes afslag på anmodninger om  

 genoptagelse var ikke omfattet af den tidligere skattestyrelseslovs  

 klagesystem.
Virkningen heraf var, at klagerne fulgte det almindelige  

 administrative klagesystem, således at f.eks. klager over en  

 ligningskommissions afslag skulle indgives til amtsskatteinspektoratet.
 Den nuværende skattestyrelseslov omfatter derimod også disse klager, jf.  

 lovens § 4, stk. 5, samt § 3, stk. 5, og § 17, stk. 3, i Landsskatterettens  

 forretningsorden.
 Der er tale om 2 typer af klager, som dog behandles næsten ens af  

 Landsskatteretten.
 Den ene type består af sager, hvor den kommunale  

 skattemyndighed har givet afslag på en begæring om genoptagelse, og hvor  

 dette afslag har været påklaget til skatteankenævnet, som har  

 stadfæstet skattemyndighedens afslag, jf. om denne sagstype punkt 13.
 »Overspringsreglen« i lovens § 21, stk. 5, gælder også i  

 genoptagelsestilfælde.
 Den anden type består af sager, hvor et skatteankenævn har  

 afslået at genoptage en sag, som nævnet selv har afgjort, jf. lovens § 22.
Til denne type knytter sig tilfælde, hvor en revisionsmyndighed har  

 afgjort en sag og derefter afslået en anmodning fra den berørte private part  

 om genoptagelse.
Reglerne for revisionsmyndighedernes genoptagelsesadgang  

 findes ikke i skattestyrelsesloven.
At genoptagelse kan og i visse tilfælde  

 bør finde sted, følger imidlertid af almindelige forvaltningsprincipper, se  

 også § 12 i forretningsordenen for Ligningsrådet.
 Klagen skal indgives til Landsskatteretten og skal overholde kravene i  

 lovens § 25, stk. 2. Foruden afgørelsen om afslag på genoptagelse skal også  

 medfølge den materielle afgørelse, som ønskes genoptaget.
 Landsskatteretten underretter altid den pågældende skattemyndighed  

 om, at dens afgørelse er påklaget, jf. forretningsordenens § 3, stk. 3 og 5.  

 Hvis Landsskatteretten under den efterfølgende behandling af sagen i øvrigt  

 anser det for hensigtsmæssigt, foretages der en egentlig høring af  

 vedkommende myndighed.
Er der tale om en afgørelse fra et skatteankenævn, har nævnet efter § 18,  

 stk. 2, i forretningsordenen for skatteankenævn mulighed for at genoptage  

 sagen, dog kun hvis klageren er indforstået hermed, jf. nærmere punkt 14.  

 Denne mulighed foreligger både, hvor der er tale om genoptagelse af en  

 skatteansættelse foretaget af nævnet, og i tilfælde, hvor nævnet har  

 stadfæstet et afslag, meddelt af en kommunal skattemyndighed, men nu agter at  

 ændre denne afgørelse til et påbud om genoptagelse.
En sådan fremgangsmåde  

 kan anvendes tilsvarende af revisionsmyndighederne.
Landsskatteretten skal  

 skriftligt meddele klageren, at sagen er henlagt, jf. § 19, stk. 3, i rettens  

 forretningsorden.
 Landsskatteretten skal i disse sager alene tage stilling til, om det bør  

 pålægges den underordnede skattemyndighed at genoptage sagen, jf.  

 forretningsordenens § 17, stk. 3.
Landsskatterettens påbud om genoptagelse retter sig til den  

 skattemyndighed, som sidst har truffet en realitetsafgørelse i sagen.
Har  

 skatteankenævnets medvirken alene bestået i, at nævnet har stadfæstet den  

 kommunale skattemyndigheds afslag på en anmodning om genoptagelse, kan  

 Landsskatteretten således »hjemvise« til fornyet  

 realitetsbehandling i den kommunale skattemyndighed med overspringelse af  

 skatteankenævnet.
Nævnet skal dog have kopi af kendelsen, jf.  

 forretningsordenens § 18, stk. 3.
 Landsskatterettens kendelser i disse sager kan indbringes for domstolene  

 efter de almindelige regler i lovens § 31, stk. 1 og 2. Der skal derfor gives  

 sædvanlig vejledning herom, jf. punkt 43.
46. Med hensyn til afgørelser vedrørende dødsboer er  

 opregningen i lovens § 23, stk. 1, nr. 2, den samme som i § 2, nr. 2, bortset  

 fra, at afgørelser vedrørende opgørelser efter kildeskattelovens § 14, stk.  

 3, ikke kan påklages til Landsskatteretten.
Tilsvarende gjaldt efter den  

 tidligere skattestyrelseslov.
Landsskatterettens afgørelser følger med få  

 undtagelser de samme regler som de i punkt 43 beskrevne.
 Efter lovens § 23, stk. 2, kan klage over disse afgørelser kun indgives af  

 dødsboet.
Kompetencen omfatter værdiansættelser af aktiver og passiver efter  

 kildeskattelovens § 16, stk. 4, og to funktioner efter kildeskattelovens § 33  

 A, nemlig dels beregning af passivposter og dels afgivelse af bindende  

 forhåndsbesked.
Forhåndsbesked med hensyn til dødsboers forhold kan også  

 indhentes efter de almindelige regler om bindende forhåndsbesked, jf. punkt  

 48.
For bindende forhåndsbesked i dødsboer efter den særlige regel i  

 kildeskattelovens § 33 A gælder den særregel, at skattemyndigheden efter § 33  

 A, stk. 5, kan afvise at afgive eller begrænse en forhåndsbesked i det  

 omfang, der ikke er givet tilstrækkelige oplysninger.
Sådanne afslag eller  

 delvise afslag kan efter skattestyrelseslovens § 23, stk. 5, 2.pkt., ikke  

 påklages til Landsskatteretten eller indbringes for domstolene.
Hvis der er indgivet en klage over værdiansættelsen af et bestemt aktiv  

 eller passiv, kan Landsskatteretten efter lovens § 28, stk. 1, 3.pkt., også  

 påkende værdiansættelsen af boets øvrige aktiver og passiver.
Dette er et  

 særligt tilpasset udtryk for den almindelige regel om, at Landsskatteretten  

 kan påkende den påklagede afgørelse i sin helhed og således - modsat en  

 domstol - ikke er begrænset af klagerens påstand.
De omtalte særregler er alle i overensstemmelse med den tidligere  

 skattestyrelseslov.
Dog er bestemmelsen i § 28, stk. 1, 3.pkt., i ordlyd ny.
 47. Afgørelser vedrørende gaveafgift, der påklages til  

 Landsskatteretten, er truffet af den statslige told- og skatteforvaltning,  

 som både behandler værdiansættelsesspørgsmål og foretager selve beregningen  

 af gaveafgiften, jf. herom punkt 30.
Landsskatteretten kan kun påkende værdiansættelsesspørgsmålene, jf. lovens  

 § 23, stk.1, nr. 4, som er i overensstemmelse med den tidligere  

 skattestyrelseslov.
Selve afgiftsberegningen kan derimod ikke påklages til  

 Landsskatteretten.
Værdiansættelsessagerne vil kun have passeret en myndighed, før der klages  

 til Landsskatteretten.
Der skal efter lovens § 25, stk. 4, 1.pkt., ikke  

 betales klageafgift, eftersom Landsskatteretten er 1. klageinstans.
I øvrigt  

 følger sagerne de almindelige regler for klager over skatteansættelser, jf.  

 punkt 43.
 48. Afgørelser vedrørende bindende forhåndsbesked er  

 truffet af Ligningsrådet, jf. forhåndsbeskedsloven § 1, stk. 1.
 Klager over disse afgørelser følger med få undtagelser de samme regler,  

 som gælder for klager over skatteansættelser, jf. punkt 43.
For bindende forhåndsbesked gælder efter forhåndsbeskedslovens § 3, at  

 Ligningsrådet kan afvise at afgive bindende forhåndsbesked eller eventuelt  

 begrænse forhåndsbeskeden, jf. § 2, hvis spørgsmålet »ikke kan besvares  

 med fornøden sikkerhed«.
Der kan også afvises, hvis det ikke findes af  

 væsentlig betydning for forespørgeren at få svar.
Sådanne afslag eller  

 delvise afslag kan efter skattestyrelseslovens § 23, stk. 5, 1.pkt., ikke  

 påklages til Landsskatteretten eller indbringes for domstolene.
 Der skal efter lovens § 25, stk. 4, 1.pkt., ikke betales klageafgift,  

 eftersom Landsskatteretten er 1. klageinstans.
 49. Regler om Landsskatterettens genoptagelse af egne  

 klagesager findes i lovens § 29 og i forretningsordenens § 20.
 Betingelserne for at tillade genoptagelse er dels, at der må forelægges  

 retten oplysninger, som kan føre til et væsentligt ændret resultat, såfremt  

 rettens klagesag tages op til fornyet vurdering, og dels, at det ikke kan  

 lægges klageren til last, at de pågældende nye oplysninger først foreligger  

 nu.
 Landsskatteretten kan desuden efter lovens § 29, stk. 2, genoptage en sag,  

 selv om de almindelige betingelser i stk. 1 ikke er opfyldt.
Sammenhængen mellem § 29, stk. 1 og 2, bevirker, at der ikke bør  

 fastsættes en beløbsmæssig grænse for, hvilke ændringer der må anses for  

 væsentlige henholdsvis uvæsentlige.
Dette overlades i stedet til rettens  

 skøn.
En anmodning om genoptagelse af en landsskatteretskendelse indgives til  

 Landsskatteretten.
Der er intet selvstændigt krav om, at anmodningen skal  

 fremsættes skriftligt, men efter lovens § 29, stk. 3, anvendes bestemmelsen  

 om klageafgift tilsvarende, d.v.s., at der skal betales klageafgift,  

 medmindre den afgørelse, som ønskes genoptaget, er truffet af  

 Landsskatteretten som 1. klageinstans.
Efter forretningsordenens § 20, stk. 1, og § 10, stk. 5, afgøres  

 spørgsmålet om, hvorvidt der bør ske genoptagelse, i første omgang af  

 retspræsidenten, en retsformand eller en kontorchef alene.
Bliver resultatet,  

 at der tillades genoptagelse, påbegyndes en fornyet behandling og afgørelse  

 af sagen i Landsskatteretten efter de almindelige regler, der gælder for den  

 pågældende sagstype.
 En anmodning om genoptagelse medfører, hvadenten den efterkommes eller  

 ikke, ingen suspension af fristerne for sagsanlæg efter lovens § 31, stk.  

 2-5, jf. forretningsordenens § 20, stk. 2. Opmærksomheden henledes navnlig  

 på, at en afvisning af en anmodning om genoptagelse ikke medfører, at sagens  

 realitet kan indbringes for domstolene inden 3 måneder efter reglen i lovens  

 § 31, stk. 4.
 En ny realitetsafgørelse fra Landsskatteretten kan derimod indbringes  

 efter den almindelige regel i lovens § 31, stk. 2.
Landsskatteretten kan ikke på eget initiativ genoptage en sag.
Det kræves,  

 at der foreligger en anmodning fra klageren, jf. lovens § 29, stk. 1 og 2,  

 modsætningsvis.
 50. De nye regler om klageafgift findes i lovens § 25, stk.  

 4, og forretningsordenens § 22 (betaling) og § 23 (tilbagebetaling).
Hovedreglen er herefter, at der ved klage til Landsskatteretten skal  

 betales en afgift.
Grundbeløbet for afgiften er i § 25, stk. 4, fastsat til  

 400 kr.
Grundbeløbet reguleres efter personskattelovens § 20. Dette  

 indebærer, at afgiften i 1990 udgør 500 kr.
 Afgiften skal indbetales samtidig med fremsendelse af klagen, jf. lovens  

 § 25, stk. 4. Hvis afgiften mangler, giver Landsskatteretten en frist på 14  

 dage til indbetaling, jf. forretningsordenens § 22, stk. 2, der således er  

 parallel med den almindelige regel om Landsskatterettens reaktion på  

 ufuldstændige klager, jf. forretningsordenens § 2, stk. 4.
 Hvis klageafgiften herefter ikke indbetales, afsluttes sagen i  

 Landsskatteretten uden behandling, jf. forretningsordenens § 22, stk. 2. Der  

 gives dog klageren skriftlig underretning.
 Hvis klageafgiften indbetales efter fristens udløb, kan Landsskatteretten  

 vurdere, om der findes grundlag for at betragte indbetalingen som en  

 anmodning om genoptagelse, og således beslutte at realitetsbehandle sagen  

 efter lovens § 29, stk. 2. Spørgsmålet er hermed overladt til rettens skøn.
Der skal efter forretningsordenens § 22, stk. 1, kun betales klageafgift i  

 nogle nærmere opregnede tilfælde.
Den praktiske hovedregel vil imidlertid  

 være, at der skal betales afgift.
 Der skal for det første betales afgift, hvor den påklagede afgørelse er  

 truffet af en klageinstans.
 Denne regel vil bl.a. omfatte alle skatteankenævnsafgørelser i de i  

 lovens § 2 nævnte sager og alle afgørelser vedrørende ejendomsvurderinger,  

 der er truffet af skyldrådene som 1. klageinstans.
 Desuden skal der betales klageafgift i tilfælde, hvor der er klaget til  

 skatteankenævnet, men hvor klageren senere har gjort brug af  

»overspringsreglen« i lovens § 21, stk. 5, fordi nævnet ikke  

 har truffet afgørelse i løbet af 3 måneder.
 Det er uden betydning, om klagen vedrører afgørelsens materielle indhold,  

 eller om der klages over en anden myndigheds afslag på en anmodning om  

 genoptagelse, jf. om disse sager punkt 45.
 Hvis klageren anmoder om genoptagelse af en landsskatteretssag,  

 afhænger afgiftspligten af, om der er betalt afgift i den sag, som nu ønskes  

 genoptaget.
De sagstyper, hvori der ikke skal betales afgift, er ikke  

 udtømmende opregnet i loven.
Af loven kan umiddelbart udledes, at det bl.a.  

 drejer sig om følgende sagstyper:
- værdiansættelse i gaveafgiftssager, - sager om bindende forhåndsbesked og - sager, hvor en revisionsmyndighed har ændret en afgørelse truffet af en  

 anden myndighed.
Afgiftsfriheden gælder også tilfælde, hvor Ligningsrådet har ændret en  

 afgørelse fra et skatteankenævn eller et skyldråd.
I disse tilfælde er det  

 Ligningsrådets afgørelse, der påklages, og i relation til denne er  

 Landsskatteretten første (og eneste) administrative klageinstans.
Afgiften tilbagebetales efter lovens § 25, stk. 4, hvis klageren  

 får helt eller delvis medhold i klagen.
Herved forstås, at en  

 afgørelse på blot eet klagepunkt ændres helt eller delvis i overensstemmelse  

 med klagerens påstand.
Også en forhøjelse i overensstemmelse med klagerens  

 påstand kan således udløse tilbagebetaling.
Endvidere er det uden betydning,  

 om afgørelsen samtidig ændres på andre eventuelt ikke påklagede punkter,  

 således at det samlede resultat af ændringen bliver en forhøjelse.
Desuden skal klageafgiften efter forretningsordenens § 23, stk. 2,  

 tilbagebetales, hvis den myndighed, som har truffet den påklagede afgørelse,  

 beslutter at genoptage denne.
Dette kan for skatteansættelsernes  

 vedkommende ske som en direkte konsekvens af klagen til Landsskatteretten,  

 jf. § 18, stk. 2, i forretningsordenen for skatteankenævnene, og punkt 14.
 Der skal ikke ske tilbagebetaling i tilfælde, hvor:
- klageren ikke får (helt eller delvis) medhold på noget klagepunkt, - klagen afvises efter forretningsordenens § 2, - klagen trækkes tilbage, medmindre det sker i forbindelse med  

 genoptagelse hos en anden myndighed, jf. ovenfor, eller - sagen indbringes for domstolene efter »overspringsreglen« i  

 lovens § 31, stk. 1, 2.pkt.
I genoptagelsessager, hvori der gives klageren helt eller delvis  

 medhold, skal der ske tilbagebetaling af den klageafgift, der er betalt ved  

 genoptagelsesanmodningen, efter den almindelige regel.
Medmindre  

 klageafgiften i den oprindelige klagesag er tilbagebetalt, f.eks. fordi  

 klageren har fået delvis medhold i et klagepunkt, skal retten afgøre, om der  

 også skal ske tilbagebetaling af den oprindelig betalte afgift, jf.  

 forretningsordenens § 23, stk. 3.
 Retten kan i denne sammenhæng bl.a. vurdere, om det er undskyldeligt, at  

 de nye oplysninger, hvorpå den ændrede afgørelse er baseret, først er  

 fremkommet nu.
 Landsskatterettens afgørelse om tilbagebetaling af en afgift skal i disse  

 sager angives i kendelsen med den efter forvaltningslovens § 22 fornødne  

 begrundelse i tilfælde, hvor det besluttes ikke at tilbagebetale.
 Tilbagebetaling sker til klageren selv og ikke til dennes eventuelle  

 repræsentant, jf. forretningsordenens § 23, stk. 4.
Rettens afgørelse af tilbagebetalingsspørgsmål kan ikke påklages  

 til anden administrativ myndighed, jf. forretningsordenens § 23, stk. 5.  

 Derimod kan afgørelsen indbringes for domstolene.
For et sådant søgsmål  

 gælder den almindelige frist i lovens § 31, stk. 2.
 51. De nye regler om adgang til at udmelde syn og skøn  

 under landsskatteretssager findes i lovens § 30 og forretningsordenen for  

 Landsskatteretten, § 24.
 Efter lovens § 30 er der tale om anvendelse af den almindelige regel i  

 retsplejelovens § 343 om isoleret bevisoptagelse (uden samtidig anlæggelse af  

 retssag).
 Det betyder bl.a., at begæringen om syn og skøn skal indgives til byretten  

 på det sted, hvor den genstand eller fordring m.v., som ønskes vurderet,  

 befinder sig, og at den, som begærer syn og skøn afholdt, selv skal bære  

 omkostningerne herved og eventuelt kan blive pålagt at betale  

 sagsomkostninger til modparten.
 Retsplejelovens regel bygger på en forudsætning om, at der er (mindst) 2  

 parter i sagen, og at modparten har adgang til at gøre indvendinger imod  

 syns- og skønstemaet og rettens udpegning af skønsmændene, stille supplerende  

 spørgsmål til skønsmanden m.v.
 Som »modpart« i retsplejelovens forstand optræder efter  

 skattestyrelseslovens § 30, stk. 2, den skattemyndighed, hvis afgørelse er  

 påklaget til Landsskatteretten.
Efter skattestyrelseslovens § 30, stk. 2, tilkommer adgangen til at kræve  

 syn og skøn både klageren og den pågældende skattemyndighed.  

 Landsskatterettens virke indskrænker sig til at registrere en meddelelse om,  

 at klageren eller vedkommende skattemyndighed agter at begære syn og skøn  

 afholdt.
Hvis Landsskatteretten vurderer, at syn og skøn vil være  

 hensigtsmæssigt i en konkret sag, f.eks. hvor der indgår et  

 værdiansættelsesspørgsmål i sagen, kan retten, hvis ingen har begæret syn og  

 skøn, fastsætte en frist, inden for hvilken klageren og vedkommende  

 skattemyndighed skal tage stilling til, om der ønskes afholdt syn og skøn.
 Hvis ingen af parterne vil begære det, kan der ikke afholdes syn og skøn,  

 selv om Landsskatteretten måtte anse det for hensigtsmæssigt.
Den part, som ønsker syn og skøn afholdt, må selv indgive begæring herom  

 til byretten efter retsplejelovens § 343. Landsskatteretten kan ikke indgive  

 begæringen på partens vegne og er i det hele ikke part i sagen, men kan efter  

 omstændighederne rådgive parten med hensyn til fremgangsmåde, udformning af  

 spørgsmål m.v.
Den part, der begærer syn og skøn, skal underrette  

 Landsskatteretten om, at dette er sket, ved indsendelse af en kopi af  

 skønstemaet samt byrettens bekræftelse på, at rekvisitionen er modtaget, jf.  

 forretningsordenens § 24, stk. 1.
Ved modtagelsen af meddelelsen om, at der er indledt en syns- og skønssag,  

 stiller Landsskatteretten klagebehandlingen i bero, indtil det ved  

 rekvirentens indsendelse af retsbogsudskrift og skønserklæring m.v.  

 godtgøres, at syns- og skønssagen er afsluttet, jf. forretningsordenens § 24,  

 stk. 2. Hvis klageren er skønsrekvirent, skal klageren samtidig tilkendegive,  

 om klagen ønskes opretholdt, jf. forretningsordenens § 24, stk. 3. Er syns-  

 og skønsforretningen derimod begæret af skattemyndigheden, kan  

 Landsskatteretten i stedet skriftligt forespørge klageren, om klagen ønskes  

 opretholdt, jf. forretningsordenens § 24, stk. 4. Der fastsættes en frist på  

 14 dage, inden for hvilken klageren skal svare.
Hvis klageren ikke besvarer  

 henvendelsen, genoptages sagsbehandlingen i Landsskatteretten, men klageren  

 kan altid på et senere tidspunkt tilbagekalde klagen, jf. forretningsordenens  

 § 19, stk. 1.
Landsskatteretten er ikke forpligtet til i alle tilfælde at forespørge  

 klageren, om klagen ønskes opretholdt.
Det vil fremgå af skønserklæringen  

 m.v., om der er nogen anledning dertil.
I tiden fra Landsskatteretten er underrettet om syns- og skønsbegæringen  

 og til Landsskatteretten er underrettet om, at sagen er afsluttet af  

 byretten, er »overspringsreglen« i lovens § 31, stk. 1, 2.pkt.,  

 suspenderet, jf. § 30, stk. 3, 2. pkt.
Klageren kan således ikke ved at  

 begære afholdt syn og skøn sinke Landsskatterettens klagebehandling med den  

 virkning, at sagen kan indbringes direkte for domstolene.
I tilfælde, hvor en klage opretholdes efter afslutningen af en syns- og  

 skønssag, og hvor den underordnede skattemyndighed ikke genoptager sagen, jf.  

 herom bl.a. § 18, stk. 2, i forretningsordenen for skatteankenævnene, indgår  

 skønserklæringen m.v. i sagsmaterialet under Landsskatterettens videre  

 behandling af sagen.
Der skal ikke ske høring efter forretningsordenens § 6,  

 stk. 1, da der ikke er tale om oplysninger, som er klageren ubekendt.
Efter forretningsordenens § 15, stk. 2, må klageren tåle, at  

 Landsskatteretten undtagelsesvis indkalder skønsmanden til et retsmøde, og  

 under et sådant retsmøde kan stille de eventuelle yderligere spørgsmål, som  

 retten måtte ønske besvaret.
Skønsmanden er imidlertid ikke forpligtet til at  

 møde.
H.
Domstolsprøvelse 52. Adgangen til domstolsprøvelse står efter lovens § 31 åben for  

 alle spørgsmål, som kan påkendes af Landsskatteretten.
For så vidt angår  

 ejendomsvurderingerne er dette til dels en nyskabelse, idet disse efter den  

 tidligere skattestyrelseslov var endelige for så vidt angik værdiskønnet.
Det  

 må imidlertid forventes, at domstolene i overensstemmelse med almindelig  

 retspraksis for kontrollen med skønsmæssige afgørelser vil være  

 tilbageholdende med at efterprøve den del af Landsskatterettens afgørelser,  

 der vedrører værdiskønnet.
I sager, som kan påkendes af Landsskatteretten, må klageren som hovedregel  

afvente Landsskatterettens afgørelse, før sagsanlæg kan finde sted,  

 jf. lovens § 31, stk. 1, 1.pkt.
Efter 2.pkt. er der imidlertid en  

 »overspringsregel« for tilfælde, hvor Landsskatteretten efter 6  

 måneder ikke har afgjort sagen.
Denne regel er i overensstemmelse med den  

 tidligere skattestyrelseslov.
Fristen for sagsanlæg er efter lovens § 31, stk. 2, nu 3 måneder  

 fra kendelsens dato.
Dette er en ændring i forhold til den tidligere  

 skattestyrelseslov, hvor fristen var 6 måneder, men med en lang række  

 undtagelser for forskellige sagstyper, hvor fristen var 3 måneder.  

 3-månedersfristen er altså nu generel.
Fristen gælder også for  

 skatteministerens sagsanlæg, jf. § 32.
Fristen for sagsanlæg er absolut, idet domstolene ex officio kan afvise at  

 behandle sagen med henvisning til fristoverskridelsen.
Afvisning sker dog  

 normalt kun, hvis der nedlægges påstand herom.
53. I lovens § 31, stk. 3-5, findes en række fristregler for  

 tilfælde, hvor Landsskatteretten har afvist en sag.
Disse regler  

 finder dog kun anvendelse i tilfælde, hvor afvisningen er sket i medfør af §  

 2 i forretningsordenen for Landsskatteretten, og således ikke i tilfælde,  

 hvor afvisning er sket, fordi Landsskatteretten mangler kompetence til at  

 behandle sager af den pågældende art, således f.eks. hvis Landsskatteretten  

 har afvist en sag, der drejer sig om miljøafgifter.
Hovedreglen er lovens § 31, stk. 3, hvorefter sag skal anlægges senest  

 3 år efter udløbet af det pågældende indkomst- eller vurderingsår.
Efter  

 den tilsvarende regel i den tidligere skattestyrelseslov var fristen 5 år.
Om  

 fristændringerne henvises til afsnit I nedenfor.
Den tilknyttede særregel om  

 skattepligtige med forskudt regnskabsår er i overensstemmelse med den  

 tidligere lov.
Efter stk. 4 sker der en forlængelse af 3-årsfristen i tilfælde, hvor en  

 sag er påklaget inden for fristen, men først afvises af Landsskatteretten  

 efter fristens udløb.
Her er der en supplerende frist for sagsanlæg på 3  

 måneder fra afvisningskendelsens dato.
Efter stk. 5 gælder der en undtagelse fra fristerne i stk. 3 og 4 i de i  

 lovens § 2, nr. 2, nævnte tilfælde, jf. punkt 46, samt i gaveafgiftssagerne,  

 idet sagen her skal anlægges senest 1 år efter, at 1.instansafgørelsen i  

 sagen er truffet.
Reglen gælder kun, hvor Landsskatteretten har afvist sagen,  

 mens realitetsafgørelser fra Landsskatteretten kan indbringes efter  

 hovedreglen i § 31, stk. 2. Bestemmelsens formulering er ændret i forhold til  

 den tidligere skattestyrelseslov, men er i overensstemmelse med forarbejderne  

 til den pågældende bestemmelse.
54. Retssager om spørgsmål, som Landsskatteretten kan påkende,  

 anlægges efter lovens § 33, stk. 1, ved landsretten, uanset om  

 Landsskatteretten i det konkrete tilfælde har påkendt sagen.
Klagerens  

 modpart i sagen er skatteministeren (Skatteministeriet).
 Sagen anlægges ved den landsret, i hvis område den private part bor, jf. §  

 33, stk. 2. Dette er en undtagelse fra retsplejelovens almindelige princip,  

 hvorefter sagen som hovedregel anlægges, hvor sagsøgte har hjemting.  

 Særreglen sikrer, at en privat part, der bor i Vestre Landsrets område, ikke  

 tvinges til at anlægge sag i København.
Reglen suppleres med tilsvarende særregler for dødsboer og  

 gaveafgiftssager.
I sidstnævnte sagstype, hvor der er 2 private parter, tages  

 hensyn til giverens bopæl, jf. henvisningen til »den regionale told- og  

 skatteforvaltning, hvortil gaveanmeldelse skal indgives«, og  

 arveafgiftsbekendtgørelsen (Bkg nr. 505 af 20.oktober 1983), § 17.
 Desuden kan parterne aftale, at sagen anlægges ved den anden landsret, jf.  

 retsplejelovens § 245, stk. 1.
 Hvis den private part ikke er hjemmehørende i Danmark, kan sagen altid  

 anlægges ved Østre Landsret, jf. skattestyrelseslovens § 33, stk. 3.
I.
Fristreglerne i lovens § 35 m.fl.
 55. Ved lovens § 35, stk. 1, er der indført en generel regel om,  

 at skattemyndighederne er afskåret fra at forhøje en skatteansættelse senere  

 end 3 år efter udløbet af det indkomstår, som ansættelsen vedrører.
Reglen er ny.
Den har sammenhæng med lovens § 31, stk. 3, om fristen for  

 sagsanlæg ved domstolene, som afløser en tilsvarende regel i den tidligere  

 skattestyrelseslov, og med § 4, stk. 1, om fristen for genoptagelse af en  

 skatteansættelse i 1.instans, som for så vidt er ny.
Fristen er nu generelt 3  

 år, hvorimod fristen for sagsanlæg m.v. tidligere var 5 år.
Reglen skal sikre de skattepligtige mod at blive stillet over for  

 yderligere skattekrav efter fristens udløb.
Tilsvarende har den  

 skattepligtige ikke krav på at få sin skatteansættelse genoptaget efter dette  

 tidspunkt, jf. § 4, stk. 1.
Reglen i § 4, stk. 1, er ny, men erstatter en fast administrativ praksis,  

 baseret på den til § 31, stk. 3, svarende regel om fristen for sagsanlæg, når  

 Landsskatteretten har afvist sagen.
Den administrative praksis er nu udmøntet  

 i den generelt formulerede regel i § 4, stk. 1. Reglen suppleres af den i  

 medfør af § 4, stk. 2, udstedte bekendtgørelse nr. 230 af 6. april 1990 om  

 tilfælde, hvor genoptagelse kan finde sted efter ligningsfristens udløb.
56. I den tidligere skattestyrelseslov fandtes ingen generel regel  

 svarende til § 35, stk. 1. Derimod fandtes der en særlig regel for  

skønsmæssige ansættelser.
Disse kunne ikke forhøjes af  

 skattemyndighederne på et tidspunkt, som lå mere end 3 år efter udløbet af  

 det indkomstår, som ansættelsen vedrørte.
Reglen antoges at gælde alle  

 skattemyndigheder.
 Fra reglen gjaldt forskellige undtagelser, som er overført til den  

 nye skattestyrelseslovs § 35, stk. 3-4, og som omtales nærmere i punkt 57.
Den nye § 35, stk. 1, indeholder samme tidsfrist som den tidligere regel,  

 nemlig 3 år fra udløbet af det pågældende indkomstår.
For år, som ligger  

 forud for den periode, hvori forhøjelse kan ske, kan der ikke fremsættes krav  

 om yderligere betaling af skat.
Derimod er § 35, stk. 1, ikke til hinder for,  

 at der foretages ændringer i grundlaget for en sådan skatteansættelse, og at  

 disse ændringer lægges til grund for ansættelsesforhøjelser i indkomstår, som  

 ligger inden for fristen, jf. § 35, stk. 2, 1.pkt.
 3-årsfristen gælder først fra og med indkomståret 1990.
 Tages der udgangspunkt i en person, som f.eks. har angivet sit  

 afskrivningsgrundlag for indkomståret 1990 for højt, bevirker fristreglen, at  

 der kun kan opkræves yderligere skat for 1990 på denne baggrund indtil  

 udløbet af 1993. Hvis fejlen først konstateres i 1994, kan der ikke ske  

 forhøjelse af skattetilsvaret for 1990, men der kan foretages en beregning af  

 det korrekte afskrivningsgrundlag, og dette kan lægges til grund for  

 beregning af afskrivninger for 1991 med den følge, at skattetilsvaret for  

 1991 og de efterfølgende år forhøjes.
 For de skønsmæssige ansættelser, som var omfattet af 3-årsfristen i  

 den tidligere skattestyrelseslov, er § 35, stk. 1, suppleret med stk. 2,  

 2.pkt., som også afskærer skattemyndighederne fra at lægge det ændrede  

 grundlag til grund for skatteansættelsen for de efterfølgende år.
57. Undtagelser fra fristreglerne findes i lovens § 35,  

 stk. 3 og 4. Fristreglerne gælder kun for forhøjelse af  

 skatteansættelsen.
Nedsættelse kan således finde sted uden hensyn til  

 fristerne.
Skattemyndighederne er dog ikke forpligtet til at følge en  

 anmodning fra en skattepligtig om en nedsættelse i tilfælde, hvor en  

 forhøjelse ville være udelukket.
 Efter § 35, stk. 3, sker der suspension af 3-årsfristen, hvis  

 skattemyndighedernes grundlag for skatteansættelsen har været  

urigtigt eller ufuldstændigt, og dette kan tilregnes nogen som  

 forsætligt eller uagtsomt.
I disse tilfælde begynder 3-årsfristen ikke at løbe fra udgangen af det  

 indkomstår, ansættelsen vedrører, men først fra det tidspunkt, hvor  

 skattemyndighederne kom i besiddelse af tilstrækkelige oplysninger til at  

 foretage en korrekt skatteansættelse.
Det er uden betydning, hvordan  

 skattemyndighederne er kommet i besiddelse af de korrekte, fyldestgørende  

 oplysninger, herunder om det er offentlige myndigheder eller den  

 skattepligtige selv, der har fremskaffet oplysningerne.
I alle tilfælde  

 begynder fristen at løbe fra den pågældende dag, og skatteansættelsen skal  

 herefter være foretaget inden 3 år efter denne dato.
Spørgsmålet om, hvorvidt den kommunale skattemyndighed eller en  

 revisionsmyndighed har været berettiget til at foretage eller ændre  

 skatteansættelsen efter udløbet af den normale frist herfor, kan efterprøves  

 af klageinstanserne.
Klageren vil i sådanne sager kræve, at skatteansættelsen  

 tilsidesættes som ugyldig på grund af overskridelse af ligningsfristen,  

 henholdsvis revisionsfristen, d.v.s. på grund af formelle fejl, jf. herved om  

 klage til Landsskatteretten lovens § 24, nr. 2.
 58. Efter lovens § 35, stk. 4, gælder 3-årsfristen ikke for  

forhøjelser vedrørende selve det påklagede forhold.
 Dette betyder, at en skattepligtig, som har påklaget en skatteansættelse  

 til højere instans med påstand om nedsættelse på bestemte punkter, altid må  

 tåle, at klageinstansen foretager en vurdering af disse klagepunkter, som kan  

 resultere i en forhøjelse.
 Ved klagebehandling efter 3-årsfristens udløb er klageinstansen ikke  

 afskåret fra at benytte sin almindelige adgang til at påkende  

 skatteansættelsen som helhed, jf. lovens § 21, stk. 4, og § 28, stk. 1.  

 Resultatet af en sådan helhedsvurdering kan imidlertid ikke blive en  

 forhøjelse på ikke-påklagede punkter, men kun nedsættelse eller fastholdelse.
 Eventuelle yderligere skattekrav, som udløses, fordi klageinstansen  

 foretager forhøjelser vedrørende påklagede punkter, forældes i øvrigt efter  

 den almindelige 5-års forældelsesfrist i 1908-loven, men forældelsesfristen  

 begynder først at løbe fra det tidspunkt, hvor skattemyndighederne fik  

 tilstrækkelige oplysninger til at foretage skatteansættelsen korrekt.
J.
Overgangsbestemmelser 59. Fra lovens ikrafttræden den 1.april 1990 er  

ligningskommissionerne afløst af skatteankenævnene.
Ligningskommissionernes funktionsperiode fulgte efter den tidligere  

 skattestyrelseslov kommunalbestyrelsens funktionsperiode, og valg til  

 ligningskommissionen skulle finde sted på kommunalbestyrelsens konstituerende  

 møde.
Tilsvarende gælder for skatteankenævnene efter lovens § 6, stk. 2.
Ligningskommissionernes funktion er ophørt pr. 1.april 1990, hvor de er  

 afløst af skatteankenævnene.
Det vil sige, at de ligningskommissioner, som  

 skulle vælges efter kommunevalget den 21.november 1989, havde en  

 funktionsperiode på 3 måneder fra 1.januar til 31.marts 1990.
 Alternativt åbner den nye skattestyrelseslovs § 39, stk. 3, mulighed for,  

 at den nyvalgte kommunalbestyrelse i december 1989 kunne beslutte at forlænge  

 funktionsperioden for den indtil årsskiftet 1989/90 siddende  

 ligningskommission til den 1.april 1990.
Uanset hvilken løsning den enkelte kommunalbestyrelse har valgt, har den  

 været forpligtet til at etablere et skatteankenævn, der kunne træde i  

 funktion den 1.april 1990. Kommunalbestyrelserne var for denne første  

 funktionsperiode ikke bundet af reglen i lovens § 6, stk. 2, 2.pkt., hverken  

 med hensyn til valgtidspunkt (normalt kommunalbestyrelsens konstituerende  

 møde) eller funktionsperiode (3 3/4 år mod kommunalbestyrelsens 4 år.
Begge  

 funktionsperioder udløber herefter den 31.december 1993).
60. Fra 1.april 1990 foretages skatteansættelser af den  

 kommunale skattemyndighed.
Uafsluttede ligningssager, som verserede for  

 ligningskommissionen ved udgangen af marts 1990, færdigbehandles af den  

 kommunale skattemyndighed.
Fra 1.april 1990 har skatteankenævnet overtaget  

 ligningskommissionens klagebehandling.
Uafsluttede klagesager, som verserede  

 for ligningskommissionen, færdigbehandles af skatteankenævnet.
Klager, der  

 modtages efter 1.april 1990, og som er stilet til ligningskommissionen,  

 behandles i stedet af skatteankenævnet.
 Fra 1.april 1990 er de nye sagsbehandlingsregler trådt i kraft, bl.a.  

 reglerne om sagsfremstilling og om anvendelse af ekstern bistand m.v.
 Reglerne anvendes på alle klager, også dem, der er indgivet til  

 ligningskommissionen før den 1.april 1990.
 Fristen for at klage til skatteankenævnet er efter loven 1 måned, hvor den  

 efter den tidligere lov var 4 uger.
Afgørelser, der er truffet af skatteankenævnet efter den 1.april  

 1990, skal påklages til Landsskatteretten.
Der skal gives vejledning  

 om klagefristen, som er 3 måneder, jf. lovens § 25, stk. 1, og om pligten til  

 at betale klageafgift ved klage til Landsskatteretten og mulighederne for at  

 få klageafgiften refunderet.
 Afgørelser, der er truffet af ligningskommissionen i klagesager i  

 perioden 2.januar til 31.marts 1990, kan påklages til skatterådet  

 (indtil den 1.april 1990) eller til Landsskatteretten (efter den  

 1.april 1990).
 61. Skatterådene nedlægges pr. 1.oktober 1990.  

 Skatterådene kan ikke behandle klager, der indgives efter den 1.april 1990.  

 Modtages sådanne klager, skal de videresendes til Landsskatteretten, og  

 klageren skal underrettes herom.
I perioden fra 1.april til 1.oktober 1990 skal skatterådene søge at  

 afvikle den eksisterende sagsportefølje.
Det sker efter de hidtidige regler  

 for skatterådets sagsbehandling.
Hertil hører udarbejdelse af  

 sagsfremstillinger efter reglerne herom i skatterådenes forretningsordener.  

 Dog skal der ved afsigelsen af kendelser gøres opmærksom på, at klagefristen  

 nu er 3 måneder, og at der skal betales klageafgift.
De sager, som er uafsluttede den 1.oktober 1990, skal videregives  

 til Landsskatteretten til videre behandling.
Klagerne skal underrettes  

 herom.
 Amtsligningsrådene er nedlagt pr. 1. april 1990. Uafsluttede  

 revisionssager færdigbehandles af den statslige told- og skatteforvaltning og  

 Ligningsrådet efter de almindelige regler i lovens §§ 14, 16 og 19.
 62. Kravet om betaling af klageafgift ved klage til  

 Landsskatteretten gælder for alle klager, der modtages den 1.april 1990 og  

 senere.
Fristen for at indbringe en landsskatteretskendelse for  

domstolene er efter lovens § 31, stk. 2, 3 måneder, hvor den efter den  

 tidligere skattestyrelseslov var 6 måneder i de fleste sager.
Ved lovens §  

 40, stk. 2, er det bestemt, at fristen for kendelser, der er afsagt før den  

 1.april 1990, fortsat vil være 6 måneder.
Derimod er fristen 3 måneder for  

 alle kendelser afsagt efter den 1.april 1990, også i tilfælde, hvor klagen er  

 indgivet før den 1.april 1990.
K.
Ophævelse af tidligere cirkulærer 63. Følgende cirkulærer ophæves:
