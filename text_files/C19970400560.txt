FORORD Denne vejledning i byggesagsadministration er rettet mod den  

 professionelle rådgiver, der som oftest bistår ejeren i forbindelse med  

 gennemførelse af en byfornyelsesbeslutning på en ejendom.
 Vejledningen indeholder en gennemgang af en byfornyelsessag i en privat  

 ejendom eller andelsboligforening, fra kommunens forslag eller  

 opfordring/beslutning er meddelt ejerne, og til arbejderne fysisk er  

 gennemført, byggeregnskab godkendt, lejevarslinger gennemført og den endelige  

 finansiering faldet på plads.
 Vejledningen er udarbejdet for Bygge- og Boligstyrelsen af advokat Suzanne  

 Flagstad og advokat Mette Eriksen, Flagstad-advokaterne.
 En følgegruppe bestående af:
 Vicekontorchef Jesper Storskov, Plan- og Ejendomsdirektoratet, Københavns  

 Kommune.
Byfornyelseschef Marianne Due, Nykredit A/S, Ingeniør Ole Abildhauge, Ole Abildhauge Arkitekt og Ingeniørfirma A/S.
Specialkonsulent Pia Scott Hansen, Bygge- og Boligstyrelsen har kommenteret vejledningen.
 Vejledningen har endvidere været sendt i høring hos relevante parter i  

 byfornyelsen.
Vejledningen er finansieret af Projekt Renovering, Bygge- og Boligstyrelsen.
Bygge- og Boligstyrelsen Januar 1997 Indledning INDLEDNING I henhold til byfornyelseslovens § 1 skal den enkelte kommune medvirke  

 til, at der - i samarbejde med ejere og lejere - planlægges og gennemføres  

 fornyelse af utidssvarende byområder og ejendomme.
Som et led i denne proces medvirker for ejeren ofte en rådgiver, der  

 bistår med byggesagsadministrationen.
I denne vejledning gennemgås de forhold  

 som byggesagsadministratorer bistår med i forbindelse med gennemførelse af  

 ombygningsarbejder efter byfornyelseslovens regler i private  

 udlejningsejendomme og andelsboligforeninger.
 Vejledningen indeholder en gennemgang af en byfornyelsessag fra kommunens  

 forslag eller opfordring/beslutning er meddelt ejerne og til arbejderne  

 fysisk er gennemført, byggeregnskab godkendt, lejevarslinger gennemført og  

 den endelige finansiering er faldet på plads.
 Gennemgangen vedrører både byfornyelse i henhold til byfornyelseslovens  

 kapitel 2 og boligforbedring i henhold til byfornyelseslovens kapitel 3. I  

 mange tilfælde er reglerne ens, og der sondres derfor kun i de situationer,  

 hvor dette ikke er tilfældet.
 Ligeledes sondres kun mellem private udlejningsejendomme og  

 andelsboligforeninger, hvor dette har betydning.
 Sagsgennemgangen i vejledningen må ikke betragtes som udtømmende allerede  

 af den grund, at den praktiske gennemførelse af en byfornyelses - eller  

 boligforbedringssag er forskellig, alt afhængig af hvilken kommune ejendommen  

 er beliggende i.
 Uanset at regelsættet er det samme i hele landet, kan der være enkelte  

 afvigelser i forvaltningen af reglerne i de enkelte kommuner, og i  

 tvivlstilfælde anbefales det derfor at kontakte den lokale kommune.
 Det er kommunen, der beslutter hvilke arbejder, der skal omfattes af en  

 byfornyelsesbeslutning og udarbejder forslag hertil.
 En beslutning om boligforbedring kan træffes efter forslag fra kommunen,  

 men træffes som oftest efter ansøgning fra ejere/beboere.
 Efter de fornødne beboer- og ejerhøringer i forbindelse med forslagets  

 udarbejdelse er gennemført træffer kommunen den endelige beslutning om  

 arbejdernes omfang, og på baggrund heraf udsendes opfordring til de enkelte  

 ejendommes ejere om at istandsætte ejendommen.
 Kommunen har dermed en central rolle både under planlægningsfasen samt  

 under arbejdernes gennemførelse, idet kommunen skal godkende samtlige  

 arbejder inden disse udføres.
 For at få indflydelse på opfordringens/beslutningens indhold er det  

 hensigtsmæssigt at inddrage både byggesagsadministrator og den tekniske  

 rådgiver så tidligt som muligt i denne lange byfornyelsesproces.
A Lovgrundlag Lov om byfornyelse og boligforbedring (byfornyelsesloven) trådte  

 oprindelig i kraft den 1. januar 1983.
 Byfornyelsesloven skulle afløse den daværende saneringslov, der blev  

 ophævet med udgangen af 1984.
 I praksis bestod saneringsloven dog sideløbende med byfornyelsesloven i en  

 årrække, idet der fortsat var ejendomme, hvor saneringsplaner var vedtaget  

 inden saneringslovens ophør den 31. december 1984, hvorfor ombygningen blev  

 gennemført efter denne lovs regelsæt.
 I dag er stort set alle saneringssager afsluttet, og denne vejledning  

 omhandler derfor kun ombygninger efter byfornyelsesloven.
 Byfornyelsesloven er revideret adskillige gange siden 1983. Seneste større  

 revidering fandt sted i 1994, ved lov nr. 418 af 1. juni 1994, der trådte i  

 kraft dels den 1. juli 1994, dels den 1. januar 1995.
 Sideløbende med byfornyelsesloven er udstedt en række andre love,  

 bekendtgørelser og cirkulærer.
 Nedenfor nævnes love, bekendtgørelser og cirkulærer, der i et vist omfang  

 henvises til i vejledningen:
 * Cirkulære nr. 129 af 26. november 1985 om erstatningsboliger m.v.
 * Cirkulære nr. 56 af 28. maj 1986 om gennemførelse af byfornyelses- eller  

 boligforbedringsarbejder efter opfordring, herunder veto m.v.
 * Bygge- og Boligstyrelsens cirkulære af 3. juli 1986 om offentlig støtte  

 til byfornyelse og boligforbedring m.v. (finansieringscirkulæret).  

 Finansieringscirkulæret fastlægger de nærmere retningslinier for den  

 økonomiske gennemførelse af en boligforbedrings- eller  

 byfornyelsesbeslutning, herunder også de vejledende retningslinier for  

 fastsættelse af rådgiver- og administrationshonoraret.
 * Bekendtgørelse nr. 647 af 4. oktober 1989 om gennemførelse af  

 boligforbedringer samt om indbringelse for byfornyelsesnævnet af  

 kommunalbestyrelsens beslutninger herom samt om fælles  

 gennemførelsesprojekter.
 * Bygge- og Boligstyrelsens cirkulære nr. 174 af 10. oktober 1991 om pris  

 og tid på bygge- og anlægsarbejder m.v.
 * Bygge- og Boligstyrelsens vejledning fra 1991 om gennemførelse af  

 ombygningsprojekt.
 * Bygge- og Boligstyrelsens vejledning fra 1992 om kvalitetsnormer og  

 friarealforbedring i byfornyelsen.
 * Bygge- og Boligstyrelsens vejledning fra juni 1993 om bilag til  

 gennemførelse af ombygningsprojekt.
 * Bekendtgørelse nr. 533 af 21. juni 1994 om konvertering af nominallån.
 * Bekendtgørelse nr. 56 af 23. januar 1995 om 5-års eftersyn.
 * Bygge- og Boligstyrelsens vejledning nr. 17. af 24. januar 1995 om  

 ændringer i byfornyelsesloven.
 * Bekendtgørelse nr. 55 af 6. februar 1996 om fastsættelse af det  

 maksimale lejeniveau for 1996.
 * Lovbekendtgørelse nr. 96 af 22. februar 1996 om individuel boligstøtte.
 * Bekendtgørelse nr. 435 af 24. maj 1996 om regnskabsgodkendelse og  

 revision.
 Gennemførelse af en bolig- eller byfornyelsesbeslutning inddrager også  

 anvendelse af andre love.
 De hyppigst anvendte lovområder er:
* Lejelovene * Licitationsloven * Realkreditloven * Moms- og Skattelovene Hvor der i byfornyelsesloven er foretaget regulering af områder, der  

 normalt reguleres i andre love, er det byfornyelseslovens regler, der finder  

 anvendelse.
 Således finder eksempelvis reglerne i lejeloven om beboerrepræsentanternes  

 rolle ved gennemførelse af forbedringsarbejder ikke anvendelse i  

 byfornyelsessager, idet byfornyelsesloven indeholder egne regler om høring af  

 beboere og beboerrepræsentanter.
B Aktørerne i byfornyelses sagen Allerede når forslaget til byfornyelsesbeslutning udsendes til høring, bør  

 ejeren tage kontakt til de rådgivere, der skal medvirke ved  

 byfornyelsessagens gennemførelse.
Kontakten bør ske så tidligt, idet ejeren  

 herved får mulighed for at påvirke byfornyelsesbeslutningens indhold mest  

 muligt.
 Rådgiverne skal i fællesskab gennemføre byfornyelsessagen i samarbejde med  

 ejeren.
 Byggesagsadministrator og eventuelt teknikeren er typisk de rådgivere, der  

 skal inddrages først i processen.
 Allerede når forslag til byfornyelsesbeslutning er udarbejdet, kan  

 byggesagsadministrator bistå ejeren med udarbejdelse af eventuelle  

 indsigelser mod for slaget, drøftelser med beboere, kommune m.v., hvis  

 forslaget giver anledning hertil.
 Ejeren kan herudover kontakte en tekniker, der vurderer og udarbejder  

 budget over ejendommens istandsættelses- og moderniseringsbehov i forbindelse  

 med udarbejdelse af eventuel indsigelse.
 Når ejeren tager kontakt til en byggesagsadministrator og eventuelt  

 tekniker , bør det afklares, hvorvidt der sker særskilt honorering for  

 udarbejdelse af eksempelvis indsigelser til forslaget m.v., idet dette  

 arbejde ikke er omfattet af det støtteberettigede honorar for gennemførelse  

 af en byfornyelsessag.
 Endvidere bør ejeren gøre sig bekendt med, hvilke arbejder  

byggesagsadmini strator skal forestå, samt hvorledes honorering heraf  

 skal ske.
Generelt kan anføres, at det er byggesagsadministrators opgave at  

 have det samlede overblik over byggesagen.
Dermed er det også som  

 udgangspunkt byggesagsadministrator, der søger om de nødvendige godkendelser,  

 herunder byggelån, forsikringer m.m.
 Byggesagsadministrator skal holde løbende kontakt med samtlige i  

 sagen involverede parter og sørge for den nødvendige information - også af  

 beboerne.
 Byggesagsadministrator skal bistå med at etablere det juridiske og  

 økonomiske grundlag for sagens gennemførelse og skal bl.a. bistå med  

 udarbejdelse af teknikeraftale, entreprisekontrakt m.m.
Teknikeren ansættes til på ejerens vegne at sørge for udarbejdelse  

 af projekt og materiale til brug for licitation samt efterfølgende  

 gennemførelse af byfornyelses- eller boligforbedringsarbejderne i  

 overensstemmelse med opfordringen eller beslutningen.
Ligeledes er det  

 teknikerens opgave - i samråd med byggesagsadministrator - at  

 udarbejde byggeregnskab.
Teknikeren er typisk arkitekt, idet der dog i de fleste sager  

 derudover ansættes en ingeniør, som teknikeren normalt tillige vil være  

 ansvarlig for som totalrådgiver.
Kommunen godkender et samlet  

 teknikerhonorar, der så efterfølgende fordeles mellem de tekniske rådgivere.
Det er entreprenørerne , der sørger for den fysiske gennemførelse  

 af sagen.
Kontakten til håndværkerne sker fra den tekniske rådgiver.
 Ejendommens forsikringsselskab giver tilbud på de nødvendige forsikringer  

 under byggeriet, samt svampe- og insektskadeforsikring efter byggeriets  

 afslutning.
 Det anbefales at fremsende det prissatte projektforslag til  

 forsikringsselskabet inden fremsendelse til kommunen, idet der så er mulighed  

 for at tilrette projektet i overensstemmelse med selskabets eventuelle  

 bemærkninger.
 Pengeinstituttet sørger for den midlertidige finansiering af  

 arbejderne, mens realkreditinstituttet sørger for den endelige finansiering.
 Beboerne informeres af byggesagsadministrator og den tekniske  

 rådgiver om sagens gennemførelse og får lejlighed til undervejs at komme med  

 forslag/indsigelser.
 Kommunen sørger for godkendelse af projektet og meddeler økonomisk  

 støtte her til.
Ingen arbejder må udføres før støttetilsagn eller kommunens godkendelse  

 foreligger, hvis man vil sikre sig, at alle udgifter bliver dækket under  

 sagen.
Det følger af byfornyelseslovens § 60, stk. 1.
 Sædvanlige ekstraarbejder, som der er budgetteret med i det godkendte  

 projekt, kan dog iværksættes uden yderligere godkendelse.
Visse kommuner stiller krav om, at byggeregnskaberne skal være  

 revisorattesteret.
Udgiften hertil er støtteberettiget.
 Revisoren foretager en gennemgang af samtlige bilag i regnskabet  

 og kontrollerer, at den opgjorte udgift svarer hertil.
 Revisoren skal endvidere attestere, at håndværkerudgifterne er  

 afholdt i overensstemmelse med den afholdte licitation med efterfølgende  

 aftalte tillæg eller reduktioner, og at omkostningerne svarer til de afsatte  

 og faktisk afholdte udgifter i henhold til bilag.
 Nogle kommuner kræver ikke regnskabsbilag fremsendt, når der foreligger  

 revisorerklæring med foranstående indhold.
Ansvarsfordeling I henhold til finansieringscirkulærets punkt 4.3 er det ejeren, der har  

 ansvaret for, at arbejderne gennemføres til en pris, der er rimelig og  

 nødvendig.
 Heri ligger samtidig en tilkendegivelse om, at det er ejerens ansvar,  

 såfremt en del af udgifterne ikke bliver godkendt af kommunen, eksempelvis  

 fordi arbejderne ligger ud over beslutningens indhold, eller i øvrigt ikke er  

 rimelige eller nødvendige.
 I det tilfælde ejeren søger sagkyndig bistand til ejerfunktionen,  

 overtages ansvaret dog af den sagkyndige.
Således vil en teknisk rådgiver have ansvaret for, at  det udarbejdede projekt er i overensstemmelse med  

 beslutningen, at  de ansøgte udgifter hertil er tilstrækkelige, at  arbejdet udføres korrekt og indenfor de angivne frister, og at  der kun udføres arbejder, der er godkendt samt at  øvrige spørgsmål, der har tilknytning til den tekniske side af  

 byggesagen.
Hvis entreprenøren iværksætter arbejder, der ikke er godkendt eller som  

 teknikeren ikke skriftligt har bestilt, sker dette på entreprenørens eget  

 ansvar.
Betaling herfor kan derfor ikke forventes.
Byggesagsadministrator har ansvaret for de opgaver, der i henhold til den  

 aftale, der bør indgås, er pålagt.
Således er det bl.a.  

 byggesagsadministrators ansvar, at  der tegnes de fornødne forsikringer på ejendommen, at  beboerne varsles i henhold til gældende regler, at  den midlertidige og endelige finansiering etableres, at  det kommunale tilsagn ikke økonomisk overskrides, at  fællesbetingelserne, entreprisekontrakt samt teknikeraftale  

 udformes juridisk korrekt, og at  sagen opfølges indenfor de af kommunen fastsatte frister og i  

 henhold til de gældende regler indenfor området.
C Opfordring Aftale med byggesagsadministrator:
 Der stilles ikke fra kommunens side krav om, at byggesagsadministrator  

 skal medvirke, eller at der skal indgås skriftlig aftale med  

 byggesagsadministrator om dennes opgaver ved gennemførelse af en  

 byfornyelses- eller boligforbedringsbeslutning.
 Uanset dette anbefales det dog ejeren at kontakte en advokat eller  

 lignende rådgiver med behørig ansvarsforsikring, der kan bistå som  

 byggesagsadministrator, og at der udarbejdes en aftale herom.
 I henhold til denne aftale skal man være særlig opmærksom på følgende:
at  byggesagsadministrator er ejerens repræsentant, at  byggesagsadministrator har den overordnede styring af sagen,  

 herunder at byggesagsadministrator har ansvaret for, at det økonomiske  

 tilsagn ikke overskrides, at  der tages stilling til byggesagsadministrators konkrete  

 opgaver, at  der tages stilling til ansvarsfordelingen mellem teknikeren og  

 byggesagsadministrator, at  der tages stilling til om byggeadministrator skal yde bistand  

 ved beslutningens tilblivelse, at  der tages stilling til honorering, også for arbejder der måtte  

 ligge ud over det almindelige byggesagsadministrationsarbejde, at  der tages stilling til betalingsterminer, samt at  der tages stilling til eventuelt samarbejde med ejendommens  

 daglige administrator, hvis denne er en anden end byggesagsadministrator.
 I finansieringscirkulæret punkt 4.5.4., er angivet de vejledende takster  

 for byggesagshonorar.
 Teknikeraftale:
 Når kommunen har vedtaget en byfornyelses- eller  

 boligforbedringsbeslutning på en konkret ejendom, modtager ejeren umiddelbart  

 derefter en opfordring  til at istandsætte ejendommen.
 Reglerne herom findes i byfornyelseslovens § 19.
 I opfordringen er angivet en tidsfrist for indsendelse af  

 projektforslag til kommunen, og da denne ofte er kort i forhold til de mange  

 opgaver, der skal udføres inden forslag kan indsendes, er det vigtigt med det  

 samme at tage kontakt til en professionel teknisk rådgiver med henblik på  

 gennemførelse af byggeriet, hvis dette ikke allerede er sket i forbindelse  

 med en eventuel udarbejdelse af indsigelse til kommunens forslag.
 Byggesagsadministrator sørger for udarbejdelse af kontrakt med den  

 tekniske rådgiver med udgangspunkt i reglerne i ABR89.
 Aftalen varierer fra byggesag til byggesag, men da der er tale om  

 byggearbejder med offentligt støtte, er der vigtige aspekter i  

kontrakten,  som ikke må udelades.
Således bør der i kontrakten gøres opmærksom på, Ligeledes bør der nøje gøres op med teknikerens opgaver og honorering  

  jfr. finansieringscirkulæret, punkt 4.5.4, herunder om der skal udføres  

 opgaver ud over opfordringen, og hvorledes betaling skal ske.
 Ved fastsættelse af teknikerens honorar bør det præciseres, at honoraret  

 er inklusive udgifter til tryk, opmåling m.v., og at det er en betingelse for  

 honorarfastsættelsen, at kommunen godkender denne.
 Enkelte kommuner godkender dog trykudgifter m.m. udover teknikerhonorar,  

 hvilket derfor bør undersøges i den konkrete sag.
Hvis der medvirker flere teknikere, bør ansvars- og honorarfordeling  

 afklares mellem disse i teknikeraftalen.
Det samlede honorar skal kunne  

 dækkes indenfor det af kommunen godkendte beløb.
 Udbetaling af teknikerhonorar bør ske løbende efter en i kontrakten  

 angivet  betalingsplan , udarbejdet i overensstemmelse med Bygge- og  

 Boligstyrelsens vejledning fra 1991. Betalingen bør ske i takt med, at  

 teknikerens enkelte funktioner er udført.
 Endelig skal der tages stilling til ansvar og forsikring ,  

 idet teknikeren skal sørge for at forsikre sit arbejde, ligesom det  

 anbefales, at der til aftalen vedhæftes aktivitetsplan, der skal overholdes  

 for at sikre sig, at teknikeren overholder de af kommunen fastlagte  

 tidsfrister, herunder også accepterer eventuelle forskydninger på grund af  

 myndighedsbehandlingen.
 Såfremt teknikeren kan dokumentere, at den almindelige  

 rådgiveransvarsforsikring dækker det aktuelle projekt, kan det undlades at  

 tegne særlig objektforsikring.
 Ved boligforbedringsarbejder , hvor beslutning er meddelt efter  

 ejerens egen ansøgning, vil der ofte allerede inden beslutningen meddeles,  

 være indgået aftale med en tekniker.
 Ofte vil der også være udarbejdet dispositionsforslag, idet der i den  

 oprindelige ansøgning til kommunen skal angives den samlede udgift til  

 arbejdernes gennemførelse.
 Ejeren bør gøres opmærksom på, at udgiften til udarbejdelse af  

 dispositionsforslag m.m. skal afholdes for egen regning, såfremt ansøgningen  

 ikke imødekommes af kommunen, og der ikke meddeles  

 boligforbedringsbeslutning.
Der bør inden ansøgningens fremsendelse laves en nøje beregning over  

 samtlige udgifter, herunder også svampeudgifter, der endnu ikke har kunne  

 konstateres samt uforudsete udgifter i øvrigt, idet kommunen ikke accepterer  

 en overskridelse af den oprindelig angivne udgift, og man kan derfor ikke  

 påregne at få tilsagnsforhøjelse.
Praksis vedrørende mertilsagn er dog  

 forskellig fra kommune til kommune, og dette bør afklares.
 Når teknikeraftalen er indgået og underskrevet, kan teknikeren påbegynde  

 den egentlige projektering og udarbejdelse af projekt.
 En nærmere beskrivelse af teknikerens opgaver i forbindelse med  

 gennemførelse af sagen findes i Bygge- og Boligstyrelsens vejledning fra juni  

 1993 »Bilag til gennemførelse af ombygningsprojekt«, der supplerer  

 vejledningen fra 1991, »Gennemførelse af ombygningsprojekt«.
 Endvidere har Praktiserende Arkitekters Råd udarbejdet et sæt  

 ydelsesbeskrivelse af september 1996 vedrørende offentligt støttet  

 byfornyelse og boligforbedring.
 Afklaring af belåningsgraden:
Når beslutningen er vedtaget af kommunen, tinglyses den på ejendommen.  

 Herefter må der hverken retligt eller faktisk etableres forhold, der strider  

 mod besluningen, medmindre der fra kommunens side meddeles tilladelse hertil.
Til imødekommelse heraf tinglyses  

 pantsætningsforbud, hvorefter lysning af pantstiftende dokumenter kun kan ske  

 med kommunens tilladelse.
 De nærmere retningslinier findes i byfornyelseslovens § 10 og § 12.
Ifølge byfornyelseslovens § 58, stk. 3 skal kommunen tage stilling til, i  

 hvilket omfang ejendommens prioriteter kan accepteres.
Dette skal ske, inden  

 der meddeles offentligt tilsagn, og det anbefales samtidig at afklare  

 spørgsmålet om, hvorvidt kommunen vil godkende yderligere belåning end den  

 eksisterende.
Kommunen foretager en vurdering af ejendommens værdi inden arbejdernes  

 gennemførelse.
Her tages primært udgangspunkt i en vurdering af ejendommens  

 lejeindtægter og driftsudgifter, og kommunen skal derfor have tilsendt  

 dokumenterede oplysninger herom, eventuelt i form af ejendomsadministrators  

 bekræftelse på, at der i ejendommen er de oplyste lejeindtægter og udgifter.  

 Der skal oplyses om eventuelle tomme lejemål, idet dette har betydning for  

 den samlede lejeindtægts størrelse.
 I andelsboligforeninger indsendes foreningens senest godkendte  

 regnskab samt budget tillige med oplysninger om udlejede lejligheder.
Ejendomsadministrator har ansvaret for, at den aktuelle leje/boligafgift  

 kan godkendes.
Er dette ikke tilfældet, vil ejendommens værdi typisk blive  

 vurderet lavere, ligesom kommunen kan pålægge ejeren, at huslejen reguleres  

 også med tilbagevirkende kraft, jfr. afsnittet om varsling af lejeforhøjelse.
 Som grundlag for forhandlingen med kommunen om den foranstående  

 prioritering anbefales det at indhente lånetilbud fra et realkreditinstitut,  

 der kan danne grundlag for kommunens fastsættelse af ejendommens værdi.
 Også realkreditinstituttet lægger ved vurderingen vægt på ejendommens  

 indtægter og udgifter.
 Etablering af projekteringskredit:
 Ifølge den betalingsplan, der normalt udarbejdes med teknikeren, har denne  

 som udgangspunkt krav på en del af sit honorar allerede, når projektforslaget  

 er udarbejdet.
 Der er derfor på et tidligt tidspunkt i sagsforløbet et likviditetsbehov,  

 og det anbefales derfor, at der oprettes et midlertidigt lån  

 (projekteringskredit) i et pengeinstitut.
Der kan også oprettes byggelån med et maksimum svarende til udgifterne på  

 dette tidspunkt.
Maksimum forhøjes, når tilsagn er meddelt, og byggeriet  

 iværksættes.
 Med Bygge- og Boligstyrelsens cirkulæreskrivelse af 27. juni 1994 er der  

 indført bestemmelser om, at der minimum skal indhentes to tilbud på byggelån,  

 og at tilbuddene skal forelægges kommunen til godkendelse.
Oprettes der projekteringskredit, skal byggesagsadministrator være  

 opmærksom på, at de udgifter, der trækkes på projekteringskreditten tillige  

 med de påløbne renter efterfølgende skal overføres til byggelånet.
Det er  

 derfor en forudsætning, at kommunen også kan godkende betingelserne for  

 projekteringskreditten, herunder særligt rentesatsen , hvorfor der  

 også bør indhentes minimum to tilbud på projekteringskredit, der forelægges  

 kommunen til godkendelse.
 Pengeinstituttet bør i den forbindelse gøres opmærksom på, at der tillige  

 skal oprettes byggelån, så der ved tilbudsafgivningen tages hensyn hertil.
 Ved indhentning af lånetilbud i banken skal medsendes oplysninger om:
hvilke  arbejder der skal udføres (opfordringen), hvem  der skal bistå med sagens gennemførelse, (ejer,  

 byggesagsadministrator (advokat), tekniker og eventuelle entreprenører, der  

 forventes indkaldt til licitationen), de  forventede støtteberettigede udgifter, og den  forventede tidshorisont.
 Når lånetilbud er indhentet og godkendt af kommunen, kan finansieringen  

 etableres.
 Som sikkerhed for byggelån og projekteringskredit udstedes som oftest et  

ejerpantebrev . Kommunens tilladelse til tinglysning af  

 ejerpantebrevet kan hen- sigtsmæssigt indhentes samtidig med, at lånetilbud  

 indsendes til kommunens godkendelse.
 Nogle kommuner påtegner ejerpantebrevet med betingelse om, at dette skal  

 rykke for optagelse af forbedringslånet i realkreditinstituttet.
 Udarbejdelse af projektmateriale:
 Teknikeren foretager en grundig førregistrering og udarbejder på denne  

 baggrund prissat projektforslag og betingelser for arbejdernes gennemførelse.
 Førregistreringen er en betingelse for dækning under byggeskadefonden,  

 idet fonden bl.a. anvender denne ved den vurdering af bygningen, der sker ved  

 5-års eftersynet.
 Byggesagsadministrator bør påse, at materialet er udarbejdet i  

 overensstemmelse med byfornyelsesbeslutningen.
 Det er teknikeren, der har ansvaret for forprojektets tekniske indhold,  

 men byggesagsadministrator har ansvaret for den juridiske del af materialet.
 Ejerveto:
 Når der er truffet beslutning om gennemførelse af byfornyelsesarbejder,  

 opfordres ejeren til at udarbejde projektforslag.
 Hvis ejeren ikke efterkommer denne opfordring, kan kommunen udstede påbud  

 om gennemførelse af arbejderne, jfr. byfornyelseslovens § 20.
 I henhold til byfornyelseslovens § 19, stk. 5, kan påbuddet kun omfatte  

 arbejder vedrørende:
* tidssvarende opvarmningsmuligheder, * kondemnable forhold, * generelle forbedringer af ejendommen eller områdets forbedring samt * arbejder, der har forbindelse med øvrige forbedringsarbejder, og * arbejder som et flertal af lejerne ikke har fremsat indsigelse imod.
 Derved kan ejeren indirekte nedlægge veto mod gennemførelse af arbejderne  

 og begrænse disse væsentligt.
Ved boligforbedringsarbejder, hvor beslutninger træffes på grundlag af  

 frivillig ansøgning, er ejervetoreglerne ikke aktuelle.
Det følger af  

 byfornyelseslovens § 33.
 Beboerhøring/veto:
 I udlejningsejendomme samt andelsboligforeninger, hvor der er udlejede  

 lejligheder og derfor bor andre end andelshavere, skal det af teknikeren  

 udarbejdede projekt udsendes i høring hos beboerne, inden det indsendes til  

 godkendelse i kommunen,jfr. byfornyelseslovens § 19.
 Hvis der er beboerrepræsentation i ejendommen, skal der ske  

 særskilt høring af disse.
 Høringsskrivelsen skal indeholde oplysninger om følgende:
* beskrivelse af arbejderne, * overslag over udgifterne, * finansiering af arbejderne, * den forventede lejeforhøjelse efter arbejdernes gennemførelse, * mulighederne for kollektivt og individuelt veto, * mulighed for genhusning, * forventet tidsplan og * indsigelsesfristen (seks uger).
 Hvis der fra et flertal af beboerne nedlægges kollektivt  

 veto mod byggearbej derne efter byfornyelseslovens § 19, stk. 5, kan de  

 kun udføres, hvis kommunen meddeler påbud herom.
 Påbuddet kan dog kun indeholde de arbejder, som er omfattet af kommunens  

 adgang til at meddele påbud, hvis ejeren ikke udarbejder projektforslag inden  

 fristens udløb, jfr. ovenfor under afsnittet om ejerveto.
 Hvis der efter byfornyelseslovens § 19, stk. 6 er fremsat indsigelser fra  

 den enkelte beboer vedrørende arbejder i den pågældendes lejemål,  

 betyder det individuelle veto , at arbejderne ikke kan udføres, så  

 længe lejeren bebor det pågældende lejemål.
I sådanne tilfælde kan kommunen dog med hjemmel i byfornyelseslovens §  

 19a, stk. 1, 3. punkt meddele påbud om * tidssvarende opvarmningsmuligheder, * kondemnable forhold og * basisinstallationer.
Det bør overfor lejere og ejer oplyses, at hvis ejeren vælger at lade de  

 øvrige arbejder udføre efter, at lejeren er fraflyttet, kan der ikke  

 forventes støtte hertil.
Såfremt lejeren flytter i byggeperioden, forventes  

 arbejdet at kunne udføres med offentlig støtte.
Der er dog ikke i  

 lovgivningen taget særskilt stilling hertil.
I andelsboligforeninger med udlejede lejligheder kan beboerne kun  

 modsætte sig projektet, hvis et flertal af samtlige beboere i ejendommen  

 skriftligt erklærer dette.
Den enkelte lejer kan herudover nedlægge veto mod  

 arbejder inde i lejligheden, og disse kan i så fald først udføres, når  

 lejeren er fraflyttet, medmindre kommunen meddeler påbud herom, når der er  

 tale om arbejder som anført ovenfor.
I andelsboligforeninger er ikke det samme formelle krav til  

 høringsprocedure m.v.
Når det i foreningen er besluttet at udarbejde projekt,  

 kan den enkelte andelshaver inden seks uger nedlægge veto mod individuelle  

 arbejder, mens reglerne om kollektivt veto ikke direkte finder anvendelse.  

 Dog kan andelsboligforeningens generalforsamling ved flertalsbeslutning  

 nedlægge veto mod gennemførelse af den del af arbejderne, der ikke kan  

 påbydes.
Det opleves, at beboerne nedlægger veto mod arbejderne alene med den  

 begrundelse, at deres leje efter byfornyelsen bliver for høj.
Da lejeniveauet  

 imidlertid begrænses af det fastsatte maksimale lejeniveau sker det dog ofte,  

 at en del af forbedringsarbejderne, der kan danne grundlag for  

 lejeforhøjelse, finansieres på tilsvarende vis som  

 vedligeholdelsesudgifterne, idet der ikke er plads til at få disse  

 finansieret fuldt ud via lejeforhøjelser.
Lejeforhøjelsen begrænses dermed,  

 idet den aktuelle leje med tillæg af lejeforhøjelsen som følge af  

 forbedringsarbejderne ikke må overstige det fastsatte maksimale lejeniveau.
 At lejerne foretager et fravalg af en del af forbedringsarbejderne betyder  

 derfor ikke nødvendigvis, at den samlede leje efter byfornyelsesarbejdernes  

 gennemførelse bliver lavere, idet forhøjelsen som oftest allerede er blevet  

 begrænset af det fastsatte maksimale lejeniveau.
 Et fravalg af eksempelvis bad kan dog betyde, at lejeniveauet nedsættes  

 for dette lejemål, hvilket derfor bør undersøges nøje af  

 byggesagsadministrator, idet det er af væsentlig betydning for lejernes  

 eventuelle nedlæggelse af veto.
Med de seneste ændringer i byfornyelsesloven fastsættes lejen efter  

 arbejdernes gennemførelse til mellem 83-100% af lejen i nyt almennyttigt  

 boligbyggeri.
Dette lejeniveau er højere end det tidligere anvendte i  

 byfornyelsessagerne, og et fravalg af en del af forbedringsarbejderne kan  

 derfor betyde en lavere leje.
Dette skyldes, at forbedringsudgiften i disse  

 ejendomme i kraft af det højere lejeniveau fuldt ud kan finansieres via  

 lejeforhøjelser, hvorfor der ikke i samme omfang sker en reduktion af den del  

 af den samlede udgift, der skal finansieres via lejeforhøjelser.
 For en nærmere redegørelse af ændringer i reglerne om lejefastsættelsen  

 henvises til afsnittet om varsling af lejeforhøjelse .
Det er vigtigt at informere beboerne, dels om lejen efter arbejdernes  

 gennemførelse og dels om betydningen af, at der nedlægges veto mod en del af  

 arbejderne.
Disse spørgsmål kan afklares på beboermøder i  

 indsigelsesperioden, hvor teknikeren deltager og gennemgår selve byggesagen,  

 medens byggesagsadministrator redegør for de økonomiske konsekvenser for  

 beboerne.
 Ved beslutning om boligforbedringsarbejder truffet på baggrund af  

 ejeren samt minimum halvdelen af beboerne, stilles som udgangspunkt samme  

 krav til orientering og høring af beboerne.
 Dette følger af byfornyelseslovens § 33, stk. 5.
 Således har beboerne i disse ejendomme mulighed for at nedlægge  

 henholdsvis  kollektivt og individuelt veto også uanset, de  

 tidligere har underskrevet den aftale, der har dannet grundlag for  

 ansøgningen om støtte til boligforbedringsarbejder.
 Sker dette dog i en sådan grad, at der ikke er flertal for hovedindholdet  

 i beslutningen, vil nogle kommuner afslå at meddele tilsagn og aflyse  

 beslutningen.
 Dog må kondemnable forhold påbydes udført.
 Hvis der nedlægges veto mod køkken og bad, skal beboerne tåle etablering  

 af basisinstallationer.
Beboerne har dog ikke samme mulighed for at nedlægge veto, såfremt ejeren  

 kan dokumentere, at beboerne inden ansøgningens indsendelse har fået  

 fyldestgørende redegørelse for projektet, herunder en indsigelsesperiode på  

 seks uger.
De nærmere bestemmelser herom findes i bekendtgørelse nr. 647 af  

 4. oktober 1989.Reglerne om høring i øvrigt findes i byfornyelseslovens § 19,  

 stk. 3-6, og er uddybet nærmere i cirkulære nr. 56 af 28. maj 1986.
D Efter godkendelse af projekt Indhentning af tilbud på byggelån:
Indledningsvis bemærkes, at indhentning af tilbud på byggelån for private  

 udlejningsejendomme og andelsboligforeninger ikke er omfattet af reglerne om  

 EU-udbud.
Dette gælder uanset, at der måtte blive ydet kommunegaranti for  

 byggelånet, idet afgørende er, at det er ejeren selv, der finansierer  

 udgifterne dog med offentligt tilskud til den endelige finansiering.
Når der er etableret projekteringskredit i et pengeinstitut, vil det være  

 naturligt, at der oprettes byggelån samme sted.
Dog er det fortsat  

 nødvendigt, at der indhentes mindst et alternativt tilbud.
 I forbindelse med indhentning af tilbud på byggelån skal pengeinstituttet  

 orienteres om kommunens tilsagn om støtte til arbejdernes gennemførelse.
 Ved gennemførsel af byfornyelsesarbejder bør  

 finansieringsinstituttet gøres opmærksom på, at tilsagnet ikke er udtryk for  

 den præcise udgift, idet denne kan blive reguleret efter afholdt licitation,  

 og at det lånetilbud, der modtages derfor må kunne reguleres, uden at dette  

 bør medføre ændringer i bankens betingelser for at yde lånet.
 Såfremt tilsagn først meddeles, når licitation er afholdt, vil en ændring  

 af byggelånet alene skulle ske, hvis der under byggeriet meddeles mertilsagn.
Nogle kommuner meddeler ikke et egentligt tilsagn på så tidligt et  

 tidspunkt, men godkender blot, at forprojektet med de angivne udgifter  

 kan danne baggrund for den videre planlægning.
I så fald må dette oplyses  

 overfor byggelångivende bank.
Det anbefales også, at der indhentes lånetilbud  

 i realkreditinstitut på den endelige finansiering som dokumentation for, at  

 arbejderne kan finansieres endeligt.
Bankens lånetilbud skal angive de forskellige lånevilkår, herunder om der  

 kræves kommunegaranti.
Uanset at de fleste kommuner ikke yder kommunegaranti  

 for den midlertidige finansiering, skal lånet godkendes, inden dette  

 oprettes.
Først og fremmest rentesatsen er afgørende for, hvilket af  

 lånetilbuddene kommunen godkender.
 Konsekvenserne af de indhentede tilbud bør være sammenlignelige således,  

 at de angivne rentesatser beregnes ud fra samme grundlag, eksempelvis cibor  

 eller diskontoen.
Man bør være opmærksom på, at kommunen ofte godkender et fast beløb,  

 hvilket der skal tages hensyn til ved indgåelse af aftale med byggelångivende  

 bank.
Låntager bør derfor orienteres om, at den del af renteudgiften, der  

 eventuelt ikke kan indeholdes i den godkendte samlede udgift, skal afholdes  

 af låntager selv.
 Eventuel fornyet beboerhøring:
 Når kommunen har godkendt projektforslaget, herunder taget stilling til  

 beboerindsigelserne, bør byggesagsadministrator i samråd med teknikeren  

 overveje, om dette har betydet en så stor ændring af det oprindelige  

 projekt, at det skal udsendes i fornyet beboerhøring .
I de tilfælde, hvor projektet er ændret for at imødekomme indsigelserne,  

 er dette ikke påkrævet.
Er der derimod foretaget ændrede planløsninger  

 , eller har kommunen reduceret projektet væsentligt, bør projektet på ny  

 forelægges beboerne med en høringsfrist på seks uger.
Med de nye høringsskrivelser skal medsendes nye oplysninger om udgifternes  

 størrelse og lejen efter arbejdernes gennemførelse.
I de tilfælde, hvor der  

 ikke sker ændringer, eksempelvis fordi det lejedes værdi/brugsværdi fortsat  

 er overskredet, eller der kun er tale om ændringer vedrørende  

 vedligeholdelsesarbejder, der ikke kan begrunde en lejeforhøjelse, er det dog  

 tilstrækkeligt at anføre dette.
 Det kommer i mange tilfælde an på den konkrete sag, hvorvidt der skal ske  

 fornyet beboerhøring.
 Resultatet af beboerhøringen skal forelægges kommunen på ny, forinden der  

 afholdes licitation.
 Afholdelse af licitation:
 Det er primært teknikerens arbejde at udarbejde licitationsmateriale,  

 herunder fællesbetingelserne, sidstnævnte i samarbejde med  

 byggesagsadministrator.
 Ligesom ved udarbejdelse af projektforslag skal byggesagsadministrator  

 påse, at materialet indeholder de nødvendige aspekter, herunder særligt:
 Ved boligforbedringsarbejder bør endvidere gøres opmærksom på -  

 hvis er tale om en fast udgift - at merudgifter ikke kan forventes at blive  

 honoreret.
Kravene indgår i udbudsmaterialet til licitationen, og materialet bør  

 derfor gennemgås nøje af byggesagsadministrator i samarbejde med teknikeren,  

 inden materialet udsendes til de indbudte entreprenører.
Det er  

 byggesagsadministrators ansvar, at de juridiske dele af fællesbetingel serne,  

 herunder afvigelser til AB92, er korrekte.
 Af hensyn til kommunens sagsbehandlingstid ved godkendelse af licitationen  

 samt fremskaffelse af genhusningslejligheder, bør der i udbudsmaterialet  

 anføres en vedståelsesfrist på minimum 3 måneder.
 I forbindelse med vedståelsesfristen bør dog gøres opmærksom på, at  

 entreprenøren må acceptere, at denne frist forlænges af hensyn til kommunens  

 sagsbehandlingstid.
E Efter afholdelse af licitationen Ansøgning fremsendes til kommunen:
Licitationsresultatet skal fremsendes til kommunens godkendelse.
I henhold  

 til finansieringscirkulærets punkt 4.2. skal anvendes særligt skema ved  

 ansøgningen.
 Det bør mellem teknikeren og byggesagsadministrator aftales, hvem der  

 indsender materialet til kommunen.
 Byggesagsadministrator bistår med følgende oplysninger:
Byggelånsrenter; Disse beregnes skønsmæssigt på baggrund af det lånetilbud, der allerede er  

 indhentet og de opgivne byggeudgifter.
Renter på eventuel projekteringskredit  

 medregnes også.
 Renterne beregnes frem til arbejdernes afslutning, herefter beregnes alene  

 af den del af de samlede udgifter, der ikke kan a'conto belånes i et  

 realkreditinstitut, svarende til 20% af udgifterne.
 Kommunen skal i henhold til byfornyelseslovens § 62a godkende  

 byggeregnskabet indenfor en frist på 6 måneder efter regnskabsindsendelsen.  

 Ved godkendelsen fastsætter kommunen en frist på ca. 3 måneder til endelig  

 låneoptagelse, og der bør derfor beregnes renter i en periode frem til 9  

 måneder efter regnskabet indsendes til godkendelse.
Driftstab; Hvis der er tomme beboelseslejligheder eller erhverv, kan udgiften hertil  

 medtages som en støtteberettiget udgift og finansieres midlertidigt over  

 byggelånet.
Inden byggeriets opstart bør omfanget beregnes, så udgiften kan  

 indgå i tilsagnet.
 I henhold til finansieringscirkulæret kan alene medtages driftstab for en  

 periode op til tre måneder før byggeriets start og indtil seks måneder efter,  

 men kun hvis det godtgøres, at tabet ikke kunne have været undgået.
 I de lejemål, hvor beboerne er blevet permanent genhuset, og hvor kommunen  

 har valgt at benytte sig af anvisningsretten, betales lejen af kommunen, og  

 der opstår derfor ikke noget driftstab i disse lejemål.
 Finansieringsomkostninger:
 Det anbefales, at finansieringsomkostninger beregnes både for byggelånet  

 og realkreditfinansieringen, idet det er vigtigt, at så mange udgifter som  

 muligt medtages i tilsagnet, der senere danner grundlag for a'conto  

 belåningen.
 Udgiften til byggelånsfinansieringen dækker udgifter til stempel og gebyr  

 af ejerpantebrev, stempling af eventuel kommunegaranti samt bankens  

 ekspeditionsgebyr for lånets oprettelse.
Udgifter til realkreditbelåningen omfatter stempel, gebyr og kurtage til  

 henholdsvis det værdiforøgende- og det tabsgivende lån.
Stiftelsesprovision  

 finansieres ved mersalg af obligationer og indgår ikke i byggeregnskabet som  

 en særskilt post.
 Honorar, byggesagsadministrator:
 Beregning heraf sker med udgangspunkt i finansieringscirkulæret og med  

 hensyntagen til det forventede tidsforbrug ved sagens gennemførelse.
 Finansieringscirkulærets honorarsatser er vejledende og udtryk for, hvad  

 der maksimalt kan godkendes.
 Driftsbudget:
Det seneste varslede budget med tilhørende dokumentation skal medsendes  

 til brug for fastsættelse af lejeforhøjelse som følge af arbejdernes  

 gennemførel se.
Er det omkostningsbestemte lejebudget ikke ajourført med de  

 seneste lovlige stigninger, bør dette ske nu.
Herved undgåes et senere  

 budgetleje efterslæb, der som følge af byfornyelsen vil være vanskelig at  

 indhente på et senere tidspunkt.
 Det anbefales samtidig at lave beregninger på, hvilke  

driftsstigninger  arbejderne vil medføre således, at der kan tages  

 hensyn hertil ved den foreløbige fastsættelse af lejestigningen.
 Uanset der kun er tale om en foreløbig fastsættelse, er det denne, der  

 danner grundlag for den lejeforhøjelse, der skal træde i kraft, når  

 arbejderne er afsluttet, og for at få denne så korrekt så muligt, bør de  

 forventede driftsstigninger oplyses over for kommunen.
 Med de seneste ændringer i byfornyelseslovens § 62 er der åbnet mulighed  

 for, at kommunen i husleje-/byfornyelsesnævnet kan få prøvet lovligheden  

 af den leje , der opkræves.
 Hvis kommunen skønner, at lejen overstiger det lejedes værdi, er der pligt  

 til at indbringe spørgsmålet for nævnet.
 Det er derfor vigtigt, at der ved indsendelse af budgettet medsendes  

 fuldstændig dokumentation for udgifterne, idet der for kommunen er mulighed  

 for at fremkomme med indsigelser mod lejeforhøjelser, der er trådt i kraft op  

 til tre år før, byfornyelsesbeslutningen er truffet.
I andelsboligforeninger indsendes det senest godkendte regnskab  

 samt budget.
Ud fra dette materiale fastsætter kommunen den boligafgift, der  

 skal lægges til grund for støtteberegningen.
 Arealoplysninger:
 I mange ældre ejendomme er der tvivl om, hvorvidt de arealer, der opkræves  

 leje for, svarer til det rent faktiske areal.
 Det anbefales i forbindelse med byfornyelsen at få foretaget en opmåling  

 af ejendommen for at komme dette tvivlsspørgsmål til livs.
 Nogle kommuner anerkender ikke udgifter til landmåler, men her kan  

 opmålingen alternativt foretages af teknikeren på tegninger.
Hvis opmålingen afviger fra det, der hidtil er opkrævet leje for,  

 bør der redegøres herfor overfor kommunen.
Redegørelsen skal indeholde en  

 opgørelse over det areal, der opkræves leje for på nuværende tidspunkt samt  

 det areal, der fremover vil blive opkrævet for, en forklaring på differencen  

 samt angivelse af, hvilken betydning dette har for fordeling af  

 driftsudgifterne.
 Der bør fremsendes en tilsvarende redegørelse til BBR-registret, så  

 oplysningerne her bliver korrekte.
 I de tilfælde, hvor der sker inddragelse af beboelse til fællesrum,  

 erhverv indrettes til beboelse eller lignende, bør der også redegøres  

 tilsvarende over for kommunen, herunder BBR-registret.
 En væsentlig del af ovennævnte arbejde er i boligforbedringssager  

 på ejers initiativ udført på et tidligere tidspunkt.
Da den samlede udgift som nævnt i boligforbedringssager er maksimeret, og  

 der derfor ikke kan forventes tilsagnsforhøjelse, såfremt det oprindelige  

 ansøgte beløb ikke er tilstrækkeligt, er det i disse sager særligt vigtigt,  

 at udgifterne opgøres så præcist som muligt.
Særligt byggelånsrenter, hvor  

 satsen som oftest er variabel, kan dog være vanskelige at opgøre præcist.
F Efter godkendelse af licitationen Etablering af byggelån Når kommunen har godkendt licitationsresultatet, meddeles endeligt  

tilsagn  til arbejdernes gennemførelse.
 Med udgangspunkt i dette tilsagn kan oprettes byggelån på de vilkår, der  

 er godkendt af kommunen.
Hvis perioden fra afgivelse af lånetilbud og til lånets endelige  

 etablering har været lang, kan den årlige rentesats have ændret sig.
Medfører  

 dette en højere byggelånsrente, skal denne ændring forelægges kommunen til  

 godkendelse, idet der vil være tale om ændrede forudsætninger for  

 långivningen.
Kommunegaranti I henhold til byfornyelseslovens § 58 kan kommunen yde kommunegaranti for  

 byggelånet.
Ved forhandling med byggesagsadministrator danner kommunen sig et  

 overblik over de konkrete prioriteringsforhold i ejendommen og vurderer  

 samtidig, om disse giver anledning til, at krav om kommunegaranti skal  

 imødekommes af hensyn til sagens gennemførelse.
 Det bemærkes, at kommunen ikke har en forpligtelse til at yde  

 kommunegaranti, men har mulighed for at stille garantien, hvis det er  

 nødvendigt under hensyn til byfornyelsessagens konkrete omstændigheder.
 Såfremt ejeren er et selskab med begrænset ansvar, kan kommunalbestyrelsen  

 som betingelse for at yde garanti stille krav om, at selskabets hovedaktionær  

 eller andre personer, der har bestemmende indflydelse på selskabet, hæfter  

 personligt.
 Hvis der stilles krav om kommunegaranti for lånet, skal følgende materiale  

 i kopi indsendes til kommunen:
 * Underskrevet byggelånskontrakt.
 * Bankens almindelige betingelser for ydelse af byggelån.
* Angivelse af eventuelle foranstående pantebreve.
Hvis der er tale om  

 ejerpantebreve skal oplyses, hvad pantebrevet ligger til sikkerhed for.
* Ejerpantebrev, der udstedes af ejeren til sikkerhed for byggelånet.  

 Nogle kommuner accepterer, at der til sikkerhed for byggelånet udstedes  

 skadesløsbrev til kommunen.
Udgiften til etablering heraf er begrænset, idet  

 skadesløsbrevet som udgangspunkt er stempelfrit.
For at undgå, at pantebrevet  

 skal forhøjes, hvis der meddeles tilsagnsforhøjelse, anbefales det, at  

 pantebrevet udstedes eksempelvis 30% større end det oprindelige tilsagn.  

 Pantebrevet skal være tinglyst anmærkningsfrit, hvilket først kan ske, når  

 kommunen har meddelt tilladelse hertil.
* Sekundær håndpantsætningserklæring, hvorved ejerpantebrevet pantsættes  

 til kommunen.
Når erklæringen er underskrevet af ejeren og noteret af banken,  

 skal originalen indsendes til kommunen.
 * Forhåndsudtalelse fra realkreditinstitut vedrørende endelig finansiering  

 og med angivelse af størrelsen af eventuel kommunal garanti.
 Entreprisekontrakt:
Byggesagsadministrator udarbejder entreprisekontrakt efter oplæg fra  

 teknikeren.
Byggesagsadministrator deltager ligeledes i forhandlinger med  

 entreprenøren.
 Af hensyn til ejerens sikkerhed skal kontrakten være underskrevet og  

 garantistillelse fra entreprenøren etableret inden byggestart.
 Da der er tale om et offentligt støttet byggeri, er der flere aspekter,  

 der ligesom i teknikeraftalen skal tages stilling til ved udarbejdelse af  

 entrepriseaftalen.
 Således bør det i kontrakten anføres:
 Særligt ved boligforbedringsarbejder er det vigtigt at anføre, at  

 udgifterne er maksimeret til det af kommunen godkendte beløb, især hvis der  

 ikke kan forventes tilsagnsforhøjelse.
 Når kontrakten er underskrevet og stemplet, bør et eksemplar indsendes til  

 kommunen.
 Forsikring:
 Det anbefales, at der til imødekommelse af eventuelle konflikter om  

 dækning af skader opstået under byggeriet tegnes kombineret  

 entrepriseforsikring i det forsikringsselskab, hvor ejendommen allerede er  

 forsikret.
 Der skal endvidere ske underretning af selskabet om, at byggeriet udføres,  

 således at brand- og stormskadeforsikring er gældende.
 Forsikringsselskabet skal for at afgive tilbud om kombineret  

 entrepriseforsikring have oplysninger om, hvilke arbejder der skal  

 udføres, udgifterne hertil samt tidsplanen herfor.
Hvis der ikke tidligere på ejendommen har kunne tegnes forsikring for  

svampe- og insektskader , bør forsikringsselskabet oplyses om, at der  

 ønskes en sådan efter arbejdernes gennemførelse.
Forsikringsselskabet bør  

 kontaktes herom allerede ved byggestart, således at selskabet har mulighed  

 for at komme med bemærkninger til projektet og byggeriet, der kan have  

 indflydelse på tegning af forsikringen.
 Det er byggesagsadministrator, der i samarbejde med teknikeren sørger for  

 tegning af de nødvendige forsikringer, idet byggesagsadministrator har  

 ansvaret herfor.
 Da flere kommuner stiller som betingelse for støtte til arbejdernes  

 gennemførelse, at ejendommen efterfølgende kan forsikres mod svamp og  

 insekter, må der indhentes tilbud fra andet forsikringsselskab, hvis det  

 oprindelige forsikringsselskab ikke ønsker at udvide forsikringen.
Ligeledes er det et krav ved den endelige finansiering, som vilkår for  

 låneudbetalingen, at ejendommen kan forsikres mod svamp og insekter.
Opfyldes  

 vilkåret ikke, kan der ikke optages lån, og da det er en betingelse for  

 udbetaling af støtte, vil dette betyde tab for ejeren.
 Kommunen informeres om, hvorvidt svampe- og insektskadeforsikring er eller  

 kan tegnes.
 Ved boligforbedringsarbejder , hvor der kun sker en begrænset  

 istandsættelse af ejendommen, kan tegning af svampe- og insektskadeforsikring  

 uden forbehold være vanskelig.
 Teknikeren skal tillige forsikre sit arbejde, og såfremt den almindelige  

 rådgiveransvarsforsikring ikke kan dække det aktuelle projekt, anbefales det,  

 at der stilles krav om tegning af projektansvarsforsikring .  

 Dokumentation for, at sådan forsikring er tegnet, skal fremvises på  

 forlangende.
 Ligeledes skal entreprenøren tegne almindelig ansvarsforsikring.  

 Entreprenøren er i et vidt omfang omfattet af ejendommens almindelige  

bygningsforsikring samt den midlertidige all-risk forsikring, der  

 dermed supplerer entreprenørens ansvarsforsikring  .
 Den kombinerede entrepriseforsikring bør omfatte både bestående bygninger  

 og ansvar.
For andelsboligforeninger er der mulighed for at tegne  

retshjælpsforsikring  til dækning af eventuelle omkostninger i  

 forbindelse med efterfølgende mangelssager.
En sådan forsikring kan være  

 aktuel, hvis byggeskadefonden i forbindelse med deres 5-års gennemgang finder  

 mangler ved byggeriet og tilkendegiver først at ville dække disse, når man  

 har forsøgt at finde en erstatningsansvarlig for manglerne.
 En sådan forsikring kan ikke tegnes i private udlejningsejendomme.
 Genhusning:
 I langt de fleste byfornyelsessager, der gennemføres inden for seks  

 måneder, skal der ske midlertidig genhusning af beboerne, jfr.  

 byfornyelseslovens §§ 44 og 44 a.
 Beboerne vil allerede på tidspunktet for projektudarbejdelsen være  

 orienteret herom.
 Så snart licitationsresultatet er godkendt og byggelån etableret, skal  

 genhusningen iværksættes for at undgå forsinkelser.
Det er kommunen eller kommunens rådgiver (eksempelvis  

 byfornyelsesselskaberne), der sørger for genhusningen, men først når de har  

 modtaget dokumentation for, at arbejderne er klar til at blive igangsat.
Det  

 endelige tidspunkt for ombygningens start skal aftales med kommunen eller  

 kommunens rådgiver, så der er mulighed for at fremskaffe det nødvendige antal  

 midlertidige boliger til det rigtige tidspunkt.
Kommunen eller kommunens rådgiver skal derfor til brug for genhusningen  

 modtage * kopi af kommunens tilsagn, * lejeliste samt * tidsplan for arbejderne.
 Lejerne har lovmæssigt krav på tre måneders varsling, jfr. lejelovens §  

 55.
 I praksis er beboerne dog oftest indstillet på at flytte så hurtigt som  

 muligt, og det er derfor i langt de fleste tilfælde tilstrækkeligt at  

 orientere beboerne om, at arbejderne påbegyndes på et angivet tidspunkt, og  

 at proceduren for genhusning så vidt muligt skal være afsluttet på dette  

 tidspunkt.
Beboerne skal gøres opmærksom på, at de ved fraflytningen skal sørge for,  

 at lejemålet ryddes fuldstændigt, herunder også eventuelle pulterrum udenfor  

 lejligheden.
Herved undgås efterfølgende diskussioner om manglende inventar  

 eller lignende.
I meget få tilfælde strækker byggeriet sig over mere end seks måneder  

  . Hvor byggeperioden oprindeligt er planlagt til at vare mere end seks  

 måneder, kan beboerne opsiges og genhuses permanent, hvilket også sker med  

 kommunens hjælp.
Man bør her være opmærksom på, at proceduren ved  

 genhusningen meget vel kan tage længere tid, idet der nu er tale om, at  

 beboerne skal tage stilling til, om de tilbudte erstatningslejligheder kan  

 accepteres som fremtidig bolig.
Under alle omstændigheder har lejerne dog kun  

 krav på tre måneders opsigelse, uanset der i kontrakten måtte være fastsat  

 andet.
 Hvis lejen efter byfornyelsens gennemførelse stiger med mere end 80  

 kr./(m2), jfr. byfornyelseslovens § 38, har beboerne krav på permanent  

 genhusning, uanset om byggeriet strækker sig over mindre end seks måneder.  

 Det er også i disse tilfælde kommunen eller kommunens rådgiver, der sørger  

 for genhusningen.
 Ejeren har pligt til at stille ledige lejligheder som følge af permanent  

 genhusning til rådighed for kommunen, jfr. byfornyelseslovens § 42.
 I de lejemål, hvor aftale er indgået efter, ejeren er gjort bekendt med,  

 at lejligheden skal rømmes, kan lejeren ikke blive permanent genhuset.  

 Lejeren skal i overensstemmelse med reglerne i byfornyelseslovens § 39 gøres  

 opmærksom herpå.
Erhvervslejere har ikke ret til at blive genhuset hverken midlertidigt  

 eller permanent.
Derimod modtager de en godtgørelse for tab forårsaget af, at  

 lejemålet må fraflyttes enten under byggeriet eller som følge af, at  

 erhvervet nedlægges på grund af byfornyelsen, og lejemålet derfor fraflyttes  

 permanent.
 Godtgørelsens størrelse afgøres ved forhandling mellem lejeren selv og  

 kommunen eller kommunens rådgivere.
 Erhvervslejere har mulighed for at indbringe afgørelsen for  

 taksationskommissionen inden 4 uger efter, afgørelsen er modtaget af lejeren,  

 jfr. byfornyelseslovens §§ 36 - 37 og 47.
Erhvervslejere, der bliver boende under byfornyelsens gennemførelse, har  

 som udgangspunkt ikke krav på godtgørelse for gener på grund af byggeriet.  

 Dog er der adgang til huslejereduktion, såfremt det kan dokumenteres, at det  

 lejedes værdi reduceres under byggeriet.
Det driftstab, som ejeren påføres  

 som følge heraf, kan dækkes over byggesagen.
 Andelshavere kan også genhuses både midlertidigt og permanent  

 efter de samme regler som lejere.
 Ved permanent genhusning påhviler det dog andelshaveren selv at sælge sin  

 andel, ligesom en eventuel dobbelt husleje som følge af, at andelen ikke  

 umiddelbart kan sælges, ikke betales af det offentlige.
 Hvis der skal gennemføres boligforbedringsarbejder har beboere og  

 andelshavere krav på genhusning henholdsvis midlertidigt og permanent på  

 tilsvarende vilkår, som ved gennemførelse af byfornyelsesarbejder.
 Når beboerne er midlertidigt genhuset, fortsætter de med at betale husleje  

 i det gamle lejemål, medens lejen i det midlertidige lejemål betales af det  

 offentlige.
Hvis der i ejendommen var tomme lejemål umiddelbart inden arbejdernes  

 påbegyndelse, og der således ikke indgår nogen lejeindtægt under byggeriet,  

 opgøres den manglede lejeindtægt som en del af det driftstab, der kan  

 godkendes af kommunen som en støtteberettiget udgift.
Driftstabet udbetales  

 over byggelånet efter fremsendt dokumentation.
Reglerne om genhusning findes i byfornyelseslovens kapital IV.
De mere  

 specifikke regler er nærmere beskrevet i cirkulære nr. 129 af 26. november  

 1985 om erstatningsboliger m.v.
 Umiddelbart inden arbejderne opstartes, skal beboerne i naboejendommene  

 orienteres, særligt eventuelle erhvervslejere.
 Lånetilbud på endelig finansiering:
Så tidligt som muligt i sagsforløbet og senest når tilsagn om offentlig  

 støtte er modtaget, fremsendes ansøgning om tilbud på den endelige  

 finansiering til realkreditinstituttet.
Kommunen får derved bedre mulighed  

 for at opfylde sin pligt efter byfornyelseslovens § 58, stk. 3, samtidig med  

 at a'conto udbetaling af realkreditlånene kan ske på så tidligt et tidspunkt  

 som muligt.
 Med ansøgningen skal medsendes følgende oplysninger:
 * Tilsagn om støtte.
 * Oplysning om foranstående prioriteter.
 * Seneste driftsbudget/godkendt regnskab og budget.
 * Lejeliste herunder oplysninger om eventuelle tomme lejemål.
 * Ejendomsforsikring.
 * BBR-ejermeddelelse.
 * Seneste offentlige ejendomsvurdering.
 * Tingbogsattest.
 På baggrund heraf udarbejder realkreditinstituttet et lånetilbud, ligesom  

 realkreditinstituttet eventuelt via ejeren kontakter kommunen, hvis der i  

 tilbuddet betinges hel eller delvis garanti for det værdiforøgende lån.
 Når lånetilbud er modtaget, ansøges kommunen om tilladelse til lysning af  

 pantebrevene, idet dette ofte bør ske inden byggeriets påbegyndelse, hvorved  

 der spares udgifter til stempel.
 Med hjemmel i Bygge- og Boligstyrelsens cirkulæreskrivelse af 5. juli 1996  

 er der nu mulighed for, at der kan ske etapevis a'conto udbetaling, uanset  

 det samlede byggeri ikke er afsluttet.
 En betingelse herfor er, at der kan ske en afgrænsning af de afsluttede  

 arbejder, der kan danne grundlag for en lejeforhøjelse.
 Hvis dette er tilfældet, kan hjemtages 80% af den del af det samlede  

 tilsagn, der vedrører denne etape.
 Er det ikke muligt at opdele arbejderne, afventer a'conto udbetaling af  

 lånene byggeriets afslutning.
G Inden byggeriets opstart Reglerne i byfornyelsesloven giver mulighed for at istandsætte en ejendom  

 gennemgribende.
I følge Boligministeriets vejledning om kvalitetsnormer og  

 friarealforbedring punkt 6.8 gives der kun støtte til indvendige  

 vedligeholdelsesarbejder, når der er tale om overflader i rum, der i øvrigt  

 berøres af byfornyelsen.
Således kan der ikke forventes støtte til maling og tapetsering, hvis  

 byfornyelsesarbejderne i henhold til kommunens opfordring alene vedrører  

 udvendige arbejder.
Da der derfor ikke er sikkerhed for, at samtlige arbejder  

 kan godkendes som støtteberettigede, bør ejeren derfor allerede i  

 planlægningsfasen tage stilling til, hvorvidt der skal udføres arbejder for  

egen regning .
 Såfremt dette skal ske, bør disse medtages i hovedprojektet, så der opnås  

 en konkurrencemæssig pris på specialydelserne.
 I udlejningsejendomme, hvor der er indvendig vedligeholdelseskonto, kan en  

 eventuel positiv saldo anvendes til istandsættelse af overflader i  

beboelses lejlighederne .
Med de seneste ændringer i lejeloven er der mulighed for at aftale  

 anvendelsen af hensættelsesmidlerne med beboerne.
Det anbefales derfor at  

 gennemgå byggesagen og vurdere, hvorvidt der er udgifter, der ikke godkendes  

 som støtteberettigede, men som efter aftale med beboerne kan finansieres via  

 en eventuel positiv saldo på vedligeholdelseskontoen.
Herudover bør det vurderes, om eventuelle erhvervslejemål skal  

 istandsættes for ejers egne midler.
Dette kan være nødvendigt, hvis  

 lejemålene står tomme, og der bør derfor foretages en beregning af, hvorvidt  

 en istandsættelsesudgift på længere sigt vil være rentabel som følge af en  

 højere lejeindtægt.
 Ved denne vurdering er det også værd at bemærke sig, at der efter  

 byfornyelsesloven er hjemmel til at yde støtte til indretning af beboelse i  

 tidligere erhvervslokaler.
 Arbejder i erhvervslejemål, der er direkte følgearbejder til ombygningen i  

 øvrigt, kan forventes godkendt som støtteberettigede.
 Således vil der kunne forventes godkendelse af etablering af fjernvarme i  

 erhvervslejemål samt nye vinduer, når dette i øvrigt installeres i bygningen.  

 Ligeledes vil konstaterede svampeskader blive udbedret, og nødvendige  

 følgearbejder så som istandsættelse af overflader kan eventuelt forventes  

 godkendt i erhvervslejemålene.
 Forbedring af erhvervsvirksomhedens driftsinventar eller materialer falder  

 udenfor lovens støtteområde.
 Da godkendelse af istandsættelse af erhvervslejemål varierer fra kommune  

 til kommune, anbefales det at tage kontakt til kommunen i hvert enkelt  

 tilfælde.
 Der er mulighed for at lade ejendommen frivilligt momsregistrere ,  

 hvis der er erhvervslejere.
 En betingelse herfor er, at erhvervslejerne erklærer sig indforståede med,  

 at lejen pålægges moms.
H Under byggeriet Godkendelse af udbetalinger:
 Ved byggerier, hvor der er ydet kommunegaranti for byggelånet,  

 stiller de fleste kommuner krav om, at ingen fakturaer må honoreres fra  

 byggelånet, medmindre kommunen eller kommunens rådgiver har godkendt disse.
 I de kommuner, hvor fakturaerne skal godkendes af kommunen inden  

 udbetaling, bør der laves aftale om, at fakturaerne efter godkendelse af  

 kommunen sendes direkte til byggelångivende bank, der sørger for betaling.  

 Herved spares tid.
 Byggesagsadministrator skal fra banken modtage orientering om, hvilke  

 fakturaer der er udbetalt hvornår, og på baggrund heraf løbende ajourføre  

 betalingsplanen og sørge for, at tilsagnet ikke overskrides, både for så vidt  

 angår den samlede udgift, men også inden for de enkelte kategorier.
 Fakturaerne skal godkendes af teknikeren, inden de sendes til kommunen.  

 Ligeledes bør byggesagsadministrator attestere fakturaen for kontrol af, om  

 udgiften kan afholdes indenfor det meddelte tilsagn.
 Det er dermed teknikerens ansvar, at der kun betales for arbejder, der er  

 udført og godkendt af kommunen, mens det er byggesagsadministrators ansvar,  

 at udgiften ligger indenfor tilsagnet.
 Teknikerens egne fakturaer vil normalt skulle attesteres af  

 byggesagsadministrator suppleret med tiltrædelse af ejeren.
Byggesagsadministrators fakturaer skal også godkendes af ejeren inden  

 honorering.
Modsat teknikerens honorar er der ingen retningslinier for, på  

 hvilke tidspunkter af byggesagen honoraret forfalder.
 Som tidligere anført findes de vejledende regler i  

 finansieringscirkulæret, afsnit 4.5.4.
Samtlige udgifter ved driftstab som følge af tomme lejemål skal dokumenteres, før beløbet kan trækkes fra  

 byggelånet.
Det er byggesagsadministrator, der sørger for dokumentation for  

 driftsudgifterne ved løbende at indsende opgørelser herover.
Alt efter, hvor  

 lang tid byggesagen strækker sig, og hvor stort det månedlige driftstab er,  

 bør der fremsendes opgørelse for omkring tre måneder ad gangen.
 Reglerne om driftstab findes i finansieringscirkulæret, punkt 4.5.7.
 Ved byggerier, uden kommunegaranti for byggelånet fremsendes  

 fakturaerne direkte til byggelångivende bank, der sørger for udbetaling,  

 eventuel efter behørig besigtigelse af bankens byggesagkyndige.
Tekniker samt byggesagsadministrator godkender fakturaerne inden  

 udbetaling, idet ejeren godkender byggesagsadministrators fakturaer.
Ofte vil  

 byggelångivende bank kræve, at låntager accepterer udbetalingerne over  

 byggelånet, og der bør derfor udarbejdes fuldmagt til tekniker og  

 byggesagsadministrator om, at de på ejerens vegne kan godkende fakturaer til  

 udbetaling.
 Fakturaerne bør indsendes samlet til banken, eksempelvis en gang om  

 måneden, dog under hensyntagen til betalingsfristen.
 Tilsagnsforhøjelse:
 Det bør i videst muligt omfang undgås, at der under byggeriet skal  

 indsendes ansøgninger om mertilsagn.
 Det er derfor nødvendigt med en grundig førregistrering, hvilket sker  

 inden udarbejdelse af prissat projektforslag.
 Ikke desto mindre kan det alligevel blive nødvendigt at søge om mertilsagn  

 undervejs, typisk hvor der pludselig konstateres svampeskader, eller hvor det  

 viser sig, at de udgifter, man havde forudsat i projektet, ikke er  

 tilstrækkelige.
 Det er vigtigt, at arbejderne ikke iværksættes, før mertilsagn er meddelt  

 af kommunen.
 Byggesagsadministrators opgave i forbindelse med  

 mertilsagnsansøgning er den samme som ved fremsendelse af godkendelse af  

 licitationen.
Byggesagsadministrator skal sørge for oplysninger om * byggelånsrenter for merudgiften, * finansieringsomkostninger, * øget driftstab, hvis byggeperioden forlænges, * administrationshonorar og * forhøjelse af eventuel kommunegaranti for byggelånet.
 Er der allerede fremsendt varsling om lejeforhøjelse, skal beboerne  

 orienteres om, at denne først træder i kraft på et senere tidspunkt, og at de  

 dermed også først kan flytte tilbage til ejendommen på et senere tidspunkt.  

 Ligeledes skal kommunen eller kommunens rådgiver orienteres om, at den  

 midlertidige genhusning forlænges.
 Når kommunen har godkendt tilsagnsforhøjelsen, anmodes banken om at  

 forhøje byggelånet, så dette svarer til det nu meddelte tilsagn.
Er der givet kommunegaranti for byggelånet, udarbejder banken ny sekundær  

 håndpantsætningserklæring og eventuel supplerende sikkerhed, der skal  

 indsendes til kommunen med anmodning om forhøjelse af garantien.
Det  

 nugældende tilsagn fremsendes til realkreditinstituttet, der herefter  

 udarbejder nyt lånetilbud.
 Hvis der siden seneste lånetilbud er sket væsentlige ændringer i  

 driftsudgifterne, skal dette tillige meddeles realkreditinstituttet.
De nye lånetilbud udarbejdes som tillægslån, hvis de oprindelige  

 lånetilbud allerede er tinglyst.
Byggesagsadministrator anmoder kommunen om  

 tilladelse til tinglysning på grund af pantsætningsforbudet.
 Realkreditinstituttet fremsender ny beregning af kommunegaranti til  

 kommunens godkendelse i medfør af byfornyelseslovens kapitel VII.
 Hvis der er tale om en tilsagnsforhøjelse af væsentligt omfang for så vidt  

 angår håndværkerudgifterne, bør der udarbejdes tillæg til  

entreprisekontrakten således, at entreprenørgarantien tilsvarende  

 forhøjes under hensyn til arbejdernes omfang.
Når byggeperioden forlænges, skal den kombinerede  

 entrepriseforsikring  forlænges tilsvarende.
Teknikeren sørger for  

 udarbejdelse af tillæg til entreprisekontrakten og for forlængelse af  

 entrepriseforsikring i samarbejde med byggesagsadministrator, idet  

 sidstnævnte har det endelige ansvar herfor.
 Da der i boligforbedringssager er tale om et maksimeret godkendt  

 beløb, skal det understreges, at det normalt ikke kan forventes, at  

 kommunen meddeler støttetilsagn til ekstraudgifter, der opstår undervejs i  

 byggesagen.
 Kommunen har kun mulighed for at godkende yderligere udgifter, hvis der er  

 plads inden for den årlige finanslovsbevilling til byfornyelse- og  

 boligforbedring, og da der i de fleste kommuner er ventelister for  

 boligforbedringsarbejder, er dette sjældent tilfældet.
 Kommunen skal kontaktes, hvis der måtte opstå behov for eventuelle  

 forhøjelser til dækning af ekstraordinære, uforudsete udgifter.
I Tre måneder inden afslutning Varsling af lejeforhøjelse:
 Med lov nr. 418 af 1. juni 1994 om ændringer i lov om byfornyelse og  

 boligforbedring er der indført et nyt lejefastsættelsessystem.
 Dette gælder for beslutninger efter byfornyelsesloven, hvortil der  

efter ud gangen af 1994 meddeles kommunalbestyrelsen bindende tilsagn fra  

 Bygge- og Boligstyrelsen .
 Det bemærkes, at denne dato ikke har nogen sammenhæng med den dato, hvor  

 kommunen meddeler tilsagn om støtte til arbejdernes gennemførelse i de  

 enkelte ejendomme.
 De væsentligste ændringer i lejefastsættelsen vedrører det lejeniveau, der  

 maksimalt kan fastlægges efter byfornyelsesarbejdernes gennemførelse, samt en  

 begrænsning for beboerne i at indbringe byfornyelsesforhøjelsen for  

 huslejenævnet eller i de uregulerede kommuner, byfornyelsesnævnet.
 Som udgangspunkt kan beboerne i de ejendomme, der er omfattet af de nye  

 regler ikke indbringe lejeforhøjelsen for husleje- eller byfornyelsesnævnet,  

 når denne er fastsat af kommunen.
 Dog er der følgende undtagelsesbestemmelser:
* Hvis den endelige lejeforhøjelse overstiger den midlertidige  

 lejefastsættelse meddelt i forbindelse med det første kommunale tilsagn, * hvis det skønnes, at de udførte arbejder ikke svarer til projektet, og * hvis det skønnes, at fastsættelsen af de værdiforøgende udgifter ikke  

 stemmer overens med de udførte arbejder.
Herudover kan både lejer, ejer og kommunen anmode husleje- eller  

 byfornyelsesnævnet om at reducere lejeniveauet i de ejendomme, hvor dette er  

 fastsat til mellem 83-100% af lejen i nyt almennyttigt boligbyggeri.
De  

 nærmere bestemmelser herom findes i byfornyelseslovens § 60, stk. 6.
 Lejefastsættelsen efter byfornyelsesarbejdernes gennemførelse i ejendomme,  

 hvor Boligministeriet har meddelt tilsagn efter 1994, sker alene efter  

 bestemmelserne i byfornyelseslovens § 60.
 Lejen kan her godt overstige det lejedes værdi, hvis der kan dokumenteres  

 tilsvarende forbedringsudgifter.
 Der er dog fortsat begrænsninger på, hvor meget lejen kan stige, idet  

 denne ikke må overstige lejen i nyt almennyttigt boligbyggeri i området.
 Niveauet herfor fastsættes 1 gang årligt af bygge- og boligstyrelsen og er  

 senest reguleret ved bekendtgørelse nr. 55 af 6. februar 1996 om fastsættelse  

 af det maksimale lejeniveau for 1996 om lejemål omfattet af  

 byfornyelseslovens § 60 stk. 3.
 Kommunen godkender i forbindelse med det første tilsagn lejen, og herefter  

 skal varslingen ikke godkendes af kommunen.
I ejendomme, der er beliggende i karreer, hvor kommunen har modtaget  

 tilsagn fra Boligministeriet inden udgangen af 1994 , kan beboerne  

 indbringe lejevarslingen for nævnet uanset begrundelsen.
Ejendomme, hvor  

 kommunen har modtaget bindende tilsagn fra Boligministeriet inden udgangen af  

 1994, er fortsat omfattet af reglerne om det lejedes værdi.
 I disse ejendomme skal den foreløbigt varslede forbedringsforhøjelse  

 indsendes til godkendelse i kommunen tillige med varsling af øgede  

 driftsomkostninger.
 De nye regler om lejefastsættelse er udførligt beskrevet i vejledningen  

 fra 24. januar 1995. For de ejendomme, der fortsat er omfattet af reglerne om  

 det lejedes værdi, henvises til Bygge- og Boligstyrelsens vejledning af 14.  

 december 1994 vedrørende de omfattende ændringer i lejelovene.
 Der skal varsles foreløbig lejeforhøjelse til ikrafttræden den dag,  

 arbejderne afleveres, og beboerne flytter tilbage til ejendommen.
Varslingen skal dermed udsendes senest tre måneder inden lejemålene er  

 klar til indflytning, og dette påhviler byggesagsadministrator.
For at  

 overholde tidsfristen er det nødvendigt, at udarbejdelse af lejevarslinger  

 påbegyndes på et meget tidligt tidspunkt.
 Lejevarslingen skal opfylde formkravene i byfornyelseslovens § 60 a.
 Her bør særligt fremhæves følgende:
Hvornår lejeforhøjelsen træder i kraft, herunder et forbehold om, at hvis  

 byggeriet forsinkes, udskydes ikrafttrædelsesdatoen tilsvarende.
Hvor meget forbedringsandelen, der danner grundlag for lejeforhøjelsen, udgør.
 Her kan som dokumentation over for lejerne medsendes kopi af kommunens  

 tilsagn og foreløbige opgørelse af lejen efter arbejdernes gennemførelse.
 Hvor der har været udført forskellige forbedringsarbejder i de enkelte  

 beboelseslejligheder, skal byggesagsadministrator være opmærksom herpå, idet  

 den samlede udgift i dette tilfælde ikke kan fordeles ligeligt på  

 lejlighederne.
Hvor mange Lejevarslingen er alene foreløbig og vil blive reguleret, når  

 byggeregnskab er godkendt og forbedringsandelen er endelig fastsat.
 Indsigelsesfristen er seks uger, og kommunen skal godkende lejen,  

 hvilket lejerne skal oplyses om.
 Samtidig med varsling af forbedringsforhøjelse anbefales det, at  

driftsbudgettet ajourføres og varsles.
Oftest vil der være stigninger i driftsbudgettet som følge af byfornyelsen  

 i form af øgede elafgifter m.v.
Ligeledes vil der efter etablering af  

 gårdanlæg skulle opkræves et beløb til driften heraf, ligesom der kan  

 forventes stigninger i forsikringspræmien som følge af, at  

 bygningsforsikringen udvides.
Denne udgift medtages også over ejendommens  

 driftsbudget.
 Endvidere kan der være sket en ændret fordeling af beboelsesprocenten på  

 grund af ændret areal eller inddragelse af erhverv til beboelse eller  

 beboelse til fællesrum.
 Mange ejendomme har tidligere haft indi-viduel opvarmning og dette ændres  

 nu, hvorfor der også skal varsles for a'conto varme.
 Varsling af stigninger i omkostninger og forbedringsforhøjelse kan  

 gennemføres som en samlet lejevarsling.
 Hvis driftsudgifterne stiger bør dette meddeles kommunen, idet det kan  

 betyde, at den samlede leje herefter vil overstige lejen for det fastsatte  

 maksimale lejeniveau, og i såfald vil kommunen reducere  

 forbedringsforhøjelsen.
 Typisk vil dette dog først ske i forbindelse med den endelige  

 lejefastsættelse samtidig med godkendelse af byggeregnskabet, hvilket kan  

 betyde, at der hos beboerne i en periode opkræves en for høje leje, der  

 efterfølgende skal tilbagebetales.
 I andelsboligforeninger skal tillige opkræves en a'conto forhøjelse af  

 bolig afgiften.
 Boligafgiften efter byfornyelsen fastsættes på tilsvarende vis som i  

 udlejningsejendomme.
 Dog er der ikke de samme formkrav ved varsling af forhøjelsen i  

 andelsboliger, ligesom andelshavere, der bor i ejendomme, hvor kommunen har  

 modtaget Boligministeriets tilsagn efter udgangen af 1994, alene har mulighed  

 for at indbringe spørgsmålet om fastsættelse af en lavere boligafgift for  

 husleje - eller byfornyelsesnævnet med henvisning til dårlig arealudnyttelse,  

 opholdsarealer eller den enkelte boligs dårlige klima.
 Da andelshaverne samtidig er ejere af ejendommen, består den almindelige  

 klageadgang til byfornyelsesnævnet vedrørende hele byggesagen dog sideløbende  

 med ovennævnte begrænsede klageadgang.
 På den måde er der også indirekte mulighed for at klage over  

 boligafgiftsforhøjelsen, idet der kan klages over kommunens fordeling af  

 udgifterne.
 Genudlejning:
Hvor kommunen har sørget for permanent genhusning af beboere, har kommunen anvisningsretten til de dermed opståede tomme lejligheder.
Det følger af  

 Byfornyelseslovens §§ 42-43. Dette gælder dog ikke i andelsboliger .  

 Hvis en andelshaver genhuses permanent, er det andelshaveren selv, der har  

 ansvaret for at få solgt sin andel efter andelsboligforeningens almindelige  

 regler.
 Det er ikke i alle tilfælde, kommunen ønsker at benytte sig af  

 anvisningsret ten, og det anbefales derfor at kontakte kommunen herom.
 Hvis kommunen ønsker at anvende de ledige lejemål, sørger den for  

 genudlejningen og betaler også eventuel manglende leje, indtil lejligheden er  

 genudlejet.
 Sørger kommunen ikke for genudlejning er det vigtigt, at  

 byggesagsadministrator tager initiativ til genudlejningen så betids, at denne  

 er på plads på tidspunktet for arbejdernes afslutning, så der ikke opstår  

 driftstab.
I henhold til finansieringscirkulæret kan driftstab godkendes som  

 en støtteberettiget udgift i en periode på op til seks måneder efter  

 arbejdernes afslutning.
Det er dog en betingelse herfor, at det dokumenteres,  

 at lejemålet har været forsøgt udlejet således, at tabet ikke kunne være  

 undgået, jfr. finansieringscirkulærets punkt 4.5.7.
Hvis der er ledige erhvervslejemål i ejendommen, kan der ligeledes  

 godkendes et dokumenteret driftstab for en tilsvarende periode.
Også her skal  

 det dokumenteres, at lejemålet har været forsøgt udlejet, hvilket eksempelvis  

 kan ske ved dokumentation for annoncering.
Det bemærkes, at kommunen ikke  

 anviser lejere til erhvervslejemål.
 Da det kan tage længere tid at få genudlejet erhvervslejemål, er det her  

 særligt vigtigt at forarbejdet startes tidligt, blandt andet ved inden  

 arbejderne i øvrigt påbegyndes at have taget stilling til, om der for ejerens  

 regning skal udføres særlige arbejder i erhvervet.
Hvis forhandlingerne om genudlejning afsluttes, inden byggeregnskabet  

 godkendes af kommunen og den endelige lejefastsættelse sker, bør der over for  

 lejeren oplyses herom.
Lejer er dermed gjort opmærksom på, at den foreløbig  

 opgivne leje kan variere både i op- og nedadgående retning.
 I forbindelse med genudlejning bør i lejekontrakten angives, at der er  

 tale om en ejendom, der er omfattet af en byfornyelsesbeslutning, og at den  

 årlige leje reguleres i takt med aftrapning af den offentlige støtte til  

 forbedringslånene, jfr. § 60, stk. 10.
 Reguleringen sker i overensstemmelse med reglerne i lejelovens § 50.
 Boligsikring:
 Beboerne bør gøres opmærksom på adgangen til særlig boligsikring ,  

 der ydes uafhængig af husstandens indkomst.
En betingelse for at opnå særlig boligsikring er, at beboeren, på det  

 tidspunkt denne flytter ind i ejendommen, ikke har kendskab til stigningen i  

 lejen som følge af byfornyelsesarbejdernes gennemførelse.
Er der således sket  

 lejevarsling, der endnu ikke er trådt i kraft, er dette tilstrækkeligt til,  

 at der ikke kan ydes særlig boligsikring til denne beboer.
 For andelshavere er det en betingelse for boligstøtte, at boligen  

 er købt, og at andelshaveren har beboet boligen i mindst 1 måned og betalt  

 den hidtidige boligafgift inden byfornyelsesarbejdernes færdiggørelse.
 Hvis andelshaverne efter byfornyelsesarbejdernes afslutning flytter  

 internt i foreningen, bortfalder den særlige boligstøtte.
 Reglerne om boligsikring er ændret med virkning for de ejendomme, hvor  

 bygge- og boligstyrelsen har meddelt tilsagn til kommunen efter 31.  

 december 1994 . I disse udlejningsejendomme aftrappes boligsikringen med  

 20% årligt efter det første år at have udgjort 80%. Ved særlig lav indkomst  

 kan aftrapningen ske over ni år.
 I andelsboligforeninger aftrappes boligstøtten med 15% årligt efter  

 det første år at have udgjort 75%.
 Ejere, der bor i en byfornyet eller boligforbedret ejendom, er ikke  

 berettiget til særlig boligsikring eller boligstøtte.
 Ved boligforbedringsarbejder kan der ligeledes ydes boligsikring  

 efter oven stående regler.
 For de seneste ændringer i lov om individuel boligstøtte henvises til  

 lovbekendtgørelse nr. 96 af 22. februar 1996, kapitel 5.
J Ved arbejdernes aflevering A'conto belåning:
 Når arbejderne er afsluttet, og der er afholdt  

afleveringsforretning  , udarbejdes afleveringsprotokol af  

 teknikeren.
 Kopi heraf indsendes af byggesagsadministrator til kommunen som  

 dokumentation for, at arbejderne er afsluttet samt angivelse af, hvilken dato  

 dette er sket.
 Teknikeren bør samtidig ansøge om ibrugtagningstilladelse, men da denne  

 ofte er længe undervejs, bør udbetaling af a'conto lån ikke afvente dette.
 I det omfang, der ikke som følge af en etapeopdeling af byggeriet er sket  

 delvis a53conto udbetaling, bør udbetaling af a'conto lån svarende til  

 maksimalt 80% af tilsagnet ske på dette tidspunkt.
En eventuel efterfølgende mangelsgennemgang skal ikke forsinke  

 udbetalingen af a'conto lån og a'conto støtte.
Byggesagsadministrator ansøger  

 samtidig med indsendelse af afleveringsprotokol om tilladelse hertil.
 Det er byggesagsadministrators ansvar, at der optages a'conto lån, så  

 snart det er muligt, og at bl.a. realkreditinstituttets betingelser i den  

 forbindelse bliver opfyldt.
 Kommunen sørger for underretning af Hypotekbanken om, at støtte kan  

 udbetales, ligesom der etableres den fornødne kommunegaranti overfor  

 realkreditinstituttet.
 Provenu af realkreditlånene indsættes på byggelånet til nedbringelse  

 heraf.
 Hvis banken beregner provision af byggelånsmaksimum, bør dette samtidig  

 nedskrives, hvorved der spares finansieringsomkostninger.
 Lejeforhøjelsen, der trådte i kraft ved arbejdernes afslutning, skal også  

 indsættes på byggelånet.
Den fulde forhøjelse indsættes indtil det tidspunkt, hvor der udbetales  

 a'conto lån.
Herefter indsættes alene 20% af forhøjelsen, svarende til den  

 del af udgiften, der ikke kan a'conto belånes.
Den resterende del anvendes  

 til betaling af ydelser på realkreditlånet.
 De nærmere betingelser ved hjemtagelse af a'conto lån fremgår af Bygge- og  

 Boligstyrelsens cirkulæreskrivelse af 5. juli 1996.
 Forsikring:
 Hvis der ikke konstateres mangler ved afleveringsforretningen, ophører  

den kombinerede entrepriseforsikring på tidspunktet, hvor arbejderne  

 afsluttes.
 Der er dog mulighed for at udvide entrepriseforsikringen, så denne gælder  

 frem til 1-års gennemgangen.
 Byggesagsadministrator tager kontakt til forsikringsselskabet med henblik  

 på endelig tegning af svampe- og insektskadeforsikring .
Forsikringsselskabet vil oftest have foretaget en besigtigelse af  

 ejendommen, og i langt de fleste tilfælde er der ingen problemer med at få  

 svampeforsikret en ejendom, der er byfornyet.
Ved boligforbedringsarbejder,  

 hvor istandsættelsen er begrænset, kan der dog være problemer, og her er det  

 særligt vigtigt, at det prissatte projektforslag indsendes til  

 forsikringsselskabet så tidligt som muligt, så dette eventuelle problem kan  

 afklares.
 I de tilfælde, hvor teknikeren har tegnet særskilt forsikring for  

 ombygningen, bør denne projektansvarsforsikring ikke opsiges, før  

 mangelsafhjælpning har fundet sted, og 5-års eftersynet er gennemført.
 Entreprenørgaranti:
 Når arbejderne afleveres kan entreprenørgarantien nedskrives til 10% i  

 henhold til AB92. Byggesagsadministrator sørger herfor på foranledning af  

 teknikeren.
I henhold til bestemmelserne i AB92 udgør garantien under byggeriet 15% af  

 entreprisesummen.
Et år efter arbejdernes aflevering nedskrives garantien til  

 2% af entreprisesummen.
Fem år efter arbejdernes aflevering frigives den  

 resterende garanti.
 I henhold til AB9253s bestemmelser kan entreprenøren kræve garantien  

 nedskrevet, allerede når aflevering har fundet sted, og det anbefales derfor  

 i fællesbetingelserne at medtage bestemmelser om, at garantien først  

 nedskrives, når mangelsudbedring er foretaget.
 Frigivelse af bundne midler:
 I de tilfælde, hvor der har været en positiv saldo på  

 vedligeholdelseskontiene, skal beløbet frigives hos Grundejernes  

 Investeringsfond for så vidt angår § 18 b og anvendes til nedbringelse af  

 byggelånet.
 Så snart tidspunktet for arbejdernes afslutning er fastsat, kan der  

 udarbejdes foreløbigt regnskab til GI, der herefter udbetaler indestående med  

 forbehold for kommunens godkendelse af byggeregnskabet.
40 Udbetalingen bør ske så tidligt som muligt for at begrænse  

 byggelånsrenterne mest muligt.
Det er byggesagsadministrators opgave at sørge  

 for frigivelsen.
K Byggeregnskabet Teknikeren udfærdiger byggeregnskabet i samarbejde med  

 byggesagsadministrator, allerede af den grund, at byggesagsadministrator er i  

 besiddelse af oplysninger om en del af de udgifter, der skal indgå i  

 regnskabet.
 Byggesagsadministrator har det overordnede ansvar for, at samtlige  

 udgifter medtages i regnskabet.
 Først og fremmest bør byggesagsadministrator være opmærksom på, at  

 regnskabet skal indsendes til godkendelse inden tre måneder efter, at  

 arbejderne er af sluttet eller inden den frist kommunen eventuelt har fastsat  

 i tilsagnet.
 Ved indsendelse af regnskab skal i henhold til finansieringscirkulæret  

 punkt 4.6. anvendes særlig formular.
 Sker dette ikke, pålægges ejeren ekstra udgifter, idet de renter, der  

 påløber i det tidsrum regnskabet bliver forsinket, ikke godkendes som  

 støtteberettigede.
 Såfremt der er ansøgt om fristforlængelse for indsendelse af  

 byggeregnskabet, og kommunen har godkendt denne, betyder dette ikke, at  

 fristen i finansieringscirkulærets punkt 4.6. suspenderes.
 Det er byggesagsadministrator, der sørger for følgende oplysninger:
 Der skal medsendes dokumentation herfor, det vil sige kontoudskrifter for  

 hele perioden.
 Hvis der har været oprettet projekteringskredit, skal påløbne renter her  

 også opgøres og dokumenteres ved kontoudskrifter.
 Såfremt ejeren - eventuelt i stedet for at oprette projekteringskredit -  

 selv har afholdt udgifter, kan der som en støtteberettiget udgift godkendes  

 beregnede renter heraf.
 Det er vigtigt for byggesagsadministrator at opfylde  

 dokumentationspligten.
 Renter fra skæringsdagen og frem til kommunens fastsættelse af dato for  

 endelig belåning beregnes af kommunen på baggrund af oplysninger fra banken  

 om den aktuelle rentesats.
 I ejendomme, hvor kommunalt tilsagn er meddelt inden den 1. juli 1994  

  , er den fulde renteudgift støtteberettiget.
I ejendomme med tilsagn efter 30. juni 1994, hvor ejeren er skattepligtig,  

 foretages en forholdsmæssig reduktion i de renter, der vedrører den  

 tabsgivende andel af udgifterne.
Herefter kan der kun medtages henholdsvis  

 66% og 56% af renterne alt efter, om der er tale om ejendomme, der ejes af  

 selskaber eller personer.
I andelsboligforeninger er reglen kun gældende for den del af  

 ejendommen, der måtte være udlejet.
Der anvendes den samme fordelingsnøgle  

 ved beregningen herved, som der i øvrigt anvendes, når andelsboligforeningens  

 skattepligtige indkomst opgøres.
 Reduktionen af de støtteberettigede renteudgifter foretages fra kommunens  

 side, og der skal derfor indsendes oplysninger og dokumentation om den fulde  

 renteudgift.
 Der henvises til reglerne i § 59 i byfornyelsesloven.
 Det anbefales her at anmode byggelångivende bank om at opgøre udgifterne,  

 og så efterfølgende kontrollere disse i forhold til byggesagsadministrators  

 egne opgørelser over de udgifter, der løbende er trukket på byggelånet.
 Da byggesagsadministrator løbende under byggeriet bør afstemme byggelånet,  

 er dette kun nødvendigt, såfremt der har været afholdt udgifter via andre  

 konti, eller hvis der måtte opstå en difference på byggelånet.
 Også finansieringsudgifter vedrørende projekteringskreditten skal opgøres,  

 og disse skal ligesom omkostningerne ved byggelånet dokumenteres.
 Omkostninger til den endelige finansiering kan beregnes, men da udgifterne  

 sjældent er afholdt på dette tidspunkt, ligesom den fulde udgift der skal  

 finansieres ikke kendes, vil det ikke være muligt at foretage en præcis  

 beregning heraf.
 Der kan derfor i regnskabet gøres opmærksom på, at udgifter til endelig  

 finansiering ikke er medtaget, eller at disse er skønsmæssigt beregnede,  

 hvorefter kommunen beregner disse i forhold til den samlede godkendte udgift.
 Der laves en opgørelse over det samlede driftstab i ejendommen, gerne med  

 henvisning til kommunens løbende godkendelser heraf.
 Hvis der fortsat er driftstab i ejendommen, bør der søges om godkendelse  

 af dette nu, idet der maksimalt kan godkendes driftstab op til seks måneder  

 efter arbejdernes afslutning.
 Som tidligere anført beregnes dette med udgangspunkt i  

 finansieringscirkulærets vejledende satser herom, samt under hensyntagen til  

 tidsforbruget.
 Hvis der ikke tidligere er indsendt oplysninger om den gældende leje på  

 tidspunktet for arbejdernes afslutning, bør dette ske nu.
 Udgifterne skal dokumenteres.
 Materialet skal anvendes til at fastsætte den endelige lejeforhøjelse, der  

 som anført ikke må overstige det fastsatte maksimale lejeniveau.
 Det skal endvidere oplyses, på hvilket tidspunkt den foreløbige  

 lejevarsling er iværksat og med hvilket beløb.
 I andelsboligforeninger indsendes de godkendte regnskaber i  

 perioden fra året før arbejderne iværksættes tillige med det seneste regnskab  

 og aktuelle budget.
 Tidspunktet for udbetaling af a'conto lån, skal også oplyses.
 Oplysningerne skal anvendes til beregning af påløbne renter efter  

 arbejdernes afslutning, idet den opkrævne lejeforhøjelse fragår som en  

 indtægt i perioden.
 Der skal fremsendes oplysninger om indestående på udvendig  

 vedligeholdelseskonti i henhold til lejelovgivningen på tidspunktet for  

 arbejdernes afslutning.
 Hvis der er udført maling, hvidtning eller tapetsering, skal også oplyses  

 om indestående på en eventuel indvendig vedligeholdelseskonto.
 Hvis der er afholdt udgifter af ejeren, der skal finansieres over  

 vedligeholdelseskontiene, og disse udgifter endnu ikke er trukket, bør gøres  

 opmærksom herpå, eventuelt ved dokumentation af udgiften.
 Langt de fleste kommuner kontakter selv Grundejernes Investeringsfond og  

 får oplyst indestående på udvendig vedligeholdelseskonti, men det anbefales  

 uanset dette selv at medsende oplysninger herom.
L Efter regnskabs godkendelsen Endelig finansiering:
 Det er en betingelse for modtagelse af støtte, at der optages  

 realkreditlån i form af nominal- eller indekslån.
På baggrund af det godkendte byggeregnskab anmodes realkreditinstituttet  

 om at udarbejde lånetilbud for den resterende udgift.
Udbetaling af den  

 supplerende del af de oprindelige lån (20%) bør ikke afvente dette.
 Administrator skal være opmærksom på, at den endelige finansiering skal  

 være på plads inden tre måneder efter regnskabsgodkendelse , idet ejeren  

 i modsat fald selv må afholde de renteudgifter der påløber byggelånet i den  

 periode, hjemtagning af lånene forsinkes.
 Til brug herfor skal realkreditinstituttet modtage følgende materiale:
 * Endeligt tilsagn.
 * Lejeindtægter- og udgifter efter byfornyelsen.
 * Oplysninger om eventuelle tomme lejemål.
 * Ibrugtagningstilladelse.
 * Bygningsforsikring, incl. svampe- og insektskadeforsikring i fornødent  

 omfang.
 I andelsboligforeninger indsendes det seneste regnskab og budget.
 De eventuelle supplerende lån for den resterende udgift fremsendes til  

 kommu-nen med anmodning om tilladelse til tinglysning samt oplysninger om  

 eventuelle ændringer i den tidligere afgivne kommunegaranti.
 Når lånene er udbetalt, bør kommunen modtage kopi af låneafregningen, der  

 fremsendes fra realkreditinstituttet.
 Endelig lejevarsling:
 Den lejefastsættelse kommunen har foretaget ved regnskabsgodkendelsen,  

 skal varsles overfor lejerne.
 Er der tale om en reduktion i forhold til den foreløbige varsling, skal  

 der ske tilbagebetaling af for meget opkrævet leje til beboerne.
 Beboerne skal gøres opmærksom på, at den særlige boligsikring skal  

 reguleres.
 Som dokumentation for den nu opkrævede leje vedlægges kommunens tilsagn.
 Bliver lejen højere end den foreløbig varslede, kan beboerne indbringe  

 denne for husleje- eller byfornyelsesnævnet.
 Her gælder dog de samme begrænsninger, som ved den foreløbige varsling i  

 ejendomme med tilsagn fra Boligministeriet til kommunen efter udgangen af  

 1994.
 Beboere i ejendomme, hvor Boligministeriets tilsagn til kommunen er  

 meddelt før udgangen af 1994, kan påklage varslingen indenfor seks ugers  

 fristen uanset årsagen.
 I andelsboligforeninger reguleres boligafgiften med virkning fra  

 arbejdernes afslutning i overensstemmelse med kommunens tilsagn.
 Det anbefales, at bestyrelsen, allerede på den generalforsamling hvor  

 arbejderne besluttes, bemyndiges til at regulere boligafgiften.
 Når regnskabet er godkendt, bør dette forelægges på den førstkommende  

 generalforsamling.
 Dette kan ske uden formkrav, idet der dog bør indkaldes til  

 generalforsamling og informeres om afslutning af sagen, hvor boligafgiften  

 skal vedtages på forsamlingen i henhold til foreningens vedtægter.
 Indfrielse af byggelån:
 Udgifter, der først er godkendt samtidig med regnskabet, hæves på  

 byggelånet.
 Når de resterende lån er udbetalt og anvendt til nedbringelse af  

 byggelånet, skal der ikke længere indsættes lejeforhøjelse.
 I de ejendomme, hvor kommunens tilsagn er meddelt efter 30. juni 1994,  

 indbetaler ejeren selv henholdsvis 34%/44% af renteudgifterne vedrørende den  

 tabsgivende del af byggelånet, idet denne udgift ikke er støtteberettiget og  

 derfor ikke kan medfinansieres over sagen.
Byggelånet bør herefter være indfriet.
Imidlertid er flere af de i  

 regnskabet medtagne udgifter anslåede, hvilket kan betyde, at der er en  

 restsaldo på byggelånet.
 Er der en negativ saldo på byggelånet efter sagens afslutning, må  

 byggesagsadministrator gennemgå hele byggesagen for at vurdere årsagen  

 hertil.
Konstateres der »glemte« udgifter, bør kommunen straks kontaktes  

 herom.
Det er dog værd at bemærke sig, at såfremt kommunen har godkendt samtlige  

 oprindeligt ansøgte udgifter, er der reelt ingen klageadgang, ligesom  

 kommunen ingen pligt har til at tage sagen op igen, og derfor uden videre kan  

 afvise mulige merudgifter.
 Det er derfor vigtigt hele tiden under byggesagen at have kontrol med,  

 hvilke udgifter, der er afholdt, og hvorvidt de er godkendt af kommunen.
 I øvrigt kan kommunens afgørelser inden seks uger påklages til  

 byfornyelsesnævnet for såvidt angår spørgsmål om forståelse af loven, jfr.  

 byfornyelseslovens § 64a og § 80.
 Når byggelånet er indfriet, skal samtlige sikkerhedsstillelser returneres  

 fra kommunen i frigivet stand, ligesom banken returnerer en eventuel  

 kommunegaranti for byggelånet.
Banken sørger for returnering af ovennævnte sikkerhedsstillelser m.v., men  

 byggesagsadministrator bør kontrollere, om dette faktisk sker.  

 Pantsætningsforbudet på ejendommen aflyses, når den endelige finansiering er  

 på plads, og byggelånet er indfriet.
Byggesagsadministrator bør være  

 opmærksom herpå.
 Selve byfornyelsesbeslutningen aflyses dog først, når hele beslutningen -  

 dvs. også vedrørende omkringliggende ejendomme, er gennemført.
 Da tidspunktet for aflystning af pantsætningsforbudet er forskellig i de  

 enkelte kommuner, anbefales det at kontakte kommunen herom i det konkrete  

 tilfælde.
M De efterfølgende år Mangelsgennemgang:
 Et år efter arbejdernes aflevering foretages gennemgang af ejendommen for  

 mulige mangler.
 Ejendommens daglige administrator bistår teknikeren ved denne opgave først  

 og fremmest med orientering af beboerne om, at mangelsgennemgang foretages.  

 Selve mangelsgennemgangen, herunder indkaldelse til 1-års gennemgang,  

 forestås af teknikeren.
Hvis der konstateres mangler, som entreprenøren afviser at udbedre, kan  

 administrators bistand endvidere blive nødvendig.
I det tilfælde, at  

 ejendommens daglige administrator ikke er den samme, som har administreret  

 byggesagen, kan bistand blive nødvendig fra byggesagsadministrator, der har  

 et større kendskab til byggeriet.
 Dette er en sag, der falder udenfor normal byggesagsadministration.
 Foretages gennemgangen uden konstatering af mangler eller udbedres disse  

 uproblematisk, kan entreprenørgarantien på teknikerens anbefaling nedskrives  

 til 2%.
 Der foretages ny mangelsgennemgang efter fem år fra arbejdernes  

 aflevering.
 Byggeskadefond/kvalitetssikring:
 Fem år efter arbejdernes aflevering foretages også en mangelsgennemgang  

 fra byggeskadefondens side, dels omfattende byfornyelsesarbejderne, dels en  

 vurdering af, om ejeren vedligeholder sin ejendom tilstrækkeligt.
 Byggeskadefonden afholder udgifterne til denne særlige gennemgang, som  

 foretages af et uvildigt teknikerfirma udpeget af byggeskadefonden.
 Samtlige ejendomme, der er omfattet af byfornyelses- eller  

 boligforbedringsbeslutninger, er underkastet reglerne om byggeskadefond og  

 kvalitetssikring.
Byggeskadefondsdækning forudsætter, at  der inden arbejdernes iværksættelse foretages en  

 førregistrering af ejendommen, der opbevares i byggeskade fonden, at  selve byggeriet kvalitetssikres, at  ejendommen løbende skal holdes forsvarligt vedlige, at  ejeren til imødekommelse heraf skal udarbejde plan for drift  

 og vedligeholdelse af de gennemførte arbejder, og at  der ved regnskabsgodkendelsen fra kommunens side indbetales en  

 fastlagt procentsats af den støtteberettigede udgift til byggeskadefonden.
 De nærmere regler om byggeskadefonden fremgår blandt andet af  

 byfornyelseslovens kapitel VII a, bekendtgørelse nr. 56 af 23. januar 1995 om  

 5-års eftersyn og bekendtgørelse nr. 231 af 26. april 1993 om skadedækning  

 fra byggeskadefonden vedrørende byfornyelsesforanstaltninger.
 Regulering af lejen:
 Den støtte der ydes til det værdiforøgende lån reguleres to gange årligt.  

 Det beløb støtten reduceres med, kan opkræves hos lejerne efter fornøden  

 varsling.
 En eventuel forhøjelse af støtten skal komme lejerne tilgode.
 Reguleringen sker på tilsvarende vis som stigninger i skatter og afgifter  

 efter lejelovens § 50, og skal derfor ikke forelægges kommunen til  

 godkendelse.
 Ejendommens daglige administrator sørger for dette.
 Øvrige lejeforhøjelser skal i ejendomme, hvor Boligministeriet har meddelt  

 tilsagn inden udgangen af 1994, forelægges kommunen til godkendelse så længe,  

 der ydes eller ville kunne være ydet støtte.
 I ejendomme med tilsagn til kommunen efter udgangen af 1994 kan kommunen  

 og lejerne dog påklage senere lejestigninger til husleje- eller  

 byfornyelsesnævnet efter reglerne i byfornyelseslovens § 60a, stk. 8.
 Etablering af gårdanlæg:
 I karreer, hvor der er byfornyelsesejendomme, kan der etableres fælles  

 gårdanlæg for det offentliges regning.
 Den daglige drift heraf afholdes af ejerne, og kan varsles overfor  

 beboerne, og pålægges huslejen som almindelig driftsudgift.
 Kommunen eller kommunens rådgiver sørger i henhold til byfornyelseslovens  

 § 29 for stiftelse af gårdlaug og udfærdigelse af vedtægter, med henblik på  

 den fremtidige vedligeholdelse og drift af anlægget, der tinglyses på  

 ejendommen.
 Ejendommens daglige administrator deltager i disse møder, og det  

 anbefales, at en beboer eller andelshaver indvælges i gårdlaugets bestyrelse,  

 så ejeren derved kan orienteres om laugets arbejde, herunder hvilke  

 merudgifter, der kan forventes.
 Også i boligforbedringssager kan der ydes støtte til  

 friarealforbedring.
 Omprioritering:
 Efter byfornyelseslovens § 59 c er der adgang til omprioritering af  

 nominallån under visse forudsætninger.
 Låntager må ikke opnå et kontantprovenu ved omprioriteringen, og  

 restløbetiden må ikke overstige det lån, der indfries.
Lånets ydelse skal nedsættes mest muligt.
Den offentlige støtte reduceres  

 med besparelsen, så denne kommer i første om-gang ikke låntager tilgode.
Hvis der er afgivet kommunal garanti for den endelige belåning, overføres  

 garantien automatisk til det nye lån.
Det er en betingelse for  

 ydelsesbidragets videreførsel, at ejeren overfor hypotekbanken dokumenterer,  

 at vilkårene for fortsat udbetaling er til stede.
Realkreditinstituttet  

 foretager denne dokumentation i forbindelse med underretningen efter  

 bekendtgørelse om konvertering af nominallån, § 5, stk. 2.
 Salg:
 Som udgangspunkt berøres kommunens garantiforpligtelse ikke af et  

 debitorskifte som følge af, at ejendommen overgår til ny ejer.
Nogle kommuner stiller dog som betingelse for garantiens bibeholdelse, at  

 kommunen skal godkende gældsovertagelsen.
Det anbefales derfor at kontakte  

 kommunen og sikre sig, om godkendelse er nødvendig.
 Ejeren eller ejendommens administrator sørger for denne godkendelse.
Tabsindekslånet bør i en salgssituation behandles som et byrdevilkår i  

 salgsaftalen, og dermed udenfor købesummen.
Dette anbefales i kraft af, at  

 lånet ikke har indvirkning på ejendommens driftsøkonomi og formueforhold.  

 Samtidig spares stempeludgift for lånet.
 Ved salg af udlejningsejendomme og andelsboligforeninger overføres støtten  

 til den nye ejer.
 Støttebortfald:
Der findes i byfornyelseslovens § 63 c en generel regel om, at  

 Boligministeren kan bringe udbetaling af ydelsesstøtten til den del af  

 ydelsen på indekslånet, som ikke vedrører betaling af afdrag til ophør, hvis  

 ejendommens økonomi forbedres.
Der findes tilsvarende bestemmelser om ophør  

 af udbetaling af ydelsesbidrag til nominallånet.
 Der er ingen retningslinier for, hvad der forstås ved en økonomisk  

 forbedring af ejendommen, men det antages, at den økonomiske forbedring, der  

 sigtes til skal ske ved gererelle lempelser i lejelovgivningen, hvorved  

 lejedannelsen bliver mere eller mindre frigivet.
 Endelig bemærkes, at hvor ejeren vælger ikke at modtage offentlig støtte,  

 eksempelvis fordi der sker egenfinansiering af arbejderne, kan  

 lejeforhøjelsen maksimalt beregnes, som om der blev ydet støtte.
 Det følger af byfornyelseslovens § 60, stk. 11.
 I det hele taget gælder byfornyelseslovens bestemmelser fuldt ud, selvom  

 selv om ejeren har givet afkald på støtte, dvs. lejevarslinger skal opfylde  

 de tidligere nævnte formkrav, lejerne har adgang til genhusning m.m.
 Ligeledes i de tilfælde, hvor en realrenteafgiftspligtig institution efter  

 bestemmelsen i byfornyelseslovens § 8, stk. 4 iværksætter  

 byfornyelsesforanstaltninger, gælder lovens bestemmelser, uanset der ikke  

 ydes støtte.
