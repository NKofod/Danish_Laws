Offentliggørelsesteksten er i store træk en gengivelse af den  

 sagsfremstilling, som er udarbejdet i sagen.  Hovedafsnit A indeholder en  

 relativt kortfattet gennemgang af sagen.
Hovedafsnit B indeholder en mere  

 udførlig gennemgang af sagens faktum og retlige grundlag.  

 Ligningsrådets afgørelse er påklaget til  

 Landsskatteretten.
Tilførsel af aktiver Reference FUL § 15 c LV 1999 S.D.3.3 og S.D.3.5.3 A.  SAGEN I HOVEDTRÆK Dette afsnit gengiver i mere kortfattet form sagens faktum og Told- og  

 Skattestyrelsens begrundelse for at foreslå ansættelsen for  

 indkomståret 1997 ændret.
Selskabets modargumenter gengives  

 også kort.
 Selskabet A ejedes af brødrene X og Y samt af Z, der ikke var i  

 familie med X og Y, men derimod medarbejder i virksomheden.
I 1996 ønskedes der indledt et generationsskifte derved, at  

 brødrene, der i mange år havde drevet virksomhed i selskab A,  

 skulle ud af virksomheden.
Medarbejderen Z skulle fortsætte i  

 virksomheden, og der skulle derudover optages 2 medarbejdere som  

 anpartshavere.
 Generationsskiftet indledtes med en aktieombytning, idet X's og Y's aktier  

 i A ombyttedes med anparter i et nystiftet holdingselskab H.
Herefter skulle der gennemføres en skattefri tilførsel af  

 aktiver.
Den i A drevne virksomhed skulle tilføres et nyt selskab - B.
Det var meningen, at den igennem årene opsparede kapital i  

 virksomheden - ca. 10 mio. kr. - skulle forblive i A.
Den opsparede kapital  

 var imidlertid bundet i virksomhedens aktiver.
Hvis virksomheden - og dermed  

 den opsparede kapital - skulle tilføres A som den var, ville  

 egenkapitalen i det nye modtagende selskab blive så stor, at  

 medarbejderene ikke kunne tegne kapital i selskabet.
Tegningskursen ville  

 blive for høj.
A havde derfor inden tilførselsdatoen den 1. maj 1996 optaget et  

 banklån på 10 mio. kr.
Låneprovenuet på 10 mio. kr.  

 skulle blive tilbage i det indskydende selskab A, og forpligtelsen til at  

 betale lånet tilbage skulle tilføres det modtagende selskab B.  

 Formålet hermed var at sænke kursen på anparterne i det  

 modtagende selskab, for derved at give de pågældende medarbejdere  

 mulighed for at tegne anparter i det modtagende selskab.
 Advokaten anførte i sin ansøgning om skattefri  

 tilførsel af aktiver, at anpartshaversammensætningen i det  

 modtagende selskab ikke ville blive ændret i 3 år.
Selskabet fik den 20. november 1996 Ligningsrådets tilladelse til at  

 gennemføre  en skattefri tilførsel af aktiver.
Tilladelsen blev  

 givet med 2 vilkår.
Det for nærværende sag relevante  

 vilkår relaterede sig til det optagne lån på 10 mio.  

 kr.
Ligningsrådet stillede således vilkår om, at  

 låneprovenuet fra lånet (aktivet) og forpligtelsen til at betale  

 lånet tilbage (passivet) skulle holdes samlet i enten det indskydende  

 selskab eller det modtagende selskab.  Den model, som selskabet  

 ønskede, var således ikke mulig.
Egenkapitalen i det modtagende  

 selskab ville nu blive så stor, at medarbejderne ikke kunne tegne  

 anparter i det modtagende selskab i det forudsatte omfang.
 Advokaten tilskriver derfor den 22. november 1996 Ligningsrådet med  

 spørgsmål bl.a. om, hvorvidt en ikke nærmere beskrevet  

 ændring af anpartshaversammensætningen i det modtagende selskab  

 vil være indenfor rammerne af tilladelsen af 20. november 1996.
Ligningsrådet svarer den 25. februar 1997, at en ændret  

 anpartshaversammensætning kan have væsentlig betydning for  

 tilladelsens opretholdelse.
Det tilføjes i relation til  

 anpartshaversammensætningen:
"Idet denne vurdering imidlertid som nævnt ovenfor afhænger  

 af en konkret vurdering af forholdene tilrådes det, at evt.  

 ændrede forhold i forhold til den tidligere meddelte tilladelse  

 meddeles styrelsen til fornyet vurdering." Tilladelsen til tilførsel af aktiver er som nævnt dateret og  

 afsendt den 20. november 1996. Den 22. november 1996 - samme dag som  

 advokaten tilskriver Ligningsrådet - skriver han også til sine  

 klienter, at Ligningsrådet ikke har villet acceptere modellen med  

 adskillelsen af låneprovenuet og tilbagebetalingsforpligtelsen.
Han  

 skriver i brevet til sine klienter, at samme resultat som det oprindeligt  

 ønskede kan nås ved at A pr. 30. april 1998 skattefrit afvikler  

 sin fulde anpartsbesiddelse i det nye selskab.
Advokatens brev af 22. november 1996 følges den 6. december  

 s.å. op med  "NOTAT - oplæg til ALTERNATIV MODEL". I dette notat  

 beskrives, hvorledes den alternative model med kapitalnedsættelser kan  

 gennemføres.
Det fremgår, at der pr. 1. maj 1997 kan ske en  

 nedbringelse af A's anpartskapital fra 94,79% til 25,93%. Det anføres  

 videre, at kapitalnedsættelsen med den efterfølgende udlodning  

 kan ske skattefrit.
Endelig beskrives, hvorledes A pr. 30. april 1998  

 skattefrit kan afvikle sin resterende anpartsbesiddelse.
Den beskrevne alternative model sættes herefter i værk,  

 således at der den 22. maj 1997 vedtages en kapitalnedsættelse  

 på nom. 4.455.365 kr. til kurs 216,70. Der udloddes således  ca.  

 9,7 mio. kr. fra det modtagende selskab B til det indskydende selskab A.  

 Året efter foretages yderligere en kapitalnedsættelse med  

 udlodning, idet A's resterende 25,4% af kapitalen i B afvikles.
A er herefter  

 helt ude af det modtagende selskab.
 Det er Told- og Skattestyrelsens opfattelse, at  

 kapitalnedsættelserne - først og fremmest  

 kapitalnedsættelsen i maj 1997 - indebærer:
 Det er Told- og Skattestyrelsens opfattelse, at de 2 punkter hver for sig  

 - i sig selv - kan begrunde, at tilladelsen til tilførsel af aktiver  

 ikke opretholdes.
 Advokaten har  påpeget, 1) at Ligningsrådet ikke har stillet  

 vilkår om, at A skulle opretholde sin anpartsbesiddelse i B, ligesom  

 han har anført, 2) at han ikke har haft nogen anledning til at  

 orientere Ligningsrådet om kapitalnedsættelserne forud for disses  

 gennemførelse.
Hertil kan styrelsen ad 1) bemærke, at Ligningsrådet havde  

 stillet vilkår om, hvorledes lånet skulle behandles ved  

 tilførslen.
Rådet er  berettiget til at forudsætte, at et  

 stillet vilkår bliver overholdt, og at selskaberne ikke agerer uden om  

 vilkåret.
Ligningsrådet er derudover berettiget til at  

 lægge til grund, at lovens regler om vederlag overholdes.
Styrelsen finder derudover ad 2) anledning til at fremhæve, at  

 advokaten tilsyndeladende fandt det påkrævet at spørge  

 Ligningsrådet om, hvorvidt tilladelsen kunne opretholdes ved en  

 ændret anpartshaversammensætning.
Det kan konstateres,  at  

 advokaten ikke fandt anledning til at spørge Ligningsrådet om,  

 hvorvidt Ligningsrådet fandt, at kapitalnedsættelserne, som jo  

 indebar en ændret anpartshaversammensætning, ville medføre  

 tilladelsens bortfald.
 Dette er for det første bemærkelsesværdigt,  

 fordi advokaten  allerede samtidigt med ændringen af  

 anpartshaversammensætningen var i gang med overvejelser om  

 kapitalnedsættelser med udlodninger.
Det er for det andet - i lyset af den ovenfor refererede passus fra  

 Ligningsrådets brev af 25. februar 1997 -  

 bemærkelsesværdigt, at advokaten ikke forelægger  

 spørgsmålet om kapitalnedsættelse for Ligningsrådet.  

 Han blev i brevet rådet til at forelægge ændringer i  

 anpartshaversammensætningen for Ligningsrådet.
Den ændring  

 i anpartshaversammensætningen, der følger af  

 kapitalnedsættelserne, forelægger han imidlertid ikke for  

 Ligningsrådet.
 Det er for det tredje bemærkelsesværdigt, at  

 Ligningsrådet ikke høres, eftersom advokaten selv i sin  

 ansøgning havde anført, at anpartshaversammensætningen i  

 det modtagende selskab ikke ville blive ændret i 3 år.
 Med andre ord bliver den ene ændring i  

 anpartshaversammensætningen forelagt for Ligningsrådet; den anden  

 omtales ikke.
Det er selskab A's opfattelse, at der ikke er hjemmel til at anse  

 den gennemførte tilførsel af aktiver som skattepligtig.
Der er  

 således ikke hjemmel til at indfortolke en form for  

 ejertidsvilkår i fusionsskattelovens § 15 c, hvorefter selskaber skulle  

 være udelukket fra i en periode at disponere over de aktier, som  

 selskabet har modtaget som vederlag ved en skattefri tilførsel af  

 aktiver.
Ligningsrådet har ej heller opstillet et sådant vilkår i  

 den konkrete sag - hverken i tilladelsen af 20. november 1996 eller i den  

 efterfølgende korrespondance, der har været i sagen.
Hverken  

 selskaberne eller advokaten har derfor haft anledning til at  

 forudsætte, at de pågældende kapitalnedsættelser ikke  

 kunne gennemføres.
 Den eksisterende praksis på området har på intet  

 tidspunkt tilkendegivet, at den valgte model ikke kunne accepteres.
 Der foreligger ikke skatteundgåelse eller -unddragelse, og der  

 foreligger hverken omgåelse eller pro forma-transaktioner.
 Selskaberne har ved tilførslen overholdt såvel  

 Ligningsrådets vilkår som reglerne i fusionsskatteloven.
 Der er derfor ikke grundlag for at omkvalificere tilførslen fra  

 skattefri til skattepligtig.
B.
SAGENS NÆRMERE INDHOLD I dette afsnit gengives under punkt 1 - 1.1. Told- og Skattestyrelsens  

 opfattelse af det relevante sagsforløb.
Derefter angives under punkt  

 1.2 advokatens opfattelse af det relevante sagsforløb.
1. Sagens faktiske indhold ifølge Told- og Skattestyrelsen Ved brev af 6. juni 1996 ansøgte advokaten på vegne selskab A  

 om tilladelse til pr. 1. maj 1996 at gennemføre en skattefri  

 tilførsel af aktiver.
 Ligningsrådet gav tilladelsen ved brev af 20. november 1996.  

 Tilladelsen var betinget af to vilkår:
 Tilførslen blev gennemført den 17. marts 1997 med  

 tilbagevirkende kraft til den 1. maj 1996. I forbindelse med  

 gennemførelsen blev låneprovenuet og  

 tilbagebetalingsforpligtelsen placeret i det modtagende selskab.
Den 22. maj 1997 blev det besluttet at gennemføre en  

 kapitalnedsættelse i det modtagende selskab med udbetaling til selskab  

 A.
Kapitalnedsættelsen på nom. 4.455.365,- kr.  

 gennemførtes til kurs 216,70. Der blev således udloddet ca. 9,7  

 mio.kr.
Ved ansøgningen om tilladelse til skattefri tilførsel af  

 aktiver  ejedes  A af brødrene X og Y med hver 99.000 kr., af Z 99.000  

 kr. og V med 3.000 kr.
V's aktiepost skulle afvikles i forbindelse med  

 tilførslen.
Allerede før ansøgningen var der  

 opnået tilladelse til, at X's og Y's aktieposter i A blev ombyttet med  

 anparter i et nystiftet selskab - H -  via reglen om skattefri aktieombytning  

 i aktieavancebeskatningslovens § 13.
Ansøgningen om skattefri tilførsel af aktiver var begrundet  

 i gennemførelse/indledning af generationsskifte, idet de  

 mangeårige medarbejdere V og Æ skulle optages som  

 aktionærer.
Om formålet med stiftelsen af det modtagende selskab  

 oplyses i ansøgningen:
"Formålet med stiftelsen af B er at isolere den igennem  

 årene opsparede egenkapital, således at V og Æ kan  

 finansiere erhvervelsen af større aktieposter i et lavt kapitaliseret  

 selskab." I ansøgningen var endvidere anført:
"Endeligt kan det oplyses, at parterne ikke har til hensigt at  

 ændre den endelige ejerstruktur indenfor en periode af 3 år efter  

 stiftelsen af det nye driftsselskab." I forbindelse med tilførslen blev der optaget et lån på  

 10 mio. kr.
Provenuet herfra ønskedes placeret i det indskydende  

 selskab, medens tilbagebetalingsforpligtelsen ønskedes placeret med  

 969.271 kr. i det indskydende selskab og 9.030.729 kr. i det modtagende  

 selskab.
Låneprovenuet ønskedes altså fuldt ud placeret i  

 det indskydende selskab medens langt hovedparten af gældsforpligtelsen  

 ønskedes overført til det modtagende selskab.
Ligningsrådet gav tilladelse til tilførslen, men kunne ikke  

 acceptere fordelingen af låneprovenuet og gældsforpligtelsen.
Der  

 var tale om en vilkårlig opdeling af aktiv og passiv, hvilket var i  

 strid med grenkravet efter fusionsskattelovens § 15 c.
Der blev derfor  

 stillet vilkår om, at låneprovenuet og den dertil hørende  

 gæld enten skulle forblive i det indskydende selskab eller  

 overføres til det modtagende selskab.
Provenu og  

 gældsforpligtelse skulle med andre ord holdes samlet i et af  

 selskaberne.
Ligningsrådets tilladelse er dateret den 20. november  

 1996.
Vilkåret medfører, at tilførslen ikke kan  

 gennemføres på samme måde som først forudsat.
Som  

 følge af at provenuet nu skal holdes sammen med  

 tilbagebetalingsforpligtelsen, som vælges placeret i det modtagende  

 selskab, bliver tegningskursen i det modtagende selskab så høj,  

 at medarbejderne ikke kan tegne aktier i det oprindeligt forudsatte omfang.  

 Dette medfører, at anpartshaversammensætningen i det modtagende  

 selskab må ændres, hvilket advokaten retter henvendelse til  

 Ligningsrådet om den 22. november 1996. Brevet besvares af  

 Ligningsrådet den 25. februar 1997. Ved brev af 27. februar  

 konkretiseres ændringerne i anpartshaversammensætningen, og den  

 ændrede sammensætning godkendes af Ligningsrådet ved brev  

 af 5. marts 1997.
 Ved denne skriftsveksling mellem advokaten og Ligningsrådet omtales  

 de kommende kapitalnedsættelser ikke.
Ligeledes den 22. november 1996 skriver advokaten til sine klienter om  

 Ligningsrådets vilkår.
Han er i brevet inde på, hvorledes  

 A's anparter i det modtagende selskab kan afvikles skattefrit.
Modellen er  

 beskrevet i advokatens notat af 6. december 1996.
Det modtagende selskab blev stiftet den 17. marts 1997 på hvilken  

 dato stiftelsesdokumentet er underskrevet.
Det modtagende selskab stiftedes  

 som et anpartsselskab og fik navnet B.  Det modtagende selskab er stiftet med  

 virkning fra den 1. maj 1996 og er stiftet af:
A ved apportindskud nom. 4.540.365 kr.
94,79% Z ved kontantindskud nom. 175.000 kr.
3,65% V ved kontantindskud nom.37.500 kr.
0,78% Æ ved kontantindskud nom.37.500 kr.
0,78% I alt nom. 4.790.365 kr.
100.00% Af åbningsbalancen pr. 1. maj 1996 for det modtagende selskab kan  

  ses, at det modtagende selskab er stiftet med en post likvider på  

 11.578.549 kr., og en bankgæld på 10 mio. kr.
Det af  

 Ligningsrådet opstillede vilkår med hensyn til lånet blev  

 altså overholdt i stiftelsesøjeblikket.
Selskaberne var dog uenige i de stillede vilkår og anlagde  

 efterfølgende sag ved  Landsretten med påstand om, at de 2  

 vilkår var stillet uberettiget.
Sagen, der implicerer  

 forelæggelse af præjudicielle spørgsmål for  

 EF-Domstolen, verserer fortsat.
1.1. Henvendelse fra den kommunale skattemyndighed Ved brev af 21. marts 2000 retter den kommunale skattemyndighed  

 henvendelse til Told- og Skattestyrelsen om tilførslen.
Kommunen oplyser, at det modtagende selskab den 22. maj 1997 foretager en  

 kapitalnedsættelse på nom. 4.455.365 kr. til kurs 216,7. Det  

 udloddede beløb udgør således 9.654.776 kr.  

 Kapitalnedsættelsen gennemføres ikke ved en forholdsmæssig  

 fordeling mellem anpartshaverne, men kun på den del af anparterne, der  

 er ydet som vederlag ved tilførslen - dvs. på den post anparter,  

 der tilhører selskab A.
A har herefter anparter i selskabet på  

 nom. 85.000 kr., som svarer til 25,4% af kapitalen i det modtagende selskab.  

 Udlodningen er skattefri i medfør af selskabsskattelovens § 13, stk.  

 1, nr. 2.
 Med hensyn til kapitalnedsættelsen er den i henhold til udskrift fra  

 Erhvervs & Selskabsstyrelsen besluttet den 22. maj 1997.  

 Kapitalnedsættelsen er gennemført den 19. september 1997.  

 Sammenhængen mellem de to datoer fremkommer derved, at der ved en  

 kapitalnedsættelse, som den, der er tale om her i sagen, skal indrykkes  

 3 måneders proklama, jf. anpartsselskabslovens § 47.
I 1998 gennemføres en ny kapitalnedsættelse på A's  

 resterende anparter - nom. 85.000 kr.
Denne kapitalnedsættelse  

 gennemføres til kurs 207,66. Det i den forbindelse udloddede udbytte  

 er ligeledes modtaget skattefrit efter selskabsskattelovens § 13, stk. 1, nr.  

 2.
Kapitalnedsættelserne gennemføres som tilbagesalg til det  

 udstedende selskab efter ligningslovens § 16 B.
Efter  

 kapitalnedsættelsen den 30. maj 1998 har A ikke længere  

 ejerandele i det modtagende selskab B.
1.2. Sagens faktiske indhold ifølge advokaten I dette afsnit gengives advokatens opfattelse af det relevante  

 sagsforløb.
Advokaten indledte i foråret 1996 drøftelser med  

 aktionærkredsen i A vedrørende planlægning og  

 gennemførelse af et generationsskifte i virksomheden.
Disse  

 drøftelser mundede ud i, at der imellem aktionærerne og to  

 medarbejdere blev opnået enighed om en model for gennemførelse  

 af et generationsskifte.
I overensstemmelse hermed stiftedes den 30. april 1996 det, der skulle  

 være det nye driftsselskab.
Som det fremgår af  

 stiftelsesvilkårene, var det forudsat, at højst 70% af  

 aktiekapitalen i det nye selskab skulle kunne tegnes af det hidtidige  

 driftsselskab (det indskydende selskab) ved skattefri tilførsel af  

 aktiver, idet resten af aktiekapitalen forudsattes indskudt kontant, bl.a. af  

 de yngre medarbejdere.
 Der blev efterfølgende den 6. juni 1996 indsendt anmodning til  

 Ligningsrådet om meddelelse af tilladelse til bl.a. skattefri  

 tilførsel af aktiver til det nye driftsselskab på grundlag af  

 det underskrevne stiftelsesdokument.
Det fremgik meget tydeligt af anmodningen og den medfølgende  

 fælles regnskabsopstilling, at det var forudsat, at den  

 væsentligste del af den egenkapital, der var bundet i virksomhedens  

 aktiver, ved belåning inden tilførselsdatoen kunne  

 frigøres og efterlades i det indskydende selskab, således at  

 nettoværdien af tilførslen til det modtagende selskab ville  

 være begrænset til de i stiftelsesdokumentet fastsatte maksimalt  

 70% af det modtagende selskabs aktiekapital på nom. 500.000 kr.
Dette  

 var helt afgørende for målsætningen med den ønskede  

 omstrukturering; nemlig gennemførelse af generationsskifte.
 Det oplystes videre i ansøgningen, at den yngste af  

 aktionærerne i det indskydende selskab, Z, muligvis personligt ville  

 tegne en andel af aktiekapitalen i det nye driftsselskab, hvorfor det  

 indskydende selskabs ejerandel i givet fald ville blive reduceret  

 tilsvarende.
 På dette grundlag blev det - for det tilfælde, at det  

 måtte blive tillagt betydning af Ligningsrådet - tilkendegivet,  

 at parterne ikke havde til hensigt at ændre den forudsatte ejerstruktur  

 inden for en periode af 3 år efter stiftelsen af det nye  

 driftsselskab.
 Den 3. september 1996 meddelte advokaten Told- og Skatteregionen, at  

 ejerforholdet til det nye driftsselskab ville blive ændret i forhold  

 til det i anmodningen af 6. juni 1996 anførte, idet Z ville tegne nom.  

 300.000 kr. aktier, medens det indskydende selskab som vederlag for  

 tilførslen alene ville modtage nom. 50.000 kr. aktier svarende til 10%  

 af det modtagende selskabs aktiekapital.
Som led i den samlede generationsskifteplan indeholdt anmodningen af 6.  

 juni 1996 tillige en særskilt ansøgning om tilladelse til  

 skattefri aktieombytning.
Ligningsrådet meddelte den 10. oktober 1996  

 tilladelse til skattefri aktieombytning.
Det blev udtrykkeligt i tilladelsen  

 fremhævet, at det for afgørelsen var et vilkår og dermed  

 af afgørende betydning, at det etablerede ejerforhold til det  

 erhvervede selskab blev bevaret i mindst 3 år efter ombytningen.
Den 20. november 1996 meddelte Ligningsrådet tilladelse til  

 skattefri tilførsel af aktiver bl.a. på vilkår, der  

 medførte, at den i virksomheden bundne egenkapital skulle omfattes af  

 den påtænkte tilførsel.
Virkningen heraf ville være,  

 at nettoværdien af det indskydende selskabs tilførsel til det  

 modtagende selskab ville blive forøget fra de oprindeligt forudsatte  

 350.000 kr. (der efterfølgende ved skrivelse af 24. september 1996  

 altså blev reduceret til 50.000 kr.) til knap 10.000.000 kr.
Ligningsrådet har i tilladelsen refereret de faktiske oplysninger,  

 der er tillagt betydning ved afgørelsen.
Det må for den  

 foreliggende sammenhæng fremhæves, at Ligningsrådet ikke  

 blot antydningsvist omtaler eventuelle forudsætninger vedrørende  

 den fremtidige aktionærsammensætning i det modtagende selskab,  

 herunder opretholdelse af det indskydende selskabs ejerandel i det modtagende  

 selskab.
Ligeledes omtaler Ligningsrådet ikke, at der ikke ved  

 dispositioner efter tilførslen måtte ske udbetaling af midler  

 fra det modtagende selskab.
Advokaten antager derfor, at Ligningsrådet  

 ikke har tillagt disse forhold nogen betydning ved afgørelsen.
Ligningsrådets afgørelse umuliggjorde imidlertid reelt den  

 oprindeligt forudsatte ejerfordeling i det modtagende selskab og indebar  

 derfor en helt åbenbar og afgørende forrykkelse af parternes  

 forudsætninger, herunder oplysningerne i selve ansøgningen om  

 den fremtidige ejerstruktur.
Det var følgeligt nødvendigt at  

 opgive den allerede iværksatte selskabsstiftelse.
 Advokaten rettede herefter straks ved telefaxskrivelse af 22. november  

 1996 henvendelse til Told- og Skattestyrelsen med anmodning om  

 bekræftelse på, at det ville ligge indenfor rammerne af den  

 meddelte tilladelse, at aktiefordelingen i det nye selskab blev ændret,  

 i det omfang de personlige aktionærer ikke måtte ønske at  

 nytegne så stor en andel af aktiekapitalen i det nye selskab,  

 "når blot de øvrige grundlæggende vilkår for  

 tilførslen iagttages".
 Told- og Skattestyrelsen fandt det nødvendigt at forelægge  

 dette spørgsmål for Ligningsrådet, der ved skrivelse af  

 25. februar 1997 bemyndigede styrelsen til at foretage den fornødne  

 konkrete vurdering af den ønskede ejerfordeling.
 På den baggrund anmodede advokaten ved telefaxskrivelse af 27.  

 februar 1997 Told- og Skattestyrelsen om konkret at godkende den  

 ændrede ejerfordeling, der var nødvendiggjort af  

 Ligningsrådets vilkår.
Told- og Skattestyrelsen meddelte herefter ved skrivelse af 5. marts 1997,  

 at man ikke havde bemærkninger til den ændrede ejerfordeling, der  

 således var omfattet af den af Ligningsrådet den 20. november  

 1996 meddelte tilladelse.
Der var heller ikke i denne skrivelse antydning af  

 forudsætninger vedrørende den fremtidige  

 aktionærsammensætning i det modtagende selskab eller om  

 opretholdelse af det indskydende selskabs ejerandel i det modtagende  

 selskab.
Der blev imidlertid efter drøftelser opnået enighed om, at Z  

 i forhold til sine to medaktionærer i det indskydende selskab skulle  

 tillægges ret til at kræve, at selskabet skulle afvikle sin  

 anpartsbesiddelse i det nye driftsselskab når som helst, såfremt  

 dette kunne gennemføres, uden at der ville blive udløst avance-  

 eller udbyttebeskatning af det indskydende selskab.
Kursen skulle i givet  

 fald fastsættes i overensstemmelse med det modtagende selskabs  

 regnskabsmæssige egenkapital pr. 1. maj 1996 med tillæg af en  

 forrentning på 7,5% p.a.
 Det var således alene Z, der - under visse betingelser - kunne  

 gennemtvinge en afvikling af det indskydende selskabs anpartsbesiddelse i det  

 modtagende selskab, og samtidig var det fikserede rentetillæg efter  

 krav fra de ældre anpartshavere i selskabet fastsat så  

 højt, at det på ingen måde på forhånd var  

 givet, at Z ville udnytte sin ret.
 Det blev herefter overladt til advokaten at udarbejde en  

 anpartshaveroverenskomst, såfremt Ligningsrådet accepterede den  

 nødvendige ændring af ejerfordelingen i det modtagende  

 selskab.
 Da bekræftelsen fra Told- og Skattestyrelsen forelå den 5 .  

 marts 1997, kunne advokaten konstatere, at der fortsat ikke var fastsat  

 ejertidsvilkår eller i øvrigt tilkendegivet forudsætninger  

 vedrørende den fremtidige aktionærsammensætning i det  

 modtagende selskab.
 Der blev herefter den 13. marts 1997 afholdt møde mellem advokaten  

 og klienterne vedrørende den praktiske gennemførelse af  

 selskabsstiftelsen, herunder med fastslæggelse af  

 stiftelsesvilkår m.v.
I den forbindelse var det nødvendigt med en særlig  

 drøftelse med de to medarbejdere, der efter den oprindelige plan  

 skulle erhverve hver 15% af kapitalen i det modtagende selskab, idet de som  

 følge af den ændrede ejerfordeling i selskabet alene ville kunne  

 erhverve ganske ubetydelige anpartsposter.
Det var afgørende, at  

 medarbejderne accepterede de ændrede forudsætninger.
 Det blev under disse drøftelser understreget overfor medarbejderne,  

 at A (det indskydende selskab) ville være majoritetsanpartshaver i B,  

 indtil - og såfremt - Z måtte træffe beslutning om at  

 udnytte sin ret til at kræve helt eller delvist indløsning.  

 Dette accepterede medarbejderne.
Den 17. marts 1997 blev stiftelsesdokumentet for B underskrevet.
Samtidig  

 underskrev anpartshaverne i det indskydende selskab en overenskomst.
Z's ret  

 til at kræve indløsning af dette selskabs anpartsbesiddelse i  

 det nystiftede B fremgår af overenskomstens § 11.2.
I slutningen af april 1997 havde advokaten en drøftelse med Z  

 vedrørende mulighederne for allerede på dette tidspunkt at  

 reducere det indskydende selskabs ejerandel i overensstemmelse med  

 drøftelserne fra december 1996, og advokaten blev anmodet om at  

 indkalde til ekstraordinær generalforsamling i B med henblik på  

 gennemførelse af en delvis indløsning.
I overensstemmelse  

 hermed indkaldte advokaten den 1. maj 1997 til ekstraordinær  

 generalforsamling den 22. maj 1997.
 Advokaten afgav samtidigt på vegne Z påkrav overfor de  

 øvrige anpartshavere i selskab A om delvis indløsning af dette  

 selskabs anpartsbesiddelse i B.
 Der blev på generalforsamlingen den 22. maj 1997 truffet beslutning  

 om indledning af den foreslåede løsning, idet dog  

 indløsningskursen efter nærmere beregning blev fastsat til  

 216,7. Efter indrykning af proklama blev indløsningen  

 gennemført på ekstraordinær generalforsamling den 19.  

 september 1997.
 Advokaten fremhæver, at kapitalnedsættelsesdatoen er den 22.  

 maj 1997, men at anpartsbesiddelsen i øvrigt i enhver henseende blev  

 opretholdt frem til den 19. september 1997.
Der blev efter almindelige regler indleveret udbytteerklæring til  

 Told- og Skatteregionen Oplysning om kapitalnedsættelsen blev efterfølgende  

 indarbejdet i selskabets officielle årsregnskab for 1997/98, der bl.a.  

 blev fremsendt til den kommunale skatteforvaltning.
2. Told- og Skattestyrelsens opfattelse af sagen Det er Told- og Skattestyrelsens opfattelse, at kapitalnedsættelsen  

 den 22. maj 1997 indebærer:
 Ad 1.
Vilkåret om at låneprovenu og gældsforpligtelse skal  

 holdes samlet, er stillet med baggrund i fusionsskattelovens § 15 c, stk. 2,  

 hvorefter der ved en gren af en virksomhed forstås alle aktiver og  

 passiver i en afdeling af et selskab, som ud fra et  

 organisationsmæssigt synspunkt udgør en samlet bedrift, dvs. en  

 samlet enhed, der kan fungere ved hjælp af egne midler.
En opdeling af  

 provenu og forpligtelse fandtes at være i strid med grenkravet.
Der er tale om en generationsskiftesag, hvor det har været  

 afgørende for det indskydende selskab og dette selskabs  

 aktionærer at isolere den oparbejdede egenkapital, således at  

 medarbejderne kunne optages ved tegning til en lav kurs.
Dette formål  

 blev forsøgt opnået ved optagelse af det omtalte lån og  

 adskillelse af provenu og forpligtelse.
 Da denne model imidlertid ikke kunne gennemføres på grund af  

 Ligningsrådets vilkår, har selskaberne efter styrelsens  

 opfattelse opnået det samme slutresultat på en anden måde.  

 Dette er sket ved kapitalnedsættelsen i maj måned 1997, hvor der  

 foretages en kapitalnedsættelse på nom. 4.455.365 til kurs 216,7,  

 hvilket medfører en udlodning til det indskydende selskab på  

 9.654.776 kr.
 Told- og Skattestyrelsen finder, at følgende må  

 tillægges afgørende vægt:
 Med hensyn til kapitalnedsættelsen er den i henhold til udskrift fra  

 Erhvervs & Selskabsstyrelsen besluttet den 22. maj 1997.  

 Kapitalnedsættelsen er gennemført den 19. september 1997.  

 Sammenhængen mellem de to datoer fremkommer derved, at der ved en  

 kapitalnedsættelse, som den, der er tale om her i sagen, skal indrykkes  

 3 måneders proklama, jf. anpartsselskabslovens § 47.  Efter styrelsens  

 opfattelse er det imidlertid afgørende, at det allerede den 22. maj  

 1997 blev besluttet at foretage en kapitalnedsættelse.
Selskaberne har med kapitalnedsættelsen opnået stort set samme  

 resultat, som hvis de havde fået lov til at adskille provenu og  

 gældsforpligtelse.  Ligningsrådets vilkår betød, at  

 provenuet skulle holdes sammen med gældsforpligtelsen.
Dette er  

 imidlertid ikke sket, da selskaberne kun ca. to måneder efter  

 gennemførelsen af stiftelsen i realiteten adskiller provenu og  

 forpligtelse.  Det, som selskaberne fik afslag på at gøre,  

 gør selskaberne altså alligevel meget kort tid efter, at  

 tilførslen er gennemført.
Told- og Skattestyrelsen finder derfor, at selskaberne med den  

 gennemførte kapitalnedsættelse handler i strid med det  

 vilkår, som Ligningsrådet har stillet.
Selskaberne har dermed  

 ikke overholdt vilkåret.
Heraf følger, at tilførslen  

 må anses som skattepligtig med de skattemæssige konsekvenser  

 dette har.
 Ad 2.
Det er derudover Told- og Skattestyrelsens opfattelse, at den  

 gennemførte kapitalnedsættelse ikke er i overensstemmelse med  

 fusionsskattelovens § 15 c's krav om, at vederlaget i forbindelse med en  

 tilførsel af aktiver udelukkende kan erlægges i aktier eller  

 anparter i det modtagende selskab.
Fusionsskatteloven forbyder altså,  

 at der for en tilførsel af aktiver ydes det indskydende selskab  

 vederlag i andet end aktier - eksempelvis  penge.
Ikke desto mindre  

 opnår det indskydende selskab kort tid efter tilførslen  

 alligevel at have fået et meget betydeligt kontant beløb  

 udbetalt fra det modtagende selskab.
Efter styrelsens opfattelse må det ved kapitalnedsættelsen  

 udloddede beløb herefter  sidestilles med kontantvederlag.
Som  

 følge heraf er fusionsskattelovens § 15 c ikke overholdt, og  

 også af denne grund må tilførslen anses som  

 skattepligtig.
 Ad 1 og 2.
 De to argumenter findes hver for sig at kunne begrunde, at  

 tilførslen betragtes som skattepligtig.
2.1. Praksis Ligningsrådet har i et tidligere tilfælde tilladt en  

 tilførsel af aktiver med et efterfølgende tilbagesalg af det  

 indskydende selskab's aktier i det modtagende selskab.
Det drejer sig om den  

 offentliggjorte sag TfS 1993,57:
"En koncern bestående af et moderselskab og et 100 pct. ejet  

 datterselskab, der drev virksomhed med salg og udlejning af eludstyr,  

 ønskede at udskille udlejningsvirksomheden i et nystiftet selskab.  

 Ligningsrådet kunne ikke tillade spaltning efter fusionsskattelovens §  

 15 a, da det indskydende selskab fortsatte efter spaltningen, og da de  

 samlede aktiver og passiver ved spaltningen ikke blev overført til  

 mindst to andre selskaber.
Ligningsrådet gav tilladelse til en  

 alternativ ansøgning om tilførsel af aktiver i henhold til  

 fusionsskattelovens § 15 c, men fastsatte vilkår herfor, idet de  

 modtagne aktier skulle tilbagesælges til det udstedende selskab i  

 nær tilknytning til tilførslen.
Som bindende  

 forhåndsbesked udtalte Ligningsrådet, at afståelsessummen  

 for tilbagesalget til det udstedende selskab kunne behandles som skattefrit  

 udbytte efter selskabsskattelovens § 13, stk. 1, nr. 2, idet moderselskabet  

 havde ejet aktierne siden datterselskabets stiftelse, uanset at aktierne ikke  

 havde været ejet i hele moderselskabets indkomstår." I denne sag ønskedes en koncernopbygning med et moderselskab og to  

 datterselskaber.
Dette skulle etableres ved en grenspaltning, hvilket der  

 på daværende tidspunkt ikke var lovhjemmel til.
I stedet valgte  

 man at gennemføre en tilførsel af aktiver, hvorefter det  

 indskydende selskab tilbagesolgte alle aktier i det modtagende selskab.
I  

 samme forbindelse skulle det indskydende selskab's moderselskab nytegne  

 aktier i det modtagende selskab.
Det bagvedliggende moderselskab, som ved  

 transaktionerne blev aktionær i det modtagende selskab skulle  

 opretholde helejerskabet af det modtagende selskab i 3 år regnet fra  

 stiftelsen af selskabet.
Med den beskrevne model opnåede moderselskabet  

 at få to søsterselskaber via en tilførsel af aktiver.
Told- og Skattestyrelsen finder ikke, at denne sag er sammenlignelig med  

 den nu forelagte sag.
Den offentliggjorte sag var rent  

 forretningsmæssigt begrundet, idet de bestående aktiviteter  

 skulle omorganiseres indenfor koncernen.
Det bemærkes, at ganske vist  

 fik det indskydende selskab lov til at foretage tilbagesalg til det  

 modtagende selskab, men det bagvedliggende moderselskab i koncernen fik  

 pålæg om at opretholde helejerskabet til det modtagende selskab i  

 3 år regnet fra stiftelsen af selskabet.
På disse punkter er den  

 offentliggjorte sag afgørende forskellig fra nærværende  

 sag.
Her er der tale om en generationsskiftesituation, hvor det modtagende  

 selskab på ingen måde bibeholdes i den bestående koncern.  

 Tværtimod afhændes alle aktier i det modtagende selskab via  

 kapitalnedsættelser i selskabet til tredjemand.
 Den offentliggjorte sag er dermed ikke til hinder for at trække  

 tilladelsen til A tilbage.
Ligningsrådet har i en afgørelse af 27. oktober 1999 givet  

 afslag på, at der i umiddelbar tilknytning til en skattefri  

 tilførsel af aktiver kunne gennemføres tilbagesalg af aktier  

 til det indskydende selskab med henvisning til, at der forelå  

 kontantvederlag.
Sagen er offentliggjort i TfS 2000,568. I denne sag  

 offentliggøres det første gang, at tilbagesalg af aktier til  

 det modtagende selskab er i strid med vederlagsreglen i fusionsskattelovens §  

 15 c.
Det forhold, at det er første gang, at der offentliggøres  

 en sag herom i 2000, er ikke udtryk for, at der er sket en  

 praksisændring på området.
Det er derimod udtryk for, at  

 det er første gang, at problemet har foreligget på en  

 måde, der efter styrelsens opfattelse så åbenbart viser, at  

 der er tale om en overtrædelse af kontantvederlagsforbudet.
 Told- og Skattestyrelsens indstilling i den nu verserende sag om A og B er  

 på linie med den offentliggjorte sag.
2.2. Fusionsdirektivets artikel 11 Efter fusionsdirektivets artikel 11 kan en medlemsstat afslå helt  

 eller delvis at anvende bestemmelserne i direktivet, såfremt en fusion,  

 spaltning eller tilførsel af aktiver som hovedformål eller et af  

 hovedformålene har skatteundgåelse eller skatteunddragelse.
Rådet og Kommissionen har ved vedtagelsen af direktivet i et  

 Rådsprotokollat til artikel 11, stk. 1, erklæret, at en  

 medlemsstat kan gøre brug af muligheden i denne artikel, hvis en  

 tilførsel efterfølges af et hurtigt salg af de  

 værdipapirer, der er udstedt til gengæld for tilførslen.  

 Også med udgangspunkt i denne erklæring vil der være  

 mulighed for at trække tilladelsen tilbage.
Der erindres i den  

 forbindelse om det ovenfor nævnte, hvorefter advokatfirmaet ved  

 ansøgningen om tilførsel af aktiver tilkendegav, at parterne  

 ikke havde til hensigt at ændre den endelige ejerstruktur indenfor en  

 periode af 3 år efter stiftelsen af det nye driftsselskab.
Uanset denne  

 tilkendegivelse ændrede selskabet ca. to måneder efter  

 tilførslen alligevel ejerstrukturen i det modtagende selskab.
3. Advokatens indlæg af 5. juni 2000 Forud for udarbejdelsen af agterskrivelse og sagsfremstilling har der  

 været en korrespondance med selskabets advokat.
I den forbindelse har  

 advokaten fremsendt et indlæg af 5. juni 2000.
 For overskuelighedens skyld er indlægget fra advokaten valgt  

 behandlet på den måde, at advokatens argumenter er gengivet og  

 kommenteret et for et.
3.1. Aktieombytningsvilkår Det var et led i den samlede omstrukturering, at der skulle foretages en  

 aktieombytning af brødrene X's og Y's aktiebesiddelser i det selskab,  

 som ved tilførslen var det indskydende selskab.
Der blev givet  

 tilladelse til en sådan aktieombytning, hvorved der stiftedes et  

 holdingselskab H.
Det var et vilkår for ombytningen, at  H skulle  

 opretholde sin ejerandel af A i 3 år fra ombytningen.
Der er tale om  

 det sædvanlige ejertidsvilkår ved aktieombytninger, som senere  

 afløstes af anmeldelsesvilkåret.
Advokaten har i sit brev draget paralleller til  

 vilkårsfastsættelse ved aktieombytning.
Advokaten synes at  

 tillægge det vægt, at  når det i aktieombytningstilladelsen  

 udtrykkeligt er anført et ejertidsvilkår, og et sådant  

 vilkår ikke er medtaget i tilførselstilladelsen, så kan  

 skattemyndighederne ikke efterfølgende kritisere, at ejerskabet til  

 det modtagende selskab ved tilførslen ikke er opretholdt.
Styrelsen kan ikke tilslutte sig advokatens synspunkt.
Et  

 ejertidsvilkår ved en tilførsel ville gå på de  

 aktier, som det modtagende selskab udsteder som vederlag for  

 tilførslen.
Aktieombytningsvilkåret går derimod ikke  

 på de aktier, som det modtagende selskab udsteder som vederlag for de  

 erhvervede aktier.
De aktier, som det modtagende selskab ved en  

 aktieombytning udsteder som vederlag, går til de bagvedstående  

 aktionærer.
Der er traditionelt ikke givet vilkår  

 vedrørende disse aktier.
Aktieombytningsvilkåret går  

 på det erhvervende selskabs aktier i det erhvervede selskab.
Dette er  

 en grundlæggende forskel, og endvidere er begrundelsen for  

 aktieombytningsvilkåret forskellig fra forholdene i denne sag.  

 Aktieombytningsvilkåret sættes fordi det erhvervende selskab  

 erhverver aktierne i det erhvervede selskab til handelsværdien på  

 ombytningsdagen.
Som følge heraf ville det erhvervende selskab ved et  

 hurtigt salg kunne sælge de erhvervede aktier uden avance og dermed  

 uden beskatning.
Uden vilkåret ville intet være til hinder for et  

 hurtigt salg.
I nærværende sag var det ikke nødvendigt at give  

 ejertidsvilkår.
For det første fordi det allerede af loven  

 følger, at der ikke må ydes kontantvederlag.
Det er ikke  

 påkrævet at fastsætte vilkår for et krav, der  

 allerede følger af loven.
For det andet var der rent faktisk fastsat  

 et vilkår om låneprovenu og tilbagebetalingsforpligtelse.
Dette  

 vilkår skulle naturligvis overholdes og ikke sættes ud af kraft  

 ca. 2 måneder efter tilførslen.
3.2. Ligningsrådets manglende ejertidsvilkår Advokaten er flere steder i sit indlæg inde på, at  

 Ligningsrådet ikke stillede ejertidsvilkår for tilførslen.  

 Han er ligeledes inde på, at et sådant ejertidsvilkår ej  

 heller kan indfortolkes efter fusionsskattelovens § 15 c.
Advokaten er  

 derudover inde på, at der ikke er hjemmel til at forbyde  

 efterfølgende dispositioner over de modtagne aktier.
Styrelsen er fortsat af den opfattelse, at der ikke var grund til at  

 sætte et egentlig ejertidsvilkår for tilladelsen i november 1996.  

 Der er kun i ganske få tilfælde givet et ejertidsvilkår ved  

 tilførsel af aktiver.
Dette hænger sammen med, at de ved  

 tilførslen modtagne aktier først 3 år efter  

 gennemførelsen af tilførslen kan afstås skattefrit, med  

 mindre der foretages tilbagesalg til det udstedende selskab tilrettelagt  

 på en måde, som sket i denne sag.
Det er derfor ikke  

 nødvendigt at stille ejertidsvilkår.
Styrelsen har indtil nu  

 anset det som unødvendigt at stille vilkår om, at der ikke i en  

 periode efter tilførslen må gennemføres tilbagesalg til  

 det modtagende selskab eller udlodninger fra dette.
Tilbagesalg og  

 udlodninger medfører kontant betaling, hvilket vil være i  

 direkte modstrid med fusionsskattelovens § 15 c.
Det følger  

 altså allerede af lovteksten, at disse transaktioner ikke vil kunne  

 gennemføres i en periode efter tilførslen.
Der er derfor ikke tale om, at der indfortolkes noget ejertidsvilkår  

 efter fusionsskattelovens § 15 c.
Der er blot tale om, at lovens krav skal  

 overholdes.
At der efterfølgende disponeres over de modtagne aktier  

 udover ved tilbagesalg og udlodning/kapitalnedsættelser, anfægter  

 som altovervejende udgangspunkt ikke en tidligere afgivet tilladelse til  

 skattefri tilførsel af aktiver.  Kun hvis der rent konkret kan  

 påvises skatteundgåelse eller -unddragelse ved et frit salg af  

 aktierne, vil der blive skredet ind.
3.3 Ad skatteundgåelse/-unddragelse og negativ  

 anskaffelsessum Advokaten anfører, at den efterfølgende  

 kapitalnedsættelse ikke kan anses at have skattesvig eller  

 skatteunddragelse som et hovedformål.
Udtrykket skattesvig og skatteunddragelse stammer fra den danske  

 oversættelse af fusionsdirektivet.
I dansk skatteret skal dette udtryk  

 forstås som skatteundgåelse og skatteunddragelse,  

 jf. svaret på spørgsmål 30 og 31 i Skatteudvalgets  

 henvendelse af 10. december 1991 (L 20 - bilag 27).
Advokaten anfører, at han anser det som usagligt at styrelsen  

 omtaler, at den negative anskaffelsessum ved en kapitalnedsættelse ikke  

 kommer til beskatning.
Hverken styrelsen eller kommunen er bekendt med, om  

 der rent faktisk er negativ anskaffelsessum på de modtagne aktier.
Styrelsen finder det desuagtet på ingen måde usagligt at  

 bringe dette forhold frem i lyset.
Det er styrelsens opfattelse, at man ved  

 den anvendte kapitalnedsættelsesmodel i høj grad  

 tilrettelægger afviklingen af det indskydende selskab's aktiebesiddelse  

 i det modtagende selskab på en måde, der medfører, at det  

 indskydende selskab helt skattefrit afstår sin aktiepost.
Ikke alene  

 sker afviklingen uden aktieavancebeskatning, som ellers ville komme frem ved  

 et frit salg; kapitalnedsættelsen medfører tillige, at det  

 indskydende selskab undgår beskatning af en evt. negativ  

 anskaffelsessum.
En sådan kommer med den valgte model aldrig til  

 beskatning.
Havde dette forhold været fremme under den oprindelige behandling af  

 sagen, må man formode, at Told- og Skattestyrelsen havde indstillet til  

 Ligningsrådet, at der burde gives afslag på ansøgningen  

 med henvisning til, at der forelå skatteundgåelse eller  

 skatteunddragelse.
Forholdet var imidlertid ikke fremme ved den oprindelige  

 behandling; først og fremmest fordi advokaten positivt i sin  

 ansøgning havde anført, at ejerforholdet i det modtagende  

 selskab ikke ville blive ændret i de første 3 år fra  

 tilførslen.
3.4 Anmeldelse af kapitalnedsættelsen Advokaten er flere steder i brevet inde på, at der ikke har  

 været anledning til forudgående at anmelde den ønskede  

 kapitalnedsættelse til Ligningsrådet.
Det anføres således, at advokaten efter modtagelsen af  

 Ligningsrådets tilladelse spurgte, om en ændret  

 anpartshaversammensætning i det modtagende selskab ville ændre  

 tilladelsen.
Den ændrede anpartshaversammensætning fremkom som  

 følge af Ligningsrådets vilkårsfastsættelse.
I og  

 med at låneprovenuet og tilbagebetalingsforpligtelsen skulle holdes i  

 samme selskab - her det modtagende selskab efter selskabets eget valg - blev  

 værdien af det modtagende selskab langt større end forudsat.
De  

 medarbejdere der via nytegning skulle optages i selskabet kunne derfor ikke i  

 det forudsatte omfang tegne aktier.
Det var derfor nødvendigt med en  

 anden anpartsfordeling i det modtagende selskab.
Det anføres i  

 Ligningsrådets besvarelse:
 "Fordelingen af aktierne mellem selskabsdeltagerne, der kan være  

 en forudsætning for bl.a. evt. pengeinstitutters vurdering af  

 kreditmuligheder, er ofte en så væsentlig forudsætning for  

 transaktionen, at ændringer heri medfører andre væsentligt  

 ændrede forudsætninger for og dermed bortfald af den meddelte  

 tilladelse.
Idet denne vurdering imidlertid som nævnt ovenfor afhænger af  

 en konkret vurdering af forholdene tilrådes det, at evt. ændrede  

 forhold i forhold til den tidligere meddelte tilladelse meddeles styrelsen  

 til fornyet vurdering." Advokaten anfører om den modtagne bekræftelse fra  

 Ligningsrådet:
"igen uden at hverken Ligningsrådet eller Styrelse på nogen  

 måde tilkendegav interesse for det indskydende selskabs eventuelle  

 efterfølgende dispositioner over aktierne i det modtagende selskab.
Da  

 det som nævnt måtte være indlysende, at  

 Ligningsrådets tilladelse fundamentalt ændrede parternes  

 forudsætninger omkring ejerstrukturen i det modtagende selskab,  

 må det efter min opfattelse klart forventes, at man havde kommenteret  

 den fremtidige anpartssammensætning, såfremt man fandt dette  

 relevant eller endog afgørende.
Dette skete ikke." Den 27. februar 1997 tilskrev advokaten styrelsen om den konkret  

 påtænkte ændring af anpartshaversammenssætningen.  

 Denne blev godkendt ved brev af 5. marts 1997.
 Advokaten skriver i sit brev af 5. juni 2000:
"Det vil imidlertid efter min opfattelse være ganske fiktivt og  

 helt urimeligt at fortolke Ligningsrådets tilladelse som indeholdende  

 en opfordring til fornyet ansøgning på grundlag af den efter  

 tilladelsen indgåede anpartshaveroverenskomst.
Det har  

 omstændighederne ganske enkelt ikke givet rimelig anledning til." Styrelsen kan ikke tilslutte sig indholdet af advokatens udtalelser.
Det  

 forhold at advokaten forespurgte, om en ændret  

 anpartshaversammensætning ændrer tilladelsen, viser netop at  

 advokaten fandt det nødvendigt at spørge Ligningsrådet  

 før han gennemførte ændringen.
I tråd hermed savner  

 styrelsen en fornuftig begrundelse for, hvorfor det kun var nødvendigt  

 at forelægge den første ændring af  

 anpartshaversammensætningen og ikke den kort tid efter  

 gennemførte anden ændring af anpartshaversammensætningen.  

 Advokaten kan ikke med rimelighed begrunde denne manglende  

 forespørgsel til Ligningsrådet med, at Ligningsrådet  

 på intet tidspunkt havde anført noget om, at der ikke  

 måtte rådes over de modtagne aktier ved tilbagesalg af anparter  

 til det udstedende selskab eller kapitalnedsættelse med udlodning fra  

 det modtagende selskab.
Der var ikke anledning til i sagen at anføre  

 noget om sådanne ændringer i anpartshaversammensætningen;  

 dels fordi Ligningsrådet selvsagt forudsætter at det stillede  

 vilkår og i øvrigt fusionsskattelovens § 15 c overholdes uden at  

 det er nødvendigt særskilt at påpege dette, dels fordi  

 advokaten netop selv havde tilkendegivet, at der ikke i en 3 års  

 periode ville ske ændringer i anpartssammensætningen i det  

 modtagende selskab.
Hertil kommer, at Ligningsrådet i brevet af 25.  

 februar 1997 havde påpeget, at det var tilrådeligt at  

 forelægge en evt. ændret ejerfordeling for Told- og  

 Skattestyrelsen.
Ligningsrådet er naturligvis berettiget til at stole på  

 advokatens oplysninger i ansøgningen.
Dette understreges så  

 meget desto mere af, at advokaten spurgte om Ligningsrådets holdning  

 til den første ændring af anpartshaversammensætningen.
I relation til de ovenstående afsnit finder styrelsen anledning til  

 at henvise til advokatens brev, hvor han redegør for, at han den 22.  

 november 1996 rettede henvendelse til Ligningsrådet for at få  

 godkendt den ændrede anpartsfordeling.
Af bilag 3 til advokatens brev  

  kan ses, at advokaten samme dag, som han tilskriver Ligningsrådet om  

 den ændrede anpartsfordeling (22. november 1996 - dvs. to dage efter at  

 Ligningsrådet har givet sin tilladelse) i et brev til sine klienter er  

 inde på spørgsmålet om efterfølgende  

 kapitalnedsættelse.
Bilag 4 til advokatens brev er et notat af 6.  

 december 1996, hvor der omtales et oplæg til en alternativ model.
Her  

 er advokaten inde på allerede pr. 1. maj 1997 at gennemføre  

 kapitalnedsættelse.
Modellen gennemgås her meget nøje.
Det  

 er efter styrelsens opfattelse bemærkelsesværdigt, at advokaten  

 ikke forelægger denne model for Ligningsrådet, når den  

 allerede er på banen samtidig med, at den ændrede  

 anpartsfordeling forelægges for Ligningsrådet.
Set i lyset af den  

 ovenfor refererede udtalelse i Ligningsrådets brev af 25. februar 1997,  

 forekommer dette ikke forståeligt.
 Under henvisning til dette hændelsesforløb findes det at  

 være misvisende, når advokaten oplyser, at han efter  

 Ligningsrådets/Told- og Skattestyrelsens godkendelse af den  

 ændrede ejerfordeling den 5. marts 1997 ikke havde anledning til at  

 forelægge kapitalnedsættelsesmodellen for  

 Ligningsrådet.
3.5 A's besiddelse af anpartsposten i B Advokaten anser det som "urimeligt  fortegnende", at styrelsen  

 angiver kapitalnedsættelsesdatoen som den 22. maj 1997. Aktieposten  

 blev i enhver henseende opretholdt til den 19. september 1997. Det  

 anføres, at det indskydende selskab's aktiebesiddelse opretholdes  

 delvist (ca. 25%) i mere end 2 år efter  

tilførselsdatoen.
 Hertil kan styrelsen oplyse, at kapitalnedsættelsen i henhold til  

 sammenskrevet resume fra Erhvervs- & Selskabsstyrelsen er vedtaget den  

 22. maj 1997 og gennemført den 19. september 1997. Baggrunden for  

 denne tidsforskydning er alene selskabslovgivningens krav om, at der ved en  

 kapitalnedsættelse skal indrykkes proklama, og først når  

 dette er udløbet kan kapitalnedsættelsen med udlodning  

 gennemføres.
Efter styrelsens opfattelse kan datoen den 19. september 1997 ikke  

 tillægges vægt i denne henseende.
Det afgørende tidspunkt  

 er, hvornår kapitalnedsættelsen vedtages eller måske  

 nærmere, hvornår der tages skridt til at iværksætte  

 kapitalnedsættelsen.
I øvrigt er det uvist, hvornår A rent  

 faktisk fik pengene udbetalt.
Det fremgår af advokatens brev, at  

 kapitalnedsætelsen formelt ikke kan gennemføres før  

 proklamafristen er udløbet.
Det anføres derudover, at det  

 må bero på aftale imellem selskaberne, om:
 "indløsningsprovenuet skal indsættes på en  

 spærret konto med forrentning til fordel for A under proklamaperioden,  

 eller om beløbet skal udbetales til A med forbehold for  

 tilbagesøgning, såfremt der skulle vise sig uventede  

 kreditorkrav".
Styrelsen er ikke bekendt med, hvilken model, der blev anvendt.
På  

 baggrund af den fremhævede passus, har A tilsyneladende ikke  

 været indstillet på at afvente proklamaperiodens udløb,  

 før pengene skulle udbetales fra B.
At selskab A har beholdt lige over 25% af anpartskapitalen i en  

 længere periode, kan ikke efter styrelsens opfattelse tillægges  

 nogen vægt.
Anpartsbesiddelsen på ca. 25% kan alene anses  

 opretholdt for at kunne modtage udlodningerne skattefrit.
Dette er detaljeret  

 beskrevet i det nævnte bilag 4 til advokatens brev.
 I øvrigt skal ejerperioden ikke som anført af advokaten  

 regnes fra tilførselsdatoen den 1. maj 1996 men fra  

 gennemførelsen af tilførslen den 17. marts 1997. Ejerperioden  

 må regnes fra det indskydende selskab's anskaffelse af aktierne.  

 Anskaffelsen sker ved stiftelsen - på linie hermed se Michael Serup i  

 "Generationsskifte - Omstrukturering" side 556.
3.6 Ikke-overholdelse af vilkåret Advokaten anfører, at der efter modtagelsen af Ligningsrådets  

 afgørelse den 22. november 1996 blev foretaget en ny og uhildet  

 vurdering af muligheder og begrænsninger.
Ligningsrådets  

 vilkår blev respekteret, og der blev ikke på dette tidspunkt  

 indgået nogen aftale om afvikling af ejerandele.
Denne vigtige  

 kendsgerning er dokumenteret og må derfor lægges  til grund.
Styrelsen kan ikke godtage dette synspunkt.
Det ovenfor referede bilag 4  

 synes i høj grad at vise, at selskaberne straks efter modtagelsen af  

 Ligningsrådets tilladelse gik i gang med at finde en model, hvorefter  

 man kunne agere uden om Ligningsrådets vilkår.
På linie hermed har advokaten anført, at det må anses  

 som helt legitimt og fuldt loyalt, at han sammen med sine klienter efter  

 modtagelsen af Ligningsrådets tilladelse foretog en fornyet vurdering  

 af mulighederne for at gennemføre generationsskiftet.
Dette er  

 styrelsen fuldt ud enig i, men mulighederne må ikke udmøntes  

 på en måde, der er i strid med vilkåret og loven, hvilket  

 imidlertid ifølge Told- og Skattestyrelsens opfattelse er  

 tilfældet her.
3.7 Praksis Advokaten er fremkommet med mere generelle udtalelser om praksis, og han  

 har henvist til konkrete afgørelser.
Det anføres, at Ligningsrådet frem til tilladelsen i november  

 1996 fulgte den praksis, at der i almindelighed ikke blev stillet  

 vilkår vedrørende det indskydende selskabs efterfølgende  

 besiddelse af aktier i det modtagende selskab.
Der henvises til en udtalelse  

 i artiklen TfS 1997,662.
Styrelsen er enig i, at der dengang - som i øvrigt også nu -  

 anvendes en praksis, hvor der som udgangspunkt ikke stilles  

 ejertidsvilkår.
Som nævnt ovenfor hænger det sammen med, at  

 de modtagne aktier i en 3 års periode ikke kan afstås skattefrit.  

 Dette er for så vidt en anden problematik, end den der er fremme i  

 denne sag.
Artiklen og den praksis, advokaten henviser til, angår salg  

 til tredjemand eller tilførsel til eksisterende selskab ejet af andre,  

 eller tredjemands nytegning i det modtagende selskab.
Nærværende  

 sag angår tilbagesalg til udstedende selskab/kapitalnedsættelse i  

 det modtagende selskab.
Dette er en anden problemstilling, der omhandler  

 kontantvederlag og overholdelse af et konkret stillet vilkår.
Dette har  

 ikke noget at gøre med praksis om anpartshaversammensætningen i  

 det modtagende selskab eller ejertidsvilkår ved tilførsel af  

 aktiver.
 Om de konkrete afgørelser, som advokaten har henvist til,  

 bemærkes:
Ad TfS 1993,308 Offentliggørelsesteksten i afgørelsen er  

 sålydende:
"Et selskab, der drev en mindre industrivirksomhed, søgte om  

 tilladelse til i medfør af fusionsskattelovens § 15 c, stk. 1, at  

 tilføre samtlige erhvervsrelevante aktiver med undtagelse af  

 selskabets egenkapital på 5,8 mio. kr. til et nystiftet selskab.
Det  

 modtagende selskab skulle fremover alene drive erhverv ved at bortforpagte  

 virksomheden.
 Ansøgningen om tilladelse var begrundet med et ønske om at  

 beskytte egenkapitalen ved at bevare den i det indskydende selskab.
Ligningsrådet imødekom ansøgningen uden særlige  

 vilkår." Styrelsen finder ikke, at sagen er sammenlignelig med  

 nærværende sag.
Der er ingen oplysninger om tilbagesalg eller  

 udlodninger.
Ad TfS 1993,517 Offentliggørelsesteksten i afgørelsen er  

 sålydende:
 "Et ingeniørfirma anmodede om tilladelse til i medfør af  

 fusionsskattelovens § 15 c, stk. 1, med virkning fra den 1/4 1993 at foretage  

 tilførsel af aktiver til et helejet datterselskab, som endnu ikke var  

 stiftet.
 Ingeniørfirmaet ønskede at overdrage virksomheden til et  

 helejet datterselskab, således at moderselskabet efter stiftelsen alene  

 besad aktiekapitalen i datterselskabet.
 Moderselskabet var ejet af to aktionærer.
 Hensigten med tilførslen til et nystiftet datterselskab var at  

 åbne mulighed for, at ingeniørvirksomheden senere kunne  

 udskilles til en af de to aktionærer eller til tredjemand.
 Moderselskabet skulle alene vederlægges med aktier i det modtagende  

 selskab.
 Datterselskabets første regnskabsperiode skulle være 1/4 1993  

 til 31/8 1994. Det indskydende selskab havde regnskabsperiode fra 1/9 til  

 31/8 og var sambeskattet med et eksisterende datterselskab.
Ifølge åbningsbalancen skulle alle aktiver og passiver med  

 undtagelse af skyldig selskabsskat overdrages til det modtagende selskab.
Det  

 indskydende selskabs udkast til balance pr. 1/4 1993 viste, at både det  

 sambeskattede datterselskab og det indskydende selskab den 1/4 1993 havde en  

 egenkapital på 0 kr.
 Det var oplyst, at aktionærerne efter den 1/4 1993 havde indskudt  

 500.000 kr. i moderselskabet, således at mellemregningen med det  

 sambeskattede datterselskab kunne betales, og egenkapitalen var  

 retableret.
Ligningsrådet imødekom ansøgningen om tilførsel  

 pr. 1/4 1993 uden særlige vilkår." Ej heller denne sag findes sammenlignelig med den nu forelagte sag.
Der er  

 ingen oplysninger, der viser, at udskillelsen skulle foregå ved  

 tilbagesalg/udlodning, og i givet fald hvornår dette evt. skulle  

 ske.
Ad TfS 1995, 152 Offentliggørelsesteksten er sålydende:
 "Et revisionsfirma ansøgte Ligningsrådet om tilladelse til  

 tilførsel af aktiver til et nystiftet selskab.
 Det fremgik af ansøgningen, at det indskydende selskab bestod af to  

 produktionsgrene, og at ansøgningen om tilladelse til tilførsel  

 af aktiver omfattede den ene produktionsgren.
 Med ansøgningen fremsendtes åbningsbalance for det nystiftede  

 selskab.
 Det fremgik heraf, at der var medregnet goodwill, men at udskudt skat  

 vedrørende driftsmidler ikke var medregnet.
 Ligningsrådet imødekom ansøgningen om  

 tilførsel af aktiver på vilkår, at åbningsbalancen  

 for det nystiftede selskab blev tilført yderligere aktiver eller  

 regulering over passiverne, således at det kunne godtgøres, at  

 der på tidspunktet for tilførslen ville være dækning  

 i egenkapitalen for hele den udskudte skat.
I modsat fald ville der være tale om en skattepligtig  

 tilførsel." Styrelsen ser ikke i denne sag lighedspunkter med den nu forelagte  

 sag.
Ad TfS 1995,286 Offentliggørelsesteksten gengives ikke her, da den er noget  

 længere end de forudgående offentliggørelsestekster.
Sagen omhandlede etablering af et joint venture, hvor et dansk selskab  

 skulle tilføre aktiver til et nystiftet selskab, medens et tysk  

 selskab skulle tegne kapital i selskabet for et beløb svarende til  

 nettoværdien af de tilførte aktiver.
Herved blev det danske  

 selskab og det tyske selskab hver ejer af 50% af kapitalen i det nystiftede  

 selskab.
Der er intet belæg for at antage, at konstruktionen  

 implicerede et efterfølgende tilbagesalg til det modtagende selskab  

 eller udlodninger fra det modtagende selskab.
Efter styrelsens opfattelse viser disse offentliggjorte sager ikke, at der  

 i sagerne var udtrykkeligt forudsat eller meget sandsynligt, at der  

 efterfølgende skulle ske tilbagesalg til det modtagende selskab eller  

 udlodninger herfra.
Der var heller ikke i nogen af sagerne tale om, at der  

 havde været tilsvarende vilkårsfastsættelse som i  

 nærværende sag.
 Der er yderligere henvist til følgende ikke offentliggjorte sager,  

 som alle vedrører selskaber, der repræsenteres af samme  

 advokat.
Ad ikke offentliggjort sag - 1 Der er tale om en sag, hvor hovedaktionæren på daværende  

 tidspunkt var 50 år, og hvor der skulle indledes generationsskifte.  

 Dette skete ved, at faderens selskab tilførte aktiver til et nystiftet  

 selskab, hvori sønnen skulle tegne halvdelen af kapitalen.
Uanset at  

 der var tale om generationsskifte var der ikke i sagen oplysninger om, at der  

 i tiden efter tilførslen skulle foretages tilbagesalg til det  

 modtagende selskab eller udlodninger herfra.
Sagen er herefter ikke  

 sammenlignelig med den nu forelagte.
Ad ikke offentliggjort sag - 2 Sagen omhandlede et selskab, der ejedes af en mor og to børn.
Der  

 blev foretaget en skattefri tilførsel af aktiver, og begrundelsen  

 herfor var indkapsling af egenkapitalen og indledning af et senere  

 generationsskifte.
Der var ikke i sagen oplysninger om påtænkte  

 tilbagesalg til/udlodninger fra det modtagende selskab.
 Om sagen har advokaten anført:
"at formålet med tilførslen var at skabe grundlag for  

 indledning af et senere generationsskifte - hvorved nødvendigvis  

 forstås afvikling af det indskydende selskabs aktiebesiddelse i det  

 modtagende selskab - og Ligningsrådet fandt på trods heraf ikke  

 grundlag for at fastsætte særlige vilkår." Det er muligt, at et generationsskifte nødvendiggjorde afviklingen  

 af det indskydende selskab's aktiebesiddelse i det modtagende selskab, men  

 dette udsagn siger intet om, hvordan aktiebesiddelse skulle afstås og  

 om hvornår dette skulle ske.
Der var ingen tilkendegivelser om,  

 måden og tidspunktet for afviklingen.
Ligningsrådet har derfor  

 ikke haft grundlag for at tro, at lovens regel om kontantvederlag ikke ville  

 blive overholdt.
Ad ikke offentliggjort sag - 3 Denne sag angik et selskab, der ønskede tilførsel af  

 aktiver, og hvor selskabets direktør samt en medarbejder skulle  

 nytegne kapital i det modtagende selskab.
Det var i ansøgningen om  

 direktøren og medarbejderen anført:
 "Der vil ikke blive indrømmet NN og XX nogen ret til at  

 kræve forøget aktieandel i selskabet, men det kan omvendt ikke  

 udelukkes, at de pågældende vil blive givet mulighed for  

 opnåelse af en forøget aktieandel ved nytegning af aktier,  

 delvis indløsning af A A/S eller erhvervelse af aktier fra A A/S".
Denne oplysning i sagen burde måske have givet anledning til  

 yderligere undersøgelser i sagen fra Told- og Skattestyrelsens side.  

 På den anden side var det ikke klart, om de to personer overhovedet  

 ville få adgang til forøgelse af deres ejerandel, og der var  

 ingen oplysninger i sagen om, hvornår en sådan forøgelse  

 skulle ske.
Det var ej heller klart, om en evt. forøgelse ville ske  

 ved tilbagesalg til/udlodning fra det modtagende selskab.
 Efter styrelsens opfattelse giver sagen på ingen måde  

 anledning til at ændre indstilling i sagen.
3.8 Øvrige bemærkninger Advokaten har nærmere redegjort for nogle forhandlinger, som skulle  

 påvise, at medaktionæren Z skulle være den eneste, der  

 kunne  gennemtvinge afviklingen af A's anpartsbesiddelse i det modtagende  

 selskab - og kun under visse betingelser.
Styrelsen mener ikke, at dette har  

 nogen relevans for sagen.
For det første viser hele  

 sagsforløbet startende fra den oprindelige ansøgning, at det  

 var hensigten, at der skulle placeres en stor post likvider i det indskydende  

 selskab, og at dette mål skulle nås på den ene eller anden  

 måde.
For det andet skulle afviklingen af anpartsbesiddelsen under alle  

 omstændigheder ske på en lovlig måde, uanset hvem der kunne  

 gennemtvinge afviklingen.
4. Advokatens kommentarer til agterskrivelsen med sagsfremstilling Told- og Skattestyrelsen har den 23. august 2000 sendt agterskrivelse til  

 selskabet A.
Selskabets advokat er i brev af 18. september 2000 kommet med  

 sine bemærkninger til sagen.
 Advokaten fastholder sit indlæg af 5. juni 2000 og bemærker  

 indledningsvist, at A og B gør indsigelse imod den  

 påtænkte omkvalifikation af den stedfundne skattefri  

 tilførsel af aktiver og de heraf følgende  

 ansættelsesændringer i selskaberne.
 Advokaten anmoder om, at forelæggelsen for Ligningsrådet  

 foreløbigt begrænses til at angå spørgsmålet  

 om den skattemæssige omkvalifikation af den skattefri tilførsel  

 af aktiver, således at de heraf følgende konkrete  

 ansættelsesmæssige ændringer vurderes, når  

 Ligningsrådets afgørelse af det præjudicielle  

 spørgsmål foreligger.
 Det er advokatens opfattelse, at såfremt Ligningsrådet  

 tiltræder Told- og Skattestyrelsens indstilling vedrørende det  

 præjudicielle spørgsmål, vil en nærmere  

 stillingtagen til skatteansættelsen for A forudsætte afklaring af  

 de ansættelsesmæssige konsekvensændringer for selskab B,  

 ligesom det vil være nødvendigt at inddrage dels muligheden for  

 hel eller delvis omgørelse, dels følgerne af de civilretligt  

 nødvendige reguleringer af tegningskurser og udlodningsbeløb.  

 Dertil kommer, at den foreliggende agterskrivelse for A lægger op til  

 en skønsmæssig ansættelse.
 Det påpeges, at de samlede ansættelsesmæssige  

 konsekvenser af en evt. skatteretlig omkvalifikation i sig selv er så  

 omfattende og komplicerede, at forholdene ikke med rimelighed kan  

 præsenteres for Ligningsrådet på det foreliggende  

 grundlag.
 Styrelsen må i sagsfremstillingen præcisere, at det er  

 dokumenteret og dermed en ubestridelig kendsgerning, at det indskydende  

 selskab i enhver henseende var ejer af vederlagsaktierne frem til henholdsvis  

 19. september 1997 og 30. juni 1998 med heraf følgende fulde og  

 uindskrænkede ejerbeføjelser, og at aktionærerne i det  

 indskydende selskab i samme periode udgjorde flertallet i bestyrelsen i det  

 modtagende selskab.
Advokaten finder det helt afgørende for en loyal og afbalanceret  

 præsentation af sagen, at det helt indledningsvis i sagsfremstillingen  

 præciseres, at det fulde beskatningsgrundlag er bevaret i forbindelse  

 med tilførslen til det modtagende selskab, således at der i  

 denne henseende ikke foreligger nogen form for skatteundgåelse.
Det er  

 ifølge advokaten uacceptabelt, såfremt selve  

 sagspræsentationen efterlader det indtryk, at de pågældende  

 selskaber har unddraget sig beskatning.
4.1 Om sagsfremstillingens beskrivelse af sagens retlige grundlag Sagsfremstillignen opfylder efter advokatens vurdering ikke de  

 forvaltningsretlige krav til beskrivelse af retsgrundlaget.
Der er  

 således ikke en fyldestgørende objektiv beskrivelse af hverken  

 fusionsskatteloven og dens forarbejder, det underliggende direktiv eller  

 eksisterende praksis.
Ligeledes er der ikke nogen markering af, hvor de  

 juridiske tvistepunkter er.
Ligningsrådets medlemmer har således  

 efter advokatens opfattelse ingen rimelig mulighed for at foretage en  

 forsvarlig retlig vurdering.
 Efter advokatens opfattelse må sagsfremstillingen derfor  

 omskrives.
I den forbindelse må det klart fremhæves, at såvel  

 styrelse som skatteyder er enige om, at den gennemførte skattefri  

 tilførsel af aktiver opfyldte såvel fusionsskattelovens krav om  

 udelukkende vederlag i form af aktier som Ligningsrådets vilkår  

 vedrørende det optagne lån på 10 mio. kr.
Det må  

 altså lægges til grund som en kendsgerning, at de formelle  

 betingelser for at behandle tilførslen efter fusionsskattelovens  

 regler er opfyldte.
 Når dette er konstateret, må styrelsen klart og entydigt  

 præsentere den retlige subsumption, der efter styrelsens opfattelse  

 fører frem til indstillingen om omkvalifikation af  

 tilførslen.
 Den foreliggende sagsfremstilling indeholder en række forskellige  

 betragtninger, som i spredt orden indgår i argumentationen for det  

 ønskede resultat; nemlig omkvalifikation af tilførslen.  

 Sagsfremstillingen præsenterer imidlertid ikke de fremførte  

 betragtninger i en kvalificeret juridisk sammenhæng, hvilket reelt  

 udelukker såvel en kvalificeret kontradiktion fra advokatens side som  

 en kvalificeret votering fra Ligningsrådets side.
 Som advokaten ser det, fremhæver styrelsen tre betragtninger, der  

 trods den skete sammenblanding nødvendigvis må vurderes hver for  

 sig, idet der er tale om 3 forskellige juridiske problemstillinger:
Det er efter advokatens opfattelse helt og aldeles nødvendigt, at  

 disse fundamentalt forskellige juridiske synspunkter behandles hver for sig  

 og vurderes hver for sig.
Ligningsrådet skal træffe en juridisk  

 afgørelse og skal derfor også præsenteres for de relevante  

 subsumptionsmuligheder baseret på et legalitetsprincip og anerkendt  

 juridisk metode.
Det er ujuridisk blot at blande det hele sammen til  

 støtte for et givet resultat ud fra "en samlet vurdering".
 Advokaten har belyst sit synspunkt ved følgende eksempler:
Styrelsen fremhæver gentagne gange, at tilbagesalget til det  

 modtagende selskab strider mod kontantvederlagsforbudet, fordi det  

 indskydende selskab herved (omend indirekte og efterfølgende)  

 oppebærer et kontant vederlag.
Det er altså ifølge dette  

 ræsonnement selskabets oppebærelse af kontanter, der er den  

 kvalificerede omstændighed i relation til kontantvederlagsforbudet.
Den logiske og nødvendige juridiske konsekvens heraf må  

 uomtvisteligt være, at enhver oppebærelse af  

 kontantvederlag indenfor en given periode efter tilførslen skal  

 anses for en overtrædelse af kontantvederlagsforbudet, og at dette  

 forbud følgelig ikke rent fortolkningsmæssigt kan  

 begrænses til de særlige tilfælde, hvor vederlaget  

 oppebæres ved aktiesalg til det modtagende selskab.
Hvis  

 kontantvederlagsforbudet skal udgøre det bærende retlige  

 fundament, måtte eksempelvis også det indskydende selskabs  

 efterfølgende hele eller delvise salg af vederlagsaktier til de  

 øvrige aktionærer tilsvarende føre til omkvalifikation af  

 tilførslen.
 Da styrelsen bedre end nogen anden er bekendt med, at man i hidtidig  

 praksis ikke har anlagt en udvidende fortolkning af  

 kontantvederlagsforbudet, og at man derfor helt generelt og positivt  

 har undladt at fastsætte ejertidsvilkår, er man vel  

 opmærksom på, at en konsekvent fortolkning af  

 kontantvederlagsforbudet vil nødvendiggøre en erklæret  

praksisændring, som ikke vil kunne gennemføres med  

 tilbagevirkende kraft, og som derfor vil udelukke omkvalifikation i den  

 foreliggende sag.
 Advokaten antager, at dette er baggrunden for, at styrelsen ved et  

 kunstgreb senere i sagsfremstillingen søger at omgå denne  

 problemstilling ved i stedet at fremhæve, at det alligevel ikke er  

 selve salget af aktier, der udgør den kvalificerede  

 omstændighed, men i stedet det forhold, at salget til det  

 udstedende selskab må anses som egentlig skatteundgåelse.
 Dermed forlader styrelsen jo imidlertid kontantvederlagsforbudet som  

 retligt grundlag, og man går i stedet over til direktivets  

 omgåelsesklausul.
 Sagt med andre ord tilkendegiver styrelsen efter advokatens opfattelse  

 selv, at kontantvederlagsforbudet ikke "holder mål"; man kan ikke  

 angribe det i sagen stedfundne tilbagesalg ud fra kontantvederlagsforbudet  

 uden samtidig at måtte angribe ethvert efterfølgende aktiesalg;  

 og man kan ikke angribe ethvert efterfølgende aktiesalg uden samtidig  

 at måtte erkende, at dette vil stride mod den kendsgerning, at den  

 hidtidige praksis ikke en gang forudsætningsvist har opereret med et  

 ejertidsvilkår i relation til tilførsel af aktiver.
 Som sagen er forløbet, forventer advokaten ikke, at styrelsen vil  

 anerkende den misforståelse, som han har udledt af argumentationen i  

 sagsfremstillingen, men han må have tiltro til, at styrelsen efter en  

 revurdering kan tiltræde, at kontantvederlagsforbudet og direktivets  

 omgåelsesklausul hver for sig udgør et selvstændigt  

 retligt fundament, som det vil være ujuridisk at sammenblande, og som  

 derfor må behandles hver for sig på en stringent og sober  

 måde.
 Et andet eksempel på manglende juridisk stringens ses, når  

 styrelsen flere steder i sagsfremstillingen fremhæver det forhold, at  

den oprindelige ansøgning indeholdt tilkendegivelse af, at den  

 forudsatte anpartshaversammensætning i det modtagende selskab ikke  

 ville blive ændret i 3 år.
 Denne fremhævelse kan umiddelbart  virke tilforladelig, men  

 styrelsen kvalificerer ikke den juridiske betydning af forholdet, og  

 dermed forekommer omtalen heraf blot at have til formål at drage tvivl  

 om advokatens og hans klienters hæderlighed.
Hvis styrelsen finder, at forholdet har juridisk betydning,  

 må man præcisere, om oplysningen i den oprindelige  

 ansøgning i sig selv kan bære den ønskede omkvalifikation  

 af den stedfundne skattefri tilførsel af aktiver, eller om oplysningen  

 er et støttemoment, der indgår i en nærmere  

 præciseret juridisk kvalifikation.
Dette må være et  

 rimeligt forlangende.
Samtidig må man nødvendigvis såvel i fremstillingen af  

 de objektive kendsgerninger som i sin juridiske argumentation forholde sig  

 til det faktum, at den pågældende oplysning i den oprindelige  

 ansøgning ikke blev anset for så relevant af styrelsen og  

 Ligningsrådet i forbindelse med selve sagsbehandlingen, at oplysningen  

 blev medtaget i den endelige tilladelse blandt de oplysninger, der var lagt  

 til grund.
I modsat fald vil sagsfremstillingen være direkte  

 manipulerende.
 Sagsfremstillingens præsentation af sagens retlige grundlag må  

 derfor nødvendigvis omskrives.
4.2. Sagsfremstillingens omtale af styrelsens  

 omgåelsessynspunkt Det kan af sagsfremstillingen konstateres, at Told- og Skattestyrelsens  

 indstilling er baseret på den fundamentale præmis, at den  

 efterfølgende delvise indløsning af vederlagsaktierne  

 indebærer en  efterfølgende  

 omgåelse/overtrædelse af de ved tilførslen opfyldte  

 betingelser.
 Det må således lægges til grund, at styrelsen  

 indfortolker en naturlig forudsætning om, at der ikke må  

 foretages efterfølgende dispositioner, der ændrer den ved  

 tilførslen etablerede juridiske og økonomiske situation.
 Advokaten henviser til følgende punkter i sagsfremstillingen:
 Den retsopfattelse, der ligger bag styrelsens udsagn, sammenfattes vel  

 bedst af det sidstnævnte citat: "Det følger altså  

 allerede af lovteksten, at disse transaktioner ikke vil kunne  

 gennemføres i en periode efter tilførslen".
 Dette citat og dermed retsopfattelsen repræsenterer efter advokatens  

 opfattelse to problemer:
 For det første den kendsgerning, at postulatet, der altså  

 vedrører indholdet af gældende ret, er direkte ukorrekt i  

 forhold til lovteksten (og dermed manipulerende i forhold til  

 Ligningsrådet) og samtidig fortolkningsmæssigt set grebet ud af  

 luften.
 For det andet at styrelsen helt undlader at kvalificere den  

 tidsmæssige udstrækning af den periode, som man finder, at  

 lovteksten så åbenbart fastlægger.
 Styrelsen lægger med sin indstilling op til en alvorligt indgribende  

 afgørelse, som samtidig vil have vidtrækkende principiel  

 betydning, men man har ikke et eneste sted i sagsfremstillingen  

 præsenteret en beskrivelse og analyse af det hjemmelsgrundlag, der  

 skulle berettige de alvorlige konklusioner.
 Advokaten finder ud fra en juridisk betragtning dette ganske  

 uforståeligt; særlig når henses til de meget  

 udførlige bemærkninger, advokaten i sit indlæg af 5. juni  

 2000 er fremkommet med omkring denne problemstilling.
Advokaten finder det helt uantageligt, at styrelsen "glider af" på  

 problemstillingen, der jo er et afgørende juridisk omdrejningspunkt.  

 Finder styrelsen det virkelig rimeligt og korrekt at forelægge  

 Ligningsrådets læge medlemmer sagen med den besluttede  

 indstilling, uden at man præsenterer en juridisk sammenhængende  

 argumentation og konklusion, som kan måles og vejes? Advokaten henstiller derfor til styrelsen, at styrelsen i  

 sagsfremstillingen redegør for sin juridiske fortolkning  

 af fusionsskattelovens regler, således at det står klart, om det  

 er (1) mistanken om en forudgående tilrettelæggelse, (2) det  

 tidsmæssige forløb eller (3) de efterfølgende  

 dispositioner i sig selv, der efter styrelsens opfattelse er den juridisk  

 kvalificerede omstændighed.
 I modsat fald finder advokaten ikke, at han har  reelt grundlag for at  

 udøve kontradiktionen.
Den verserende retssag Det fremgår kortfattet af sagsfremstillingen, at lovligheden af det  

 af Ligningsrådet opstillede vilkår behandles for Landsretten med  

 præjudiciel forelæggelse for EF-Domstolen.
 Advokaten finder det på den baggrund helt centralt, at styrelsen i  

 sagsfremstillingen forholder sig til betydningen af, at selskabet måtte  

 vinde den pågældende sag, således at lovligheden af  

 Ligningsrådets vilkår underkendes.
4.3 Betydningen af den uensartede tilladelsespraksis for aktieombytning  

 og tilførsel af aktiver Advokaten henviser til, at han i sit indlæg af 5. juni 2000 har  

 redegjort for betydningen af, at der i praksis i almindelighed  

 standardmæssigt fastsættes ejertidsvilkår, og at dette  

 også skete i den konkret forudgående tilladelse til skattefri  

 aktieombytning.
 Denne praksis gav - sammenholdt med praksis vedrørende  

 tilførsel af aktiver - efter advokatens bedste opfattelse den  

 almindelige og berettigede forventning, at Ligningsrådet i relation til  

 tilførsel af aktiver ikke anså det for relevant,  

 hvorledes der efterfølgende skulle disponeres over vederlagsaktierne.  

 Denne almindelige forståelse blev i den foreliggende sag  

 bekræftet ved de konkrete tilladelser til henholdsvis skattefri  

 aktieombytning og tilførsel af aktiver.
 Styrelsens kommentarer hertil i sagsfremstillingen adresserer efter  

 advokatens opfattelse ikke meningsindholdet i hans indlæg og  

 tilslører derfor hans argumentation:
 Den oprindelige argumentation for ejertidsvilkåret i relation til  

 aktieombytninger var, at et sådant vilkår blev anset for  

 nødvendigt for at modvirke skatteudskydelse, der i modsat fald  

 vil kunne opstå ved det erhvervede selskabs efterfølgende salg  

 af ombyttede aktier.
 Dette hensyn til værn imod skatteudskydelse har stedse kunnet  

 anføres med fuldt ud tilsvarende styrke i relation til skattefri  

 tilførsel af aktiver og kunne således i helt tilsvarende omfang  

 begrunde et standardiseret ejertidsvilkår i relation til  

 vederlagsaktierne til det indskydende selskab.
 Når begrundelsen for et ejertidsvilkår kan anføres med  

 lige fuld styrke ved begge omstruktureringsformer, og når  

 Ligningsrådet helt generelt har valgt alene at opstille  

 ejertidsvilkår i relation til aktieombytninger, kan dette kun  

 forstås således, at det er fast praksis ikke at fastsætte  

 ejertidsvilkår i relation til tilførsel af aktiver, og at  

 begrundelsen herfor er, at der ikke anses at gælde begrænsninger  

 for det indskydende selskabs efterfølgende dispositioner over  

 vederlagsaktierne.
 Advokaten henstiller, at styrelsen i sagsfremstillingen forholder sig til  

 såvel den praktiske som den juridiske betydning af den notorisk  

 uensartede praksis.
På det foreliggende grundlag mener advokaten således, at det  

 må bero på en usaglig efterrationalisering, når styrelsen  

 indtager det standpunkt, at kontantvederlagsforbudet "altid" er anset som  

 værende til hinder for efterfølgende dispositioner over det  

 indskydende selskabs vederlagsaktier.
Denne formodning kan man jo imidlertid  

 afkræfte.
I relation til styrelsens kommentarer til de i  indlægget af 5. juni  

 2000 omtalte afgørelser vil advokaten ikke undlade at bemærke,  

 at det ville styrke sagligheden, hvis styrelsen forsøgsvis  

 prøvede at læse afgørelserne ud fra et borger-synspunkt  

 på de respektive tidspunkter og et øjeblik fralagde sig mistroen  

 og efterrationaliseringerne.
Kunne den samlede praksis ikke rimeligvis skabe  

 et indtryk, som kunne begrunde den tilkendegivne retsopfattelse? En objektiv og sagligt fyldestgørende sagsfremstilling bør  

 også omfatte en præsentation af denne problemstilling på en  

 rimeligt nuanceret måde.
5. Told- og Skattestyrelsens kommentarer til advokatens brev af 18.  

 september 2000 I dette afsnit kommenterer Told- og Skattestyrelsen de synspunkter, som  

 selskabets advokat har fremsat i sit brev af 18. september 2000.
Ad foreløbig begrænsning af sagen til stillingtagen til  

 omkvalifikation af tilførslen Advokaten finder, at der i første omgang kun skal tages stilling  

 til, om den skattefri tilførsel af aktiver kan omkvalificeres til en  

 skattepligtig tilførsel af aktiver.
Først når dette er  

 afgjort, bør der tages stilling til de beløbsmæssige  

 konsekvenser, som en evt. omkvalifikation medfører.
Efter Told- og Skattestyrelsens opfattelse bør sagen ikke deles op  

 som anført.
Sagen behandles som en ansættelsessag, hvilket  

 må have den naturlige konsekvens, at beløbsreguleringerne  

 inddrages allerede fra sagens start.
Styrelsen medgiver gerne, at der er tale  

 om komplicerede ændringer, men det ses ikke at være nogen fordel  

 at udskyde stillingtagen til beløbsreguleringerne; afgørelsen  

 bliver ikke mindre kompliceret ved en udsættelse af  

 spørgsmålet.
Ad ejerskab til anparterne Told- og Skattestyrelsen bestrider ikke, at selskab A var ejer af  

 anparterne i selskab B frem til henholdsvis den 19. september 1997 og 30.  

 juni 1998, hvor de to kapitalnedsættelser gennemføres efter  

 proklamafristernes udløb.
Efter styrelsens opfattelse er det imidlertid ikke afgørende, at  

 det indskydende selskab har ejet anparterne frem til de nævnte datoer.  

 Afgørende er det derimod, at selskaberne allerede forud for  

 tilførslen var i gang med planlægningen af de  

 efterfølgende kapitalnedsættelser, og at den første  

 kapitalnedsættelse vedtages allerede ca. 2 måneder efter  

 tilførslens vedtagelse.
I forhold til dette sagsforløb er det  

 efter styrelsens opfattelse af mindre betydning, at det civile ejerskab til  

 aktierne opretholdes til den 19. september 1997. Perioden fra den 22. maj til  

 den 19. september 1997 har alene været nødvendig for at  

 følge selskabslovgivningens regler om proklama.
Parterne har i  

 øvrigt arbejdet på at få udlodningen udbetalt før  

 proklamafristens udløb, jf. afsnit 3.5 ovenfor.
Ad bevarelse af det fulde beskatningsgrundlag Styrelsen finder ikke grundlag for som ønsket af advokaten, at  

 tilkendegive, at det fulde beskatningsgrundlag er bevaret, og at der i den  

 henseende ikke foreligger skatteundgåelse.
Styrelsen finder ikke at  

 kunne afvise, at der rent faktisk foreligger skatteundgåelse.  

 Anparternes tilbagesalg til det modtagende selskab er sket helt skattefrit,  

 og dertil kommer, at en evt. negativ anskaffelsessum ikke er blevet  

 beskattet.
5.1 Sagsfremstillingens beskrivelse af sagens retlige grundlag Told- og Skattestyrelsen er ikke enig med advokaten i, at  

 sagsfremstillingen ikke opfylder kravene til beskrivelse af retsgrundlaget.  

 Der er i afsnit 2 ovenfor redegjort for Told- og Skattestyrelsens opfattelse  

 af sagens juridiske sammenhæng, og denne redegørelse giver fuldt  

 ud advokaten mulighed for at udøve sin kontradiktionsadgang.
Styrelsen  

 finder således intet grundlag for at omskrive sagsfremstillingen, og  

 styrelsen finder det i øvrigt fuldt forsvarligt at forelægge  

 sagen for Ligningsrådet på det foreliggende grundlag.
 Advokaten er inde på, at styrelsens synspunkt om, at tilbagesalg af  

 aktier til det modtagende selskab må anses som kontantvederlag rent  

 logisk burde medføre, at også alle andre salg af  

 vederlagsaktierne må anses som kontantvederlag.
Styrelsen er uenig i dette synspunkt.
Ved tilbagesalg til det modtagende  

 selskab kommer vederlaget netop fra det modtagende selskab, som efter  

 fusionsskattelovens bestemmelser ikke må yde kontantvederlag  

 overhovedet.
Ved salg til tredjemand af vederlagsaktierne kommer vederlaget  

 fra tredjemand og kan derfor ikke anses som kontantvederlag - ej heller  

 selvom tredjemand på længere sigt forventer, at det købte  

 selskab kan give et sådant afkast, at aktiekøbet viser sig at  

 være en god forretning.
Dette synspunkt er også baggrunden for, at der sædvanligvis  

 ikke stilles ejertidsvilkår ved skattefri tilførsel af aktiver.  

 Når advokaten gentagne gange har fremført, at styrelsens  

 synspunkt i sagen er et brud med den tidligere praksis på  

 området, kan styrelsen ikke tilslutte sig denne opfattelse.
Den  

 eksisterende praksis, hvorefter der ikke stilles ejertidsvilkår,  

 går på almindelige salg til tredjemand.
Advokaten har ikke  

 påvist, at der findes afgørelser, hvor den situation, der nu  

 ligger til bedømmelse er blevet accepteret.
Den praksis advokaten har  

 henvist til er ikke sammenlignelig med nærværende sag, jf.  

 ovenfor i afsnit 3.7.
 Hertil kommer, at ved salg af aktier til tredjemand udløses der  

 skattepligt ved salg indenfor 3 år, hvorimod tilbagesalget til  

 udstedende selskab kan tilrettelægges således, at salget bliver  

 skattefrit, hvilket er tilfældet her.
 Advokaten opfordrer styrelsen til at tilkendegive, at de formelle  

 betingelser var opfyldt i tilførselsøjeblikket.
Styrelsen kan hertil bemærke, at der i  

 tilførselsøjeblikket ydes udelukkende vederlag i aktier,  

 således som det er foreskrevet i lovbestemmelsen.
Når der  

 imidlertid allerede inden tilførslens vedtagelse arbejdes med en  

 model, hvorefter man meget kort tid efter vedtagelsen agter at  

 overføre penge fra det modtagende selskab til det indskydende selskab,  

 må der nødvendigvis tages stilling til, hvorvidt dette  

 indebærer en omgåelse af vederlagskravet i fusionsskattelovens §  

 15 c, stk. 2. Lovbestemmelsen indeholder ikke anvisninger om, hvor tæt  

 på tilførslens vedtagelse sådanne overførsler af  

 penge skal ligge for at blive karakteriseret som kontantvederlag.
Efter Told-  

 og Skattestyrelsens opfattelse ligger kapitalnedsættelsen i dette  

 tilfælde helt åbenbart i så tæt tidsmæssig  

 tilknytning til vedtagelsen af tilførslen, at der må anses at  

 foreligge kontantvederlag.
Dette understreges så meget desto mere af,  

 at de udloddede beløb er skattefrie.
Modellen med kapitalnedsættelsen er udarbejdet før  

 tilførslens vedtagelse, og den gennemføres kort tid herefter.
I  

 relation til dette sagsforløb kan det efter styrelsens opfattelse ikke  

 tillægges vægt, at kapitalnedsættelsen på grund af  

 proklamareglerne i selskabslovgivningen først gennemføres  

 endeligt i september 1997. I øvrigt var  selskaberne som tidligere  

 nævnt allerede i gang med at effektuere udlodningen inden  

 proklamafristens udløb, jf. afsnit 3.5 ovenfor.
Ad sammenblanding af argumenter Advokaten er i sit indlæg af 18. september 2000 inde på, at  

 styrelsen sammenblander de juridiske argumenter, og han opfordrer Told- og  

 Skattestyrelsen til at anerkende, at kontantvederlagsforbudet og direktivets  

 omgåelsesklausul hver for sig udgør et selvstændigt  

 retligt fundament.
Styrelsen er enig i, at 1) skatteundgåelse og -unddragelse og 2)  

 overholdelse af lovkrav er to forskellige retsforhold.
Told- og  

 Skattestyrelsens argumentation for at tilbagekalde tilladelsen er, at  

 vilkåret og lovkravene ikke er overholdt.
Lovkrav skal overholdes,  

 uanset om der konkret kan påvises skatteundgåelse eller  

 -unddragelse.
 Selvom skatteundgåelse/-unddragelse er et andet retsforhold, er det  

 efter styrelsens opfattelse alligevel relevant at medtage forholdet her, idet  

 Told- og Skattestyrelsen må formode, at styrelsen dengang ikke ville  

 have  indstillet til Ligningsrådet, at der skulle gives tilladelse til  

 skattefri tilførsel af aktiver, hvis styrelsen havde været  

 bekendt med, hvorledes det efterfølgende sagsforløb havde  

 været.
Med hensyn til den oprindelige ansøgnings tilkendegivelse af, at  

 anpartshaversammensætningen ikke ville blive ændret i 3 år,  

 er det styrelsens vurdering, at advokaten ikke konkret kan kritisere  

 Ligningsrådet for ikke at stille ejertidsvilkår, når  

 advokaten selv har oplyst, at der ikke vil blive tale om ændringer i  

 ejerkredsen i en 3 års periode.
Advokaten kan ej heller anføre,  

 at Ligningsrådet ikke havde givet ham anledning til at anmelde den  

 ændrede sammensætning, der fremkom ved tilbagesalget, når  

 han selv på forhånd havde oplyst, at sådanne  

 ændringer ikke ville ske.
I øvrigt opfordrede Told- og  

 Skattestyrelsen i sit brev af 25. februar 1997 advokaten til at  

 forelægge evt. ændringer i anpartshaversammensætningen.
For så vidt angår afsnit 4.2, der omhandler advokatens  

 bemærkninger til sagsfremstillingens omtale af styrelsens  

 omgåelsessynspunkt bemærkes, at styrelsen ikke indfortolker en  

 naturlig forudsætning om, at der ikke efterfølgende må  

 disponeres på en måde, der ændrer den juridiske og  

 økonomiske situation.
Styrelsen er derimod af den mening, at der ikke  

 må disponeres på en måde, der er i strid med stillede  

 vilkår og lovkrav.
Når loven foreskriver, at der ved en skattefri tilførsel af  

 aktiver skal ydes udelukkende vederlag i aktier, er det efter styrelsens  

 vurdering en overtrædelse af loven, når der meget kort tid efter  

 alligevel foretages dispositioner, der kan sidestilles med ydelse af  

 kontantvederlag.
Styrelsen er selvsagt klar over, at tilbagesalg til det  

 modtagende selskab ikke er udelukket i al fremtid efter gennemførelse  

 af en tilførsel af aktiver.
Uden præcist at kunne fastslå  

 den endelig tidsgrænse for, hvornår et tilbagesalg kan anses som  

 et kontantvederlag, og hvornår det ikke længere kan, er det  

 styrelsens faste overbevisning, at der i denne sag helt åbenbart er  

 tale om en så tæt tidsmæssig forbindelse mellem  

 tilførslen og tilbagesalget, at der i denne sag foreligger  

 kontantvederlag.
Dette understreges af det ovenfor beskrevne  

 sagsforløb, hvor der meget tidligt i forløbet blev planlagt at  

 gennemføre kapitalnedsættelsen.
Sager herom må i  

 øvrigt afgøres konkret fra sag til sag ud fra de konkrete  

 omstændigheder i sagen.
Ad den verserende retssag Som nævnt ovenfor under afsnit 2 er det styrelsens opfattelse, at de  

 2 argumenter styrelsen har ført frem til støtte for at anse  

 tilførslen som skattepligtig, hver for sig kan begrunde  

 resultatet.
Dette synspunkt vil imidlertid kun blive relevant for det tilfælde,  

 at det måtte vise sig, at selskabet vinder den verserende retssag om  

 berettigelsen af de vilkår, som Ligningsrådet opstillede for  

 tilladelsen til tilførslen.
Får selskabet således medhold  

 i, at det var uberettiget af Ligningsrådet at kræve, at  

 låneprovenuet og tilbagebetalingsforpligtelsen skulle holdes samlet,  

 vil nærværende sag alene køre videre understøttet  

 af ovennævnte argument 2.
Mod denne opfattelse vil man kunne indvende, at såfremt det var  

 uberettiget at stille vilkåret, ville provenuet ikke være blevet  

 placeret i det modtagende selskab, og der ville derfor (formentlig) ej heller  

 være blevet gennemført kapitalnedsættelser i det  

 modtagende selskab.
Manglende berettigelse af vilkåret vil i så  

 fald have bragt selskabet i en situation, hvor det - set fra selskabets  

 synspunkt - var unødvendigt at gennemføre de 2  

 kapitalnedsættelser.
Sådanne overvejelser vil dog efter styrelsens opfattelse ikke  

 medføre, at sagen falder bort.
Uanset at vilkåret  

 efterfølgende måtte vise sig at være stillet uberettiget,  

 må det ved sagens behandling på nuværende tidspunkt tages  

 udgangspunkt i, at selskabet rent faktisk i  

 tilførselsøjeblikket efterlevede vilkåret.  

 Låneprovenuet på 10 mio. kr. blev altså placeret i det  

 modtagende selskab.
Der må videre tages udgangspunkt i, at  

 kapitalnedsættelserne rent faktisk er gennemført.
Selvom  

 vilkåret anses som uberettiget ændrer det ikke ved, at der er  

 gennemført kapitalnedsættelser.
Efter styrelsens vurdering  

 må der i så fald tages hensyn til, om de gennemførte  

 kapitalnedsættelser er i strid med fusionsskatteloven.
Med andre ord er  

 det styrelsens opfattelse, at et evt. uberettiget vilkår ikke  

 berettiger til efterfølgende at foretage dispositioner i strid med  

 fusionsskatteloven.
5.2 Uensartet tilladelsespraksis ved tilførsel af aktiver og  

 aktieombytning Advokaten har igen bragt dette synspunkt frem i brevet af 18. september  

 2000. Styrelsen er fortsat af den mening, at advokaten sammenblander tingene  

 i sin argumentation.
Styrelsen henviser til afsnit 3.1 ovenfor.
Aktieombytningsvilkåret går først og fremmest på  

 de aktier, som det erhvervende selskab erhverver i det erhvervede selskab;  

 med andre ord går vilkåret først og fremmest på  

 holdingselskabets aktier i datterselskabet.
Det er imidlertid ikke disse  

 aktier, der er succession på.
Successionen ligger på de aktier,  

 som holdingselskabet udsteder som vederlag for aktierne i datterselskabet, og  

 det er ikke disse aktier, som vilkåret først og fremmest retter  

 sig mod.
Realiteten i advokatens synspunkt er altså, at han ikke  

 sammenligner vederlagsaktierne ved en tilførsel af aktiver med  

 vederlagsaktierne i en aktieombytning, og det er efter styrelsens opfattelse  

 den sammenligning, der er relevant.
 Det er derfor heller ikke rigtigt, når advokaten anfører, at  

 det værn imod skatteudskydelse, der stedse har kunnet fremføres  

 til fordel for ejertidsvilkår ved aktieombytninger i lige så  

 høj grad kunne fremføres ved skattefri tilførsel af  

 aktiver.
 Ved aktieombytninger fastsættes vilkåret fordi,  

 holdingselskabet erhverver aktierne i datterselskabet til handelsværdi.  

 Holdingselskabet ville derfor ved et hurtigt salg kunne sælge aktierne  

 i datterselskabet skattefrit, fordi der ved et hurtigt salg ikke ville  

 være nogen kursudvikling og dermed ikke nogen aktieavance.
Det samme gør sig ikke gældende ved skattefri  

 tilførsel af aktiver.
Her er aktierne i det modtagende selskab  

 skattemæssigt set erhvervet til den værdi, der kan opgøres  

 efter virksomhedsomdannelseslovens regler.
Aktierne i det modtagende selskab  

 er således ikke anskaffet til handelsværdi.
Den skat, der ville  

 være blevet udløst ved et almindeligt aktivsalg konverteres  

 så at sige til en aktieavanceskat.  Det indskydende selskab ved en  

 tilførsel af aktiver vil derfor ikke ved et hurtigt salg kunne  

 sælge de ved tilførslen modtagne aktier skattefrit.
Der er  

 dermed ikke brug for ejertidsvilkåret ved tilførsel af aktiver.  

 Kun i tilfælde, hvor der foretages tilbagesalg kan der være  

 anledning til at skride ind; nemlig hvor der foreligger overtrædelse af  

 stillede vilkår og loven, hvilket efter styrelsens opfattelse er  

 tilfældet her.
6. Ligningsrådets afgørelse Advokaten har haft personligt foretræde for Ligningsrådet.
Der  

 fremkom under foretrædet ikke nye faktiske oplysninger.
Ligningsrådet finder efter en samlet bedømmelse af sagens  

 omstændigheder, at A har tilsidesat vilkåret om at holde  

 låneprovenu og tilbagebetalingsforpligtelse for lånet på 10  

 mio. kr. samlet i enten det indskydende selskab eller det modtagende selskab,  

  som Ligningsrådet stillede ved sin tilladelse af 20. november 1996 til  

 skattefri tilførsel af aktiver.
Tilsidesættelsen er sket derved,  

 at der den 27. maj 1997 gennemføres en kapitalnedsættelse, der  

 medfører at låneprovenuet i realiteten alligevel adskilles fra  

 tilbagebetalingsforpligtelsen.
 Ligningsrådet finder derudover, at kapitalnedsættelsen af 22.  

 maj 1997 må anses som kontantvederlag i forbindelse med  

 gennemførelsen af den skattefrie tilførsel af aktiver.  

 Betingelsen i fusionsskattelovens § 15 c om udelukkende vederlag i aktier er  

 derfor ikke overholdt.
 Det er herefter Ligningsrådets opfattelse, at den den 17. marts 1997  

 gennemførte tilførsel af aktiver må anses som  

 skattepligtig, idet Rådet kan tilslutte sig Told- og Skattestyrelsens  

 indstilling om at ændre A's skatteansættelse for  

 indkomståret 1997 og begrundelsen herfor.
I kraft af at tilførslen anses som skattepligtig, kan resultatet af  

 virksomhedens drift ikke overføres med tilbagevirkende kraft til et  

 andet skattesubjekt, her selskab B.
Resultatet i perioden 1. maj 1996 til 17.  

 marts 1997 skal derfor beskattes i selskab A.
Der skal derudover  

 gennemføres afståelsesbeskatning i A, da overdragelsen ikke kan  

 foretages skattefrit efter fusionsskattelovens regler.
 Ligningsrådet finder ikke belæg for at udskyde stillingtagen  

 til de beløbsmæssige korrektioner, som afgørelsen  

 medfører.
