 INDHOLDSFORTEGNELSE:
INDLEDNING 1. PROCEDUREN 2. VEJLEDNING VEDRØRENDE SYGEHUSFUNKTIONEN INDLEDNING 1. april 1976 overførtes statens hospitaler for  

 sindslidende til amtskommunerne med henblik på en integration i det  

 almindelige sygehusvæsen.
Hjemmelen for overførelsen var lov nr. 328 af 26.  

 juni 1975 (»om statshospitalernes overførelse til amtskommunerne«),  

 der i § 1 fastslog, at de omtalte hospitaler m.v. overføres til de  

 amtskommuner, hvori de er beliggende, og i § 9 ophævede de bestemmelser i lov  

 om social bistand, hvorefter behandling og omsorg for sindslidende påhvilede  

 staten som en særforsorgsopgave.
 I samme lov blev der givet regler om en afvikling af den særlige  

 tilskudsordning, der igennem en årrække havde været gældende for Københavns  

 kommunes institutioner for sindslidende.
Disse reformer medfører, at sygehuskrævende undersøgelse, behandling og  

 pleje af sindslidende nu i hele landet varetages af de samme myndigheder, som  

 sygehusvæsenet i øvrigt hører under.
Den psykiatriske sygehusfunktion skal  

 følgelig administreres og planlægges efter samme regler som det øvrige  

 sygehusvæsen.
For planlægningen betyder det, at reglerne om sygehusplanlægning i lov om  

 sygehusvæsenet nu finder ubeskåret anvendelse på planlægning af den  

 psykiatriske sygehusfunktion.
Det påhviler således amtskommunerne og  

 Københavns og Frederiksberg kommuner (i det følgende forstås ved amtskommuner  

 også Københavns og Frederiksberg kommuner, jfr. sygehuslovens § 2, stk. 2) at  

 udarbejde sygehusplaner, der indbefatter psykiatri som et almindeligt  

 amtsspeciale, og det påhviler indenrigsministeriet at udarbejde vejledende  

 retningslinier for denne planlægning, jfr. § 11, stk. 1, i lov nr 324 af 19.  

 juni 1974 om sygehusvæsenet.
 Disse retningslinier er indeholdt i de følgende afsnit af dette cirkulære.  

 Retningslinierne er i udkast udarbejdet af et udvalg, som  

 indenrigsministeriet nedsatte 27. maj 1975. Udkastet har været gjort til  

 genstand for forhandling med sygehusrådet.
 1. PROCEDUREN.
I årene efter indførelsen af regler om sygehusplanlægning har en række  

 amtskommuner udarbejdet planer for det almindelige (somatiske) sygehusvæsen.  

 I disse planer har der - i overensstemmelse med den dagældende  

 opgavefordeling - kun i begrænset udstrækning kunnet tages hensyn til den  

 psykiatriske sygehusfunktion.
Det spørgsmål, som efter statshospitalernes  

 overførelse først stiller sig, er om planlægningen skal ske som led i en  

 senere almindelig revision af den øvrige sygehusplanlægning, eller om der  

 skal indskydes en særlig planlægningsrunde for den psykiatriske funktion.
 Indenrigsministeriet mener, at den sidste løsning bør foretrækkes, især  

 fordi der på det psykiatriske område er særlige problemer, som snarest bør  

 gøres til genstand for mere langsigtede overvejelser.
 Der indføres derfor en særlig planlægningsrunde for den psykiatriske  

 sygehusfunktion.
 Da det psykiatriske speciales problemer imidlertid er nøje samhørende med  

 de øvrige specialers, og da planlægningen af den psykiatriske funktion let  

 kan få følgevirkninger for den øvrige sygehusplanlægning, forekommer det  

 rimeligt at give særlige planlægningsrunde en lidt anden karakter end den  

 hidtidige planlægning.
 Hovedsigtet med den særlige planlægningsrunde er således, at der snarest  

 muligt på baggrund af den vejledning, som gives i det følgende, og de  

 problemer, som melder sig lokalt, må iværksættes overvejelser af, hvorledes  

 den psykiatriske sugehusfunktion på længere sigt bør organiseres og som sådan  

 koordineres med primær sundhedsstjeneste og socialsektor.
På nogle punkter bør disse overvejelser føre til, at amtskommunerne så  

 vidt muligt allerede i den særlige planlægningsrunde træffer beslutninger,  

 der binder den fremtidige udvikling.
Det gælder typisk i sådanne spørgsmål  

 som de overførte specialsygehuses funktion i det fremtidige sygehusvæsen og  

 indlæggelsesoverenskomsterne mellem amtskommunerne om disse sygehuse, jfr, i  

 det hele nedenfor afsnit 2.3.1.
På andre punkter vil det være mere naturligt - bl.a. på baggrund af den  

 store forskellighed mellem amtskommunerne i udgangssituationen - at betragte  

 den særlige planlægningsrunde som en fase i planlægningen, der giver  

 amtskommunerne og de centrale sundhedsmyndigheder lejlighed til at udveksle  

 synspunkter om de problemer som den længeresigtede planlægning står over for  

 med henblik på, at der for de enkelte amtskommuner kan fastlægges et grundlag  

 for den videre planlægning.
Den særlige planlægningsrunde vil med andre ord i  

 nogle tilfælde kunne medføre, at dele af en amtskommunes plan vil kunne  

 behandles efter den sædvanlige godkendelsesprocedure i sygehusloven, mens  

 andre dele danner grundlag for en ideudveksling, der har til formål at  

 afstikke rammerne for amtskommunens videre planlægning, der herefter må ske  

 integreret i den almindelige sygehusplanlægning.
Dette tilsiger at tidsfristen for afslutningen af den særlige  

 planlægningsrunde ikke bør være for lang.
Indenrigsministeriet skønner, at 1  

 år er en rimelig frist for udarbejdelsen af amtskommunernes planer, der  

 følgelig skal være indsendt til ministeriet inden 1. april 1978.
 Planerne skal sluttelig godkendes af indenrigsministeriet i medfør af  

 sygehuslovenes § 11 og vil iøvrigt sædvanligvis være at betragte som en  

 revision af en af indenrigsministeriet tidligere godkendt sygehusplan  

 (sygehuslovens § 11, stk. 2).
 Efter afslutningen af denne særlige korte planlægningsrunde vil  

 planlægningen af den psykiatriske sygehusfunktion skulle indgå i  

 amtskommunernes almindelige sygehusplan og de for denne fastsatte  

 bestemmelser.
 2. VEJLEDNING VEDRØRENDE SYGEHUSFUNKTIONEN.
Der gøres først enkelte bemærkninger om behov for psykiatrisk  

 sygehusfunktion.
Derefter gives en kort karakteristik af typiske træk ved de  

 krav, som behandlingen af psykiatriske patienter stiller til sygehusvæsenet  

 og af de diagnostiske hovedgrupper.
Endelig omtales den fremtidige  

 organisation.
 2.1. BEHOV M.V.
Traditionelt måles et vist behov for sygehuskrævende  

 undersøgelse/behandling/pleje ved et såkaldt »sengebehov«.
I  

 »Vejledende retningslinier for planlægningen af sygehusvæsenets  

 fremtidige udbygning« er der opstillet sådanne sengebehovsnormer  

 samtidig med, at der dog er taget betragtelige forbehold over for disses  

 gyldighed.
 På den psykiatriske sygehusfunktions område, hvor der er så store  

 forskelle på den faktiske situation i de forskellige amtskommuner, er det  

 mindre indiceret at prøve at opstille sådanne generelle normer, rent bortset  

 fra den principielle tvivl, der kan knytte sig til disses gyldighed.
I de sagkyndige redegørelser, som er fremkommet i årene efter 2.  

 verdenskrig er man imidlertid enige om, at der generelt i samfundet er tale  

 om en for ringe indsats over for typisk syge.
Denne vurdering bestyrkes af de  

 tilnærmelsesvist objektive mål som forefindes (f.eks. stigning i antallet af  

 invalidepensioner). Den svigtende indsats kan imidlertid ikke umiddelbart  

 udmøntes i et »sengebehov«.
Hvis ordet behov overhovedet skal  

 anvendes, er der snarere tale om et generelt »servicebehov«. der  

 omfatter en række forskellige foranstaltninger lige fra en bevidst indsats  

 for at søge at forebygge psykiske lidelser opstår over behandling uden for  

 institution eller på institution, til en effektiv indsats for at fastholde  

 opnåede behandlingsresultater og dermed forhindre tilbagefald.
Disse  

 foranstaltninger kræver et tæt samarbejde mellem sygehusvæsen, primær  

 sundhedstjeneste og socialsektor.
 I stedet for at operere med et stift sengebehov ville det derfor være af  

 større interesse at kunne bestemme, hvad det er for forhold, der er årsag til  

 det voksende pres på de psykiatriske institutioner, heriblandt især de  

 forhold som kan påvirkes af sygehusplanlægningen, for derefterat undersøge,  

 hvorledes den psykiatriske sygehusfunktion bør opbygges henset til, hvilke  

 patientgrupper der skal undersøges og behandles.
En mere udførlig analyse af de forhold som påvirker presset på de  

 psykiatriske institutioner falder udenfor rammerne af nærværende  

 retningslinier.
Til formålet er det tilstrækkeligt at pege på, at den  

 registrerede sygelighed - således som den kan aflæses af  

 indlæggelsesstatistikkerne - har været stigende op igennem dette århundrede.  

 I hvilket omfang dette fænomen afspejler en større sygdomshyppighed i  

 befolkningen eller snarere en større indsats fra samfundets side for at  

 opspore og behandle psykiske lidelser kan diskuteres.
Der kan dog næppe være  

 tvivl om, at den største del af stigningen må tilskrives den større  

 samfundsindsats.
For to af de vigtigste psykotiske lidelser, skizofreni og  

 manio-depressiv psykose, haves således holdepunkter for, at sygdomsrisikoen  

 ikke har ændret sig i perioden.
I et vist omfang kan man pege på demografiske forhold som direkte årsag  

 til den øgede sygelighed.
Befolkningstilvæksten og den ændrede  

 aldersfordeling må antages at øge mængden af syge i de forskellige  

 diagnosegrupper, men påvirker derudover udviklingen mellem grupperne.  

 Eksempelvis vil øgningen af de ældre gruppers andel af befolkningen have  

 tendens til at øge forekomsten af psykiske lidelser.
Desuden er det et  

 gennemgående træk, også for de legemlige sygdommes vedkommende, at der måles  

 en højere sygelighed i storbyområder end i mindre urbaniserede.
Hvad der er  

 årsag hertil er omdiskuteret, men det må antages, at en række socialt  

 bestemte forhold (bolig- og arbejdsmiljø, familieforhold osv.) er  

 medbestemmende for, at presset på sundhedsvæsenet her generelt er højere.
Endelig kan nævnes, at sådanne forhold som befolkningens indstilling til  

 sygdom, psykisk sygdom i særdeleshed, beskæftigelsessituationen m.v.,  

 påvirker presset, hvilket tillige gælder selve afgrænsningen af begrebet  

 »psykisk sygdom«.
Den tendens som har kunnet spores i de seneste  

 år, til at udvide rammerne for de tilstande, der betragtes som psykisk  

 sygdom, vil i sig selv kunne betyde en øget belastning af samfundets samlede  

 foranstaltninger.
I et vist omfang har de her nævnte årsagsforhold karakter af »udefra  

 kommende« begivenheder, som næppe kan påvirkes effektivt ad  

 sygehusplanlægningens vej, og som i overskuelig fremtid formentlig vil  

 afstedkomme et fortsat pres på sygehusvæsenet.
Dette så meget mere som det  

 psykiatriske sygehusvæsen flere steder i landet er karakteriseret ved en vis  

 underforsyning, mindre hensigtsmæssige bygninger m.v., hvilket i hvert fald  

 på længere sigt vil kunne gøre et øget ressourceforbrug nødvendigt.
I et vist  

 omfang skulle det imidlertid gennem planlægningen være muligt - navnlig på  

 længere sigt - at mindske noget af presset på sygehusvæsenet.
Dette kræver  

 imidlertid, AT indsatsen over for psykisk lidende uden for institution  

 intensiveres, bl.a. ved at mulighederne for adækvat behandling i lægepraksis  

 øges og koordineres med de muligheder, som det sociale system rummer, og AT  

 sygehusindsatsen opbygges med en gradueret skala af behandlingsmuligheder  

 (institutionstyper), der er afpasset efter de forskellige lidelsers  

 sværhedsgrad og behandlingsbehov og derfor i behandlings- og ressourcemæssig  

 henseende kan give størst mulig nyttevirkning.
 2.2. KARAKTERISTIK, DE DIAGNOSTISKE HOVEDGRUPPER.
 Der sondres mellem voksenpsykiatri og børnepsykiatri.
 2.2.1. VOKSENPSYKIATRI.
 KARAKTERISTIK:
Behandlingen af psykiatriske patienter stiller en række særlige krav til  

 sygehusvæsenet.
Således kan visse behandlinger, der vel kræver, at patienten  

 indlægges, bedre gennemføres, hvis sygehuset åbner mulighedfor former for  

 indlæggelse, der afviger fra den traditionelle heldøgnsindlæggelse, jfr.  

 nedenfor om daghospitaler/nathospitaler m.v.
Ligeledes kan efter en  

 heldøgnsindlæggelse udskrivningen, der erfaringsmæssigt kan volde  

 vanskeligheder, ofte med fordel foregå etapevis med aftrappende plejeniveau  

 efterfulgt af ambulant behandling.
Traditionelt skelnes mellem forskellige diagnosegrupper inden for hvilke  

 behovene for de forskellige behandlingsformer er nogenlunde ensartede.
Under  

 et behandlingsforløb ser man imidlertid, at patienter i forskellige  

 diagnosegrupper kan have samme plejebehov.
Visse funktioner er fælles for alle patientgrupper.
Det gælder således  

 selve opbygningen af et aktiverende tolerant miljø, mulighed for ergoterapi i  

 bredeste forstand (vedligeholdelse af arbejdsevne, arbejdsprøvning,  

 genoptræning, beskæftigelse og afledning i psykotiske faser ect.), mulighed  

 for foretagelse af laboratoriemæssige og andre somatiske undersøgelser.  

 Psykoterapi indgår som et vigtigt led, strækkende sig fra egentlig  

 psykoanalyse af neurotiske patienter til en psykoterapeutisk støttende  

 holdning over for patienter med psykotiske lidelser.
Socialrådgivning i bred  

 forstand vil ligeledes være nødvendig i mange patienters behandling og  

 efterbehandling.
For nogle patienter kan nathospitals- eller daghospitalsophold erstatte en  

 heldøgnsindlæggelse eller en fase i en indlæggelse, eller der kan være tale  

 om hovedsagelig ambulant behandling evt. efter en kortvarig indlæggelse.  

 Disse patienter findes inden foralle diagnosekategorier, men  

 daghospitalsbehandling egner sig ikke for urolige eller selvmordsfarlige  

 patienter, eller i tilfælde hvor en midlertidig adskillelse fra det hjemlige  

 miljø er et nødvendigt led i behandlingen.
Hensigtsmæssig  

 daghospitals/nathospitalsbehandling og ambulant behandling kræver desuden, at  

 afstanden til patientens bopæl/arbejdsplads ikke er for stor.
Det er med andre ord vigtigt både af hensyn til behandlingens effektivitet  

 og til ressourceforbruget, at de forskellige behandlingsmuligheder - herunder  

 de forskellige typer af institutionsophold - tilpasses den enkelte patients  

 lidelse.
I nogle tilfælde kan det f.eks. være uhensigtsmæssigt eller  

 skadeligt, at en neurotisk patient heldøgnsindlægges, medens det omvendt for  

 manio-depressive eller skizofrene patienter i akutte sygdomsperioder er klart  

 nødvendigt, at der er mulighed for heldøgnsindlæggelse.
Ligeledes er det  

 efter afslutningen af en måske langvarig indlæggelse vigtigt, at patientens  

 fulde eller delvise tilbagevenden til tilværelsen uden for sygehusmiljøet kan  

 foregå gradvist, f.eks. ved overflytning til pensionat, kollegium, beskyttet  

 bolig, eller lignende.
For det psykiatriske sygehusvæsen gør der sig endelig det særlige forhold  

 gældende, at der i medfør af loven om sindslidende personers hospitalsophold  

 (lov nr. 118 af 13. april 1938) kan foretages indlæggelse og tilbageholdelse  

 af en sindssyg mod dennes vilje på psykiatriske sygehuse og afdelinger.
Den  

 enkelte amtskommunes sygehusvæsen må derfor tilrettelægges således, at det er  

 i stand til at modtage henholdsvis tilbageholde sådanne patienter.
 DE DIAGNOSTISKE HOVEDGRUPPER:
For at få et billede af, hvilke patientgrupper, der behandles af det  

 psykiatriske sygehusvæsen, er der med regelmæssige mellemrum foretaget  

 spkaldte tværsnitsundersøgelser, der giver et øjebliksbillede af  

 belægningsforhold i de forskellige diagnosegrupper.
Tal fra disse  

 undersøgelser kan sammenholdes med de forskellige diagnosegruppers  

 procentvise andel af de samlede indlæggelser.
Man kan derved få oplysninger  

 om, hvilke patientkategorier der lægger beslag på sygehusvæsenets ressourcer.
 Det samlede antal sengepladser på voksenpsykiatriske institutioner var  

 oktober 1976 12.173. Det samlede antal voksenpsykiatriske indlæggelser var i  

 1975-76 39.023.
SKIZOFRENI.Indlæggelser af patienter med skizofreni udgør ca. 10 pct. at  

 samtlige indlæggelser på psykiatriske institutioner.
Hovedparten af  

 indlæggelserne har en varighed på mindre end 3 måneder.
Specielt blandt  

 skizofrene patienter er der imidlertid en mindre gruppe, der har brug for  

 intensiv sygehusbehandling i længere tid, op til flere år, men som herefter  

 opnår fuld eller delvis selvhjulpenhed.
Der er næppe tvivl om, at en aktiv i  

 de akutte faser er af største vigtighed for at forebygge at sygdommen senere  

 bliver kronisk.
Under sygehusopholdet har disse skizofrene brug for  

 aktivering ved hjælp af ergoterapi og afdelingsmiljøet for at forebygge den  

 passivitet, der tidligere fulgte med sygdommen.
De har brug for en intensiv  

 medikamentel behandling, og de langvarigt indlagte for direkte  

 arbejdsoptræning og revalidering.
I forbindelse med udskrivning er der behov  

 for halvvejsinstitutioner (pensionater, kollektiver). For en del patienter er  

 dette sikkert det laveste plejeniveau, de kan klare sig på, medens andrekan  

 udskrives til plejehjem, beskyttede boliger, evt. egen bolig.
De skizofrene  

 kræver meget langvarig medikamental efterbehandling for at forebygge fornyet  

 sygdomsaktivitet.
Endelig vil der, trods intensiv behandling, være en lille  

 gruppe, hvis sygdom er af en sådan sværhedsgrad, at de i mange år vil være  

 nødt til at være på et psykiatrisk sygehus.
Disse patienter udgør kun en  

 ringe del af de årligt andlagte, men på grund af deres langvarige  

 sygehusophold vil de udgøre en betydelig del af de patienter, der på en given  

 dato opholder sig på de psykiatriske institutioner.
Ved  

 tværsnitsundersøgelsen i 1972 udgjorde de skizofrene 36 pct. af samtlige  

 indlagte, svarende til 4.288 patienter. 81 pct. af disse (3.486 patienter)  

 havde været indlagt i mere end 1 år, og 66 pct. (2.831) mere end 5 år.
Antallet af hospitaliserede skizofrene er fra 1957 til 1972 faldet fra  

 6.178 til 4.288, og der er rimeligt at antage, at det fremtidige antal vil  

 være endnu mindre.
Et nøjagtigt skøn kan imidlertid ikke foretages, da  

 antallet bl.a. vil afhænge af mulighederne for behandling i de aktive  

 sygdomsfaser og udbygningen af patientkollektiver, pensionater m.m.
MANIO-DEPRESSIV PSYKOSE.
I 1975-76 indlagdes 6,171 patienter med diagnosen  

 manio-depressiv psykose, svarende til ca. 16 pct. asf samtlige indlæggelser  

 på psykiatriske institutioner.
Hovedparten af de manio-depressive har en  

 indlæggelsesvarighed på under 3 måneder og kun en mindre del kræver  

 længerevarende ophold på institution.
Ved tværsnitsundersøgelsen i 1972  

 fandtes i alt 1.143 manio-depressive patienter (10 pct af samtlige). 32 pct.  

 af disse (370 patienter) havde været indlagt i mere end 1 år og 20 pct (226)  

 i mere end 5 år.
De manio-depressive patienter har et eller flere anfald af manisk eller  

 depressiv art, men er i typiske tilfælde raske og erhvervsdygtige uden for  

 sygdomsfaserne.
Hvis deres symptomer i sygdomsperioden er svære, har de brug  

 for sygehusindlæggelse, og herunder medikamentel behandling, elektrochok m.m.  

 De har ofte brug for socialrådgiverassistance, da deres økonomiske  

 ogarbejdsmæssige forhold kan være truede under sygdomsfaserne.
Efter  

 udskrivningen må de ofte i årevis gå til ambulant behandling med hyppig  

 laboratoriekontrol.
REAKTIVE LIDELSER. »Reaktive lidelser« er en samlebetegnelse for  

 en gruppe af forskelligartede lidelser.
Det drejer sig dels om tilfælde, hvor  

 ydre faktorer har betydning for lidelsernes opståen, dels om tilfælde hvor  

 betegnelsen »reaktiv« ikke henviser til den måde, hvorpå den  

 psykiatriske hovedlidelse opstår, men til at det oftest er en reaktion på  

 ydre omstændigheder, der bringer patienterne i kontakt med psykiatriske  

 institutioner.
Det drejer sig om neuroser, karakterafvigelser, psykogene (reaktive)  

 sindssygdomme m.m.
Affektreaktioner, dvs. kortvarige, ikke sindsygelige  

 reaktioner på kritiske situationer, ofte præget af voldsomhed eller  

 selvmordstrusler, regnes til denne gruppe ligesom alkoholisme og  

 medicinmisbrug.
Patienter med reaktive lidelser, udgør den største gruppe  

 (ca. 50 pct.) af samtlige årligt indlagte, men kun 21 pct. af de patienter,  

 der på given dato beslaglægger sengepladserne, idet deres sygehusophold  

 typisk er af kortere varighed, ofte kun få dage.
Ca. 13 pct. af de patienter,  

 der blev indlagt i 1975-76 indlagdes med hoveddiagnosen alkoholisme.
Der er  

 tillige en del patienter, hvor alkoholisme optræder som en komplikation.
For de fleste af disse lidelser gælder generelt at de forsøges behandlet i  

 så nær tilknytning til miljøet som muligt og helst uden at patientens  

 forbliven i miljøet afbrydes.
Indlæggelse kan dog være påkrævet i  

 krisesituationer eller inden diagnosen er stillet.
Behaandlingen kan være af  

 psykoterapeutisk og medikamental art, socialrådgivning er ofte et særdeles  

 vigtigt led, ligesom genoptræning, beskytttede værksteder og vedvarende  

 ambulant støtte, f.eks. for alkoholikeres vedkommende gennem  

 alkoholklinikker, ofte er indiceret.
 ALDERSBETINGEDE LIDELSER.
 De vigtigste aldersbetingede sindslidelser er senil demens og  

 arteriosclerotisk demens.
Antallet af personer, der er indlagt på psykiatriske institutioner med  

 disse lidelser har været stigende i de sidste årtier.
Ved  

 tværsnitsundersøgelsen 1972 udgjorde disse patienter 22 pct. af samtlige  

 indlagte (2.626 patienter). Det drejer sig om svært plejekrævende patienter,  

 der ofte har legemlige sygdomme.
 Om institutionsanbragte ældre med sindslidelser henvises i øvrigt til  

 afsnit 3.5. nedenfor.
 UNGE SINDSLIDENDE.
Aldersmæssigt er de ungdomspsykiatriske patienter ikke skarpt afgrænsede.  

 De er hyppigst mellem ca. 13 og ca. 25 år, men spørgsmålet om, hvor en ung  

 bør anbringes, vil også være afhængig af en vurdering af den samlede  

 problematik.
Diagnostisk vil de som regel kunne indplaceres i foran omtalte  

 hovedgrupper, men da de ofte befinder sig i sygdommens begyndelsesfase vil  

 tilstandsbilledet mange gange være atypisk og dermed vanskeligt at rubricere.  

 Det drejer sig om patienter med såvel psykotiske som neurotiske,  

 karakterologiske og adfærdsmæssige symptomer.
En særlig gruppe er unge  

 stofmisbrugere.
Unge vil ofte have behov for særlige foranstaltninger i forbindelse med  

 indlæggelse i psykiatrisk afdeling.
De vil hyppigt befinde sig i en særlig  

 sårbar udviklingsfase og ofte være meget afhængige af familieforhold m.v.
Dette indebærer, at der næsten altid er et betydeligt behov for en  

 sammensat behandling indeholdende bl.a. medicinsk og særlig socialpsykiatrisk  

 behandlingsom f.eks.familiebehandling og en intensiv pædagogisk indsats  

 rettet såvel mod adfærdsmæssige som uddannelsesmæssige problemer.
Endelig må  

 der ofte iværksættes sociale, økonomiske og boligmæssige foranstaltninger.
Disse unge vil derfor ofte stille særlige krav til tilrettelæggelsen af  

 den psykiatriske service med en sammensat behandling indeholdende bl.a.  

 individuel psykoterapi, gruppeterapi, særlige aktiviteter som f.eks.  

 ergoterapi i afdelingen, undervisning, almindeligt pædagogisk arbejde, social  

 behandling m.v.
Dette stiller således krav til et tværfagligt sammensat  

 behandlingsteam, bestående af forskellige faggrupper, således at ovenstående  

 behandlinger kan varetages proffessionelt.
 2.2.2. BØRNEPSYKIATRI.
For børnepsykiatriske patienter er det vanskeligt at give et dækkende  

 billede af belægningsforholdene i de forskellige diagnosegrupper.
Det  

 skyldes, at der hidtil har været så få senge til rådighed, ca200 i hele  

 landet, at kun de dårligste børn har kunnet indlægges, ofte først efter lang  

 ventetid.
Der har således ikke været mulighed for indlæggelse til kortvarige  

 observationer og behandling, og akutte indlæggelser har været næsten  

 udelukket (eksempelvis kan nævnes, at børnepsykiatrisk afdeling i Glostrup  

 med 30 senge har skullet dække alle børnepsykiatriske indlæggelser øst for  

 Storebælt - bortset fra Københavns kommune - foruden indlæggelser fra  

 Færøerne og Grønland). En udbygning af kapaciteten i de enkelte amtskommuner  

 vil derfor kunne give betydelige diagnostiske forskydninger i forhold til det  

 billede, som de hidtidige opgørelser viser.
Børn med PSYKOSER har udgjort omkring 10 pct. af samtlige indlæggelser.
De  

 fleste af disse børn har været indlagt nogle måneder til observation og  

 planlægning af behandling, som derefter ha5r kunnet fortsætte ambulant under  

 børnenes ophold i hjemmet.
Nogle psykotiske børn har dog været så  

 plejekrævende, at årelang indlæggelse har været nødvendig.
I andre tilfælde  

 er specielt den pædagogiske behandling foregået på institutioner for børn og  

 unge i samarbejde med disse institutioners tilsynsførende psykiatere.
De  

 psykotiske patienter har udgjort en mindre del af det ambulante klientel end  

 af det indlagte.
Omkring halvdelen af de indlagte og ambulante patienter har lidelser, der  

 diagnosticeres som NEUROSER og MILJØREAKTIONER.
Når en afdeling har et  

 tilstrækkeligt udbygget ambulatorium, må det forventes, at antallet af  

 patienter, der undersøges og behandles ambulant, vil være væsentligt større  

 end antallet af børn, der indlægges.
Dette betyder, at de fleste patienter  

 med miljøreaktion eller neurose vil blive behandlet ambulant, men i nogen  

 tilfælde må en indlæggelse finde sted med henblik på en nærmere diagnostisk  

 udregning.
I andre tilfælde har indlæggelse behandlingsmæssigt sigte, dels  

 når patienten har behov for afdelingens miløbehandling, dels i de tilfælde,  

 hvor det som et led i behandlingen er nødvendigt midlertidigt at adskille  

 patienten fra familien.
Oftest vil behandlingen i disse tilfælde fortsætte  

 ambulant efter udskrivningen, men i nogle tilfælde er anbringelse på  

 behandlingshjem, skolehjem eller anden institution for børn og unge eller  

 anbringelse i privatpleje indiceret.
Patienter med KARAKTERAFVIGELSER, INTELLIGENSDEFEKS og PARTIEL EVNEEFFEKT,  

 herunder sprogdefekter, udgør fra nogle få til omkring 20 pct. af det  

 børnepsykiatriske klientel.
Undersøgelse såveæ ambulant som under indlæggelse  

 foretages især med henblik på diagnosticering og behandlingsmæssige forslag,  

 mens den langvarige behandling foregår på institutioner for børn og unge  

 eller gennem en speciel skoleplacering inden for det almindelige skolevæsen,  

 åndsvageforsorgen eller anden særforsorg.
 2.3. ORGANISATIONEN AF DET PSYKIATRISKE SYGEHUSVÆSEN.
Det psykiatriske sygehusvæsen har i dette åehundrede gennemløbet en  

 udvikling, der i mange henseender svarer til den, der kendes inden for det  

 øvrige sygehusvæsen.
Med et sengetal, der ikke er forøget væsentligt, er et  

 stadig voksende antal patienter taget under behandling.
Dette er navnlig  

 muliggjort ved en nedsættelse af gennemsnitsliggetiden, der blandt andet  

 skyldes bedre behandlingsmuligheder (f.eks. medikamentel behandling og  

 miljøbehandling) og en stærk forøgelse af den ambulante virksomhed.
Denne  

 udvikling har formindsket institutionernes statiske, opbevarende funktion  

 over for langtidsindlagte (kroniske) patienter og omvendt givet det moderne  

 psykiatriske sygehus en mere dynamisk karakter: Som det fremgår af afsnit  

 2.2.1. udskrives hovedparten af patienterne relativt hurtigt fra sygehuset,  

 behandles måske udelukkende ambulant eller på dag/nathospital, hvilket  

 medfører, at tidligere tiders isolation og afbrydelse af patientens  

 normaltilværelse har kunnet formindskes.
Denne udvikling og en voksende erkendelse af det gensidige behov for  

 samarbejde mellen det psykiatriske speciale og de øvrige lægelige specialer  

 har medført, at det afsides beliggende psykiatriske specialsygehus, placeret  

 langt fra patienternes bopæl og fra andre specialiserede sygehuse, er blevet  

 en stadig mindre hensigtsmæssig institutionstype over for en voksende del af  

 patienterne.
Den afsides beliggenhed kan skabe problemer for pårørende og  

 venner og den tjener til at isolere psykisk lidende på en uheldig måde.
I  

 erkendelse heraf opførtes derfor i årene efter 2. verdenskrig de nye  

 statshospitaler i nærheden af/tilslutning til almindelige sygehuse, ligesom  

 der i et vist omfang oprettedes rene amtskommunale afdelinger på almindelige  

 sygehuse.
Statshospitalernes overførelse til amtskommunerne må betragtes som  

 et led i denne udvikling henimod psykiatriens indpasning i det almindelige  

 sygehusvæsen.
 Ved statshospitalernes overførelse skabtes imidlertid en vis ulighed  

 mellem amtskommunerne, idet nogle amtskommuner overtog et specialsygehus, der  

 var dimensioneret til at betjene en større enhed end amtskommunen selv, mens  

 andre ikke overtog noget sygehus, men kun en »benyttelsesret«, jfr.  

 overførelseslovens § 2, stk. 2.
Denne forskel i udgangssituationen medfører, at planlægningen i de enkelte  

 amtskommuner vil blive stillet over for temmelig forskellige problemer.
Dette  

 gør det nødvendigt af dele fremstillingen i et afsnit om de overførte  

 specialsygehuse og indlæggelsesoverenskomsterne og et efterfølgende, der  

 beskæftiger sig med organisatoriske problemer bortset herfra.
 2.3.1. OVERFØRTE SPECIALSYGEHUSE OG INDLÆGGELSESOVERENSKOMSTER.
I de tilfælde, hvor et overført specialsygehus er opført i tilslutning  

 til/nær ved et almindeligt sygehus, skulle der ikke umiddelbart være  

 problemer forbundet med en videreførelse af institutionen som led i  

 amtskommunens sygehusvæsen.
Bygningsmæssigt vil specialsygehuset typisk være  

 af nyere dato, og der skulle være etableret eller være gode muligheder for at  

 etablere samarbejde med de øvrige specialer.
Et hovedproblem vil dog være,  

 hvordan man kan organisere en distriktspsykiatrisk service via  

 specialsygehuset, jfr. nedenfor afsnit 2.3.2.
Hvis specialsygehuset derimod bygningsmæssigt er af ældre dato og er  

 afsides beliggende, vil udviklingen som nævnt ovenfor have medført, at det  

 ikke er rationelt i fremtiden at satse på dette som led i amtskommunens  

 sygehusvæsen med samme funktioner som dem, specialsygehuset varetog i tiden  

 før overførelsen.
Det vil således næppe være retionelt i en periode der  

 rækker ud over en vis rimelig overgangstid at videreføre et sådant  

 specialsygehus som center for hovedparten af den psykiatriske service i en  

 amtskommune, bl.a. fordi ikke uvæsentlige nyinvesteringer vil kunne blive  

 nødvendige samtidig med, at det vil blive vanskeligt at opnå de fordele, som  

 kanknytte sig til en mere decentraliseret service, jfr. nedenfor afsnit  

 2.3.2.
 De typiske alternativer som amtskommunen må overveje i denne situation er  

 derfor:
ENTEN en afvikling over en årrække af institutionen som led i  

 sygehusvæsenet ELLER en funktionsmæssig omdannelse af denne Den funktionelle omdannelse vil alt efter de lokale forhold kunne være  

 forskellig: en mulighed vil måskevære over en årrække at omdanne  

 specialsygehuset til plejehjem (jfr. herom nedenfor afsnit 3.5.), en anden at  

 gøre specialsygehuset til lokalt psykiatrisk sygehus for et bestemt område i  

 amtskommunen.
Både en afvikling og en funktionsmæssig omdannelse af specialsygehuset vil  

 være forbundet med problemer.
Der vil skulle tages hensyn til de patienter,  

 der for tiden befinder sig på institutionen.
Der vil skulle tages hensyn til  

 personalet på specialsygehuset, og i samme omfang som der er knyttet en  

 indlæggelsesoverenskomst til dette, tillige til den eller de andre  

 omtskommuner, der hidtil har henvist patienter dertil.
Endelig må det  

 naturligvis indgå i amtsrådets overvejelser, hvor store investeringer der vil  

 være forbundet med afvikling/omdannelse på den ene side og en opbygning af  

 erstattende service på den anden.
 Størrelsen af disse problemer understreger nødvendigheden af, at  

 amtskommunen i sin plan tager stilling til, om det overførte specialsygehus  

 skal videreføres som led i sygehusvæsenet eller ej og i bekræftende fald med  

 hvilken funktion.
 I de tilfælde, hvor en amtskommune ikke har overtaget et specialsygehus,  

 vil den som allerede nævnt, have en »benyttelsesret« på et eller  

 flere sådanne beliggende i en anden amtskommune.
 Hvad enten det specialsygehus, hvorpå en amtskommune hidtil har haft  

 indlæggelsesret, videreføres med samme funktion som før overførelsen eller  

 ej, må det langsigtede mål for planlægning af den psykiatriske service være,  

 at de enkelte amtskommuner i det væsentlige bliver i stand til at dække deres  

 behov for psykiatrisk sygehusfunktion ved egne institutioner på samme måde,  

 som amtskommunerne løser sygehusforpligtelsen over for andre patientgrupper.  

 Det var et af hovedformålene med statshospitalernes overførelse at skabe  

 grundlag for en sådan situation, der må betragtes som det normale inden for  

 det øvrige sygehusvæsen, hvor indlæggelser udover amtsgrænserne efter  

 kommunalreformen i altovervejende grad alene betinges af, at visse højere  

 specialiserede funktioner (typisk: landsdelsspecialer) kræver en større  

 centralisering end den, der kan rummes inden for den enkelte amtskommune.
Bortset fra sådanne specialiserede funktioner må udgangspunktet være det  

 ovenfor nævnte: at psykiatri er et amtsspeciale, og at amtskommunerne over en  

 årrække bør blive i stand til i det væsentlige at varetage den sygehusmæssige  

 betjening med dette speciale ved egne institutioner.
Kun hvor der foreligger  

 ganske særegne omstændigheder - typisk hvor der er store investeringer bundet  

 i specialsygehuset og hvor indlæggelsesoverenskomsten er til meget ringe  

 hinder for en tidssvarende behandlingsindsats i amtskommunen - vil det  

 således kunne være indiceret at forlægne indlæggelsesoverenskomsterne udover,  

 hvad der betinges af en rimelig afviklingsfrist.
 De problemer, der er forbundet med en afvikling af en overenskomst, vil  

 til dels være de samme som er omtalt ovenfor i forbindelse med  

 afvikling/omdannelse af et overført specialsygehus.Dertil kommer, at der  

 under alle omstændigheder vil skulle optages forhandling mellem de amtsråd,  

 der er parthavere i overenskomsten.
De implicerede amtsråd bør derfor som led i den særlige planlægningsrunde  

 optage forhandling med henblik på at få fastlagt en gensidigt afbalanceret  

 afviklingsordning.
I den enkelte amtskommunes plan bør der redegøres for  

 hovedtrækkene i afviklingen.
 2.3.2. DEN FREMTIDIGE ORGANISATION I ØVRIGT.
 AMTSSPECIALER.
 VOKSENPSYKIATRI:
I de tilfælde, hvor amtskommunen ikke har overtaget nogle psykiatrisk  

 specialsygehus eller vhor det sygehus, den har overtaget agtes  

 afviklet/omdannet, vil hovedproblemet i planlægningen være, at der over en  

 årrække skal skaffes erstattende behandlings- og plejemuligheder.
Der vil  

 både skulle tages stilling til, hvilke foranstaltninger der bør etableres, og  

 hvor disse skal placeres i amtskommunens sygehusvæsen.
Amtskommunen står i denne situation forholdsvis frit med hensyn til, hvor  

 i sygehusvæsenet nye behandlingsmuligheder bedst kan opbygges.
Der kan  

 således ikke med den nuværende viden anføres argumenter, der definitivt taler  

 for eller imod enten en centraliseret eller en decentraliseret funktion.  

 Amtskommunen må følgelig skønne over de lokale forhold og på grundlag heraf  

 tage stilling til, om nye behandlingsmuligheder fremtidig skal koncentreres  

 på hovedsygehusniveau, eller om der skal stiles mod en mere decentraliseret  

 funktion.
 I dette skøn bør - udover de lokale forhold - navnlig indgå følgende  

 synspunkter:
En af fordelene ved en decentraliseret funktion vil være, at den  

 psykiatriske service lettere kan organiseres til at varetage et bestemt  

 områdes behov.
Et sådant »distriktspsykiatrisk« princip var en  

 hovedtanke bag »Betænkning om psykiatriens udvikling i Danmark i den  

 nærmeste fremtid« (1970). Det ansås heri for vigtigt, at behandlingen så  

 vidt muligt varetages af samme medicinalpersoner gennem hele  

 behandlingsforløbet.
Den psykiatriske service foresloges, derfor opbygget  

 således, at de enkelte psykiske enheder varetager al psykiatrisk  

 sygehusundersøgelse og -behandling over for deres distrikt.
 Alt andet lige må man antage, at der vil være færre organisationsproblemer  

 forbundet med en sådan ordning, hvis den styres fra decentraliserede  

 funktioner end fra en stærkt centraliseret enhed på hovedsygehusniveau.
 Ønskeligheden af opbygningen af mindre institutionaliserede  

 behandlingsfaciliteter (ambulatorier, daghospitaler osv.) taler ligeledes for  

 en decemtraliceret løsning.
Fordelen ved en mere centraliseret funktion vil bl.a. være, at en rationel  

 supspecialisering lettere lader sig gennemføre, ligesom forsknings. og  

 uddannelsesmæssige hensyn kan tale for en vis koncentration.
Dertil kommer,  

 at en række behandlingsformer, som vel kan trives på flere decentraliserede  

 (mindre) afdelinger, kan tænkes tilrettelagt mere rationelt og økonomisk på  

 den større centraliserede.
Der tænkes f.eks. på ergoterapi incl.  

 revalideringsforanstaltninger inden for sygehusets rammer.
Et større antal  

 optrænings- og uddannelsesmuligheder for patienterne forudsætter her en  

 institution af en vis størrelsesorden.
Det må dog i denne forbindelse tages i  

 betragtning, hvilke muligheder der måtte være for på flere decentraliserede  

 afdelinger at etablere et samarbejde med anden ergoterapi på sygehus og  

 revalideringsvirksomhed under amtskommunens sociale forvaltning.
 Vælger amtskommunen at arbejde med en decentraliseret løsning, vil  

 psykiatriske enheder fortrinsvis kunne placeres på de sygehustyper, der i  

 medicinalstatistikkens terminologi ligger over det delte sygehus niveau.  

 Eventuel betjening af amtskommunens delte og blandede sygehuse med  

 psykiatrisk bistand bør følgelig ske på konsulentbasis fra de øvrige sugehuse  

 i amtskommunen eller eventuelt fra praktiserende speciallæger.
 Ved en mere centraliceret løsning bør den centrale større afdeling  

 placeres på hovedsygehusniveau, eventuelt suppleret med mindre afdelinger  

 andetsteds i amtskommunen.
 Hvad enten amtskommunen arbejder med en decentraliseret eller  

 centraliseret løsning bør enhederne sengemæssigt dimensioneres sådan, at der  

 i forhold til det område, de skal betjene, er sengepladser til såvel  

 korttidsindlagte, længereliggende som langtidsliggende.
 Dimensioneringen af de enkelte afdelinger vil afhænge af sygdomsforekomst,  

 henvisningsmønster m.v. i amtskommunen (distriktet). Det er imidlertid  

 vigtigt ved planlægningen af den fremtidige service at have for øje, at der -  

 som nævnt i afsnit 2.2. - findes en række undersøgelses- og  

 behandlingsformer, der er egnede til at aflaste presset på indlæggelserne og  

 muliggøre en tilrettelæggelse af den samlede sygehusindsats, der afpasset  

 efter patientens behov, spænder fra heldøgnsindlæggelse over til mindre  

 institutionaliserede (og mindre ressourcekrævende) foranstaltninger.
Afdelingens personale bør således anvende en væsentlig del af sin tid på  

 AMBULANTE OPGAVER.
Blandt disse skal fremhæves EFTERBEHANDLINGEN af udskrevne  

 patienter, som kræver så meget specialsagkundskab, at den ikke umiddelbart  

 kan overlades til de alment praktiserende læger og de kommunale  

 hjemmesygeplejersker; her kommer psykiatriske, til sygehusene knyttede  

 hjemmesygeplejersker ind i billedet, således som det allerede er etableret en  

 række steder i landet.
Det vil også være ønskeligt, at der etableres mulighed  

 for, at andre (incl. læger) kan deltage i dette udadgående arbejde, der  

 lejlighedsvis bør kunne foregå i patientens hjem.
Ligeledes vil det være  

 naturligt, når der opstår spørgsmål om, hvorvidten patient bør genindlægges,  

 at foretage en forvisitation enten ved hjælp af hjemmesygeplejerske eller en  

 af sygehusets læger som - sammen med den praktiserende læge - kan skønne  

 over, om genindlæggelse er fornøden eller kan erstattes af anden behandling.  

 Virksomheder som disse vil i øvrigt kunne medvirke til at mindske barrieren  

 mellem institutionherne og den befolkning, de betjener.
Om forholdet til  

 primær sundhedstjeneste henvises i øvrigt til afsnit 3.
 Det er endvidere vigtigt, at den psykiatriske enhed - jfr. afsnit 2.2. -  

 opbygges således, at der er mulighed for DAG- OG NATHOSPITALSBEHANDLING,  

 ligesom et mindre institutionspræget bolig- og arbejdsmiljø (kollegier,  

 beskyttede boliger og værksteder) vil kunne fremme mulighederne for en  

 ønskelig »resocialisering« af patienten, jfr. i øvrigt afsnit 3.5.
 Endelig vil der inden for det psykiatriske sygehusvæsen i amtskommunen  

 være behov for et antal PLEJEHJEM, som udgør filialer af de psykiatriske  

 sygehuse/afdelinger og som derigennem har muligheder for at have lukkede  

 afdelinger og i det hele være underkastet de samme retsregler, som gælder for  

 de pågældende sygehuse/afdelinger.
De plejehjem, der er overført til amtskommunerne sammen med de tidligere  

 statshospitaler, bør derfor forblive under sygehusvæsenet.
Nye  

 plejeinstitutioner til at varetage denne opgave må ligeledes høre under  

 sygehusvæsenet og derfor planlægges i nær tilknytning til de enkelte  

 psykiatriske sygehusafdelinger.
 Om plejehjemsproblematikken henvises i øvrigt til afsnit 3.5.
I de tilfælde, hvor amtskommunen har overtaget et funktionsdygtigt  

 specialsygehus (evt. med tilknyttet psykiatrisk plejehjem), er der i  

 realiteten som udgangspunkt skabt en betydelig centralisering af den  

 psykiatriske service i amtskommunen.
Problemet vil her navnlig være, dels  

 hvorledes man med en sådan centralisering kan opnå de fordele, der knytter  

 sig til en distriktspsykiatrisk ordning, dels hvor eventuelle yderligere  

 afdelinger skal placeres i amtskommunen.
Om placering af nye afdelinger må i  

 det hele henvises til det foregående.
Desuden kan nævnes, at der på nogle af  

 de overførte sygehuse (Glostrup, Viborg og Ålborg) er indført  

 distriktspsykiatriske ordninger.
Erfaringerne herfra kan anbefales  

 nyttiggjort for de øvrige amtskommuner.
 BØRNEPSYKIATRI:
Undersøgelse og behandling af psykisk syge børn er - ligesom  

 voksenpsykiatri - et amtsspeciale.
Den børnepsykiatriske funktion bør derfor  

 etableres i de enkelte amtskommuners sygehusvæsen, og denne opgave tillægges  

 høj prioritet.
 Den eksisterende mangel på uddannede børnepsykiatere sætter grænser for,  

 hvor hurtigt specialet vil kunne etableres i alle amtskommuner, og  

 samarbejdsaftaler vil derfor være nødvendige i en overgangsperiode.
 Den mest hensigtsmæssige organisation af funktionen synes at være en  

 kombination af en sygehusafdeling med et forholdsvis beskedent sengeantal til  

 at dække de nødvendige indlæggelser, en veludbygget ambulant funktion OG en  

 udstrakt udadgående virksomhed over for andre sygehuse i amtskommunen,  

 social- og skolevæsen m.v.
Den enkelte afdeling må således give mulighed for undersøgelse og  

 behandling såvel ambulant som under døgn- eller deltidsindlæggelse.  

 Afdelingen kan indrettes med afsnit dels til børn, der indlægges til kortere  

 varende observation og behandling, dels med afsnit til længere varende  

 behandling.
Desuden kan en aldersmæssig opdeling være nødvendig for at opnå  

 en adækvat beskæftigelse af patineterne, hvis alder kan variere fra 0 til 15  

 år.
Da patienterne i en børnepsykiatrisk afdeling er oppegående og har behov  

 for beskæftigelsesmæssige muligheder såvel inde som ude er et ret stort  

 grundareal pr. patient nødvendigt såvel i selve afdelingen som til  

 udendørsfaciliteter: legeplads, have, mulighed for boldspil m.v.
Foruden de  

 rum, hvor børnene sover, bør der være rum til beskæftigelse og  

 skoleundervisning.
I samme omfang som den nedenfor i afsnit 2.3.3. omtalte børnepsykiatriske  

 behandling på lands- eller landsdelsplan - navnlig langtidsindlagte  

 psykotiske børn - agtes varetaget af de enkelte amtskommuner selv må særlige  

 ganske små afdelinger med mere hjemligt præg indrettes til disse patienter,  

 f.eks. i en villa i nærheden af sygehuset.
Til afdelingen bør knyttes  

 skoleundervisning i en mere udbygget form end almindelig sygehusundervisning,  

 idet en meget stor del af de børnepsykiatriske patienter har faglige  

 skolevanskeligheder.
Skolevæsenet er ansvarligt for undervisningen og stiller  

 lærere til rådighed, som oftest lærere med specialuddannelse, mens det  

 påhviler sygehusvæsenet, at der er egnede lokaler til formålet.
Den børnepsykiatriske afdeling bør placeres i nærheden af pædiatrisk,  

 psykiatrisk og neurologisk afdeling af hensyn til afdelingernes konsultative  

 forpligtelser over for hinanden og til det uddannelsesmæssige og  

 videnskabelige arbejde.
En placering i samme sygehusenhed som psykiatrisk  

 afdeling vil muliggøre fællesaktiviteter for de yngste af de  

 voksenpsykiatriske og de ældste af de børnepsykiatriske patienter, hvorved  

 der bl.a. er basis for udvikling af en behandlingsindsats for unge  

 sindslidende.
En placering af børnepsykiatri og pædiatri i samme sygehusenhed  

 gør det lettere at få gennemført en pædiatrisk vurdering, som ofte er et  

 nødvendigt led i undersøgelsen og behandlingen af psykisk syge børn.
Samtidig  

 skaber et vist bygningsmæssigt fællesskab mellem pædiatri og børnepsykiatri  

 mulighed for, i det omfang det skønnes hensigtsmæssigt at have fælles stab af  

 psykologer og socialrådgivere, hvilket vil kunne indebære faglige og  

 formentlig også økonomiske fordele.
Ligeledes vil de to specialers  

 rådgivningsmæssige funktioner over for skole-, sundheds- og socialvæsen  

 formentlig kunne udøves mest hensigtsmæssigt med mulighed for fælles  

 rådgivning.
Relationerne til disse sektorer gør det ønskeligt, at  

 børnepsykiatriske afdelinger placeres i nærheden af amtskommunernes  

 socialcentre.
En række faktorer peger således på ønskeligheden af en vis centralisering  

 på amtsplan med hensyn til selve placeringen af den børnepsykiatriske  

 afdeling.
Det er imidlertid vigtigt af fremhæve, at undersøgelse og  

 behandling af psykisk syge børn i vid udstrækning bør ske under former, der  

 sikrer forbindelse med barnets daglige miljø. En væsentlig del af afdelingens  

 afbejdsindsats vil derfor bestå i udadgående virksomhed, der muliggør en  

 forening af centraliseringens fordele med den decentralisering som af andre  

 grunde er ønskelig.
 2.3.3. OPGAVER DER VARETAGES PÅ LANDS- OG LANDSDELSPLAN.
Psykiatrisk GRUNDFORSKNING er centraliseret til psykiatriske sygehuse i  

 Århus, Odense og hovedstadsområdet.
I overførelseslovens § 6 gives en særlig  

 regel om statstilskud til denne forskning samt til centraliseret psykiatrisk  

 registrering på Demografisk Institut i Århus.
Psykiatrisk UNDERSØGELSE og  

 BEHANDLING på lands- og landsdelsplan forekommer især over for visse  

 retspsykiatriske patienter, døve sindslidende og visse børnepsykiatriske  

 patienter.
 Om behandlingen af RETSPSYKIATRISKE PATIENTER kan i det hele henvises til  

 overførelseslovens § 3. Opgaver vedr. de patienter, som skal anbringes eller  

 mentalundersøges i sikringsanstalt (§ 3, stk. 2) varetages på landsplan.  

 Endvidere foretages hovedparten af de mentalobservationer, der sker på  

 psykiatrisk sygehus eller afdeling, på psykiatrisk hospital i Århus og  

 amtshospitalet i Nykøbing Sjælland, hvor der er oprettet særlige  

 retspsykiatriske afdelinger.
Behandlingen af voksne DØVE SINDSLIDENDE har hidtil været centraliseret på  

 Københavns amts sygehus, Nordvang (tidligere: Statshospitalet i Glostrup).  

 Det drejer sig om patienter, der er blevet døve i barndommen, før de har lært  

 talesprog.
Kun en mindre del har et ord- og begrebsforråd, der tillader  

 tilegnelse af ganske elementære sproglige meddelelser.
Hovedparten af  

 patienterne er derfor henvist til så godt som udelukkende at gøre sig  

 forståelige ved hjælp af tegnsprog, omend med begrænset ordforråd.
Den rette  

 psykiatriske behandling kræver derfor, at tegnsprog beherskes af personalet.  

 De særlige krav til personalet og den øvrige organisation af  

 behandlingsindsatsen i forbindelse med lidelsens relative sjældenhed gør  

 centralisering nødvendig.
Behandling på landsdelsplan er indiceret over for BØRN, der foruden at  

 have specifikke sansedefekter som blindhed, døvhed eller svære sproglige  

 vanskeligheder, har alvorlige psykiske lidelser.
Disse børn er så relativt  

 få, at den enkelte afdeling ikke vil kunne forventes at få tilstrækkelig  

 erfaring i behandlingen af dem.
Det samme kan vise sig at være tilfældet for  

 børn med andre specielle problemer, f.eks. børn, der er blevet hjerneskadede  

 efter alvorlige cranietraumer, eller børn for hvis behandling særlige  

 kulturelle forudsætninger er nødvendige, f.eks. de grønlandske børn.
Børnepsykiatrisk behandling på lands- eller landsdelsplan har endelig  

 fundet sted over for LANGTIDSINDLAGTE PSYKOTISKE BØRN.
Antallet af patienter  

 er her så ringe og kravene til indsatsen så specielle, at det kan være  

 indiceret at organisere indsatsen på landelsplan.
Det kan dog ikke udelukkes,  

 at henvisning af disse børn til landsdelsafdelinger kan have haft sammenhæng  

 med den ringe børnepsykiatriske kapacitet i de enkelte amtskommuner.
 3. FORHOLDET TIL PRIMÆR SUNDHEDSTJENESTE OG  

 SOCIALSEKTOR.
Som nævnt i afsnit 2.1. er en af forudsætningerne for i fremtiden at kunne  

 forbedre behandlingen af de psykisk lidende og dermed dæmpe noget af presset  

 på de psykiatriske sygheuse/afdelinger, at mulighederne for at behandle og  

 pleje patienter med psykiske lidelser uden for sygehus, i primær  

 sundhedstjeneste og socialsektor, øges.
Det er imidlertid vigtigt, at  

 udviklingen på disse områder foregår koordineret med sygehusvæsenet, hvis man  

 skal kunne udnytte fordelene ved alternative behandlings- og plejemuligheder  

 og samtidig formindske risikoen for overlapning, dobbeltdækning asv. med  

 deraf følgende resourcespild.
Bestræbelsen på at skabe en koordineret  

 udvikling - i form af et løbende samarbejde om visitation, undersøgelse,  

 behandlingm.v. og i form af en gensidigt afstemt langsigtet planlægning - bør  

 derfor have en fremskudt plads i amtskommunernes planer.
De erfaringer, man har at bygge på, er imidlertid sparsomme, hvorfor det  

 ikke er muligt at anvise bestemte veje til løsning af problemerne.
I det  

 følgende må man derfor begrænse sig til at pege på nogle af de  

 samarbejdsPROBLEMER, sygehusvæsenet her står over for, de væsentlegste  

 samarbejdsLINIER og mulige organisatoriske MODELLER.
Disse må tilpasses de  

 lokale forhold, herunder karakteren af de psykiatriske institutioner, den  

 enkelte amtskommune har overtaget.
 3.1. ALMEN LÆGEPRAKSIS.
 Der findes ikke præcise landsdækkende opgørelser af, i hvilket omfang de  

 alment praktiserende læger behandler psykiske lidelser - forstået på den  

 måde, at de alment praktiserende læger sætter ind med en målrettet behandling  

 specielt af disse lidelser.
Enkeltstående undersøgelser viser imidlertid, at ca. 8-10 PCT.
AF DE  

 PATIENTER, som i dag behandles i almen praksis, er psykisk lidende, hvortil  

 kommer, at yderligere ca. 20 pct. af patienterne med somatiske lidelser  

 samtidig har psykiske problemer.
Samfundet sætter med andre ord allerede i  

 dag gennem Den offentlige Sygesikring betydelige ressourcer ind på behandling  

 af disse patienter.
Bortset fra psykoser hos ældre udgør psykoser kun en mindre del af de  

 psykiske sygdomme, som forekommer i almen praksis.
Hovedparten af disse hører  

 diagnosemæssigt til i gruppen »reaktive lidelser«.
Herudover  

 forekommer der endelig, som nævnt foran, i betydeligt omfang psykiske  

 komplikationer mere eller mindre forbundet med legemlig sygdom, uden at  

 patienter af denne type nødvendigvis kan henregnes til enten gruppen psykoser  

 eller »reaktive lidelser« Mellem en del af disse tilfælde og de  

 »resktive lidelser« vil der formentlig være flydende overgange,  

 diagnosen kan være vanskelig, bl.a. fordi sociale forhold kan spille  

 afgørende ind.
 For yngre eller midaldrende psykotiske patienter må man antage, at et mere  

 intensivt samarbejde mellem praktiserende læger og sygehusene åbner  

 muligheder for en hurtigere diagnosticering af sygdommen med deraf følgende  

 tidligere iværksættelse af adækvat behandling og - i forbindelse med hel  

 eller delvis udskrivning - en bedre opfølgning af sygehusets  

 behandlingsindsats evt. koordineret med bistand fra socialvæsenet (f.eks.  

 beskyttet bolig). Tyngdepunktet i undersøgelses- og behandlingsarbejdet må  

 dog her klart ligge på sygehuset med dettes muligheder for  

 specialundersøgelser, specialuddannet personale osv.
Det omvendte er tilfældet med psykoser hos ældre, hvor den centrale figur  

 i behandlingen vil være den praktiserende læge i samarbejde med andre  

 grupper, og med specialsagkyndig assistence fra sygehuse eller praktiserende  

 speciallæger.
En effektiv behandlingsindsats over for denne gruppe patienter  

 vil kunne forhindre en del plejehjemsanbringelser respektive indlæggeæser på  

 psykiatriske institutioner.
Også inden for diagnosegruppen »reaktive lidelser« vil et bedre  

 samarbejde med sygehusets specialafdeling kunne give de ovennævnte fordele  

 (hurtigere diagnose m.v.). men derudover består der her større muligheder  

 for, at en forbedret indsats i lægepraksis kan mindske presset på  

 sygehusvæsenet.
Det er ikke muligt at sige præsist, i hvilket omfang dette  

 vil kunne gennemføres, og det er også vigtigt at gøre sig klart, at det i  

 mange tilfælde vil dreje sig om et enten /eller i forholdet  

 sygehus/almenlæge.
I nogle tilfælde vil tyngdepunktet i behandlingen fortsat  

 ligge på sygehus med heldøgns- eller deldøgnsindlæggelse i kortere eller  

 længere perioder, i andre tilfælde vil væsentlige dele af behandlingen kunne  

 foregå i almen praksis, men vil da forudsætte en styrkelse af almenlægens  

 viden om psykiske sygdomme og derfor nødvendiggøre en løbende kontakt med  

 bl.a. psykiatrisk speciallæge.
Der vil med andre ord inden for denne gruppe  

 af patienter være tale om varierende muligheder for at lægge tyngdepunktet i  

 behandlingen i og uden for institutionen, men det er vigtigt at fremhæve, at  

 et sådant mere smidigt system kun kan fungere under forudsætning af et  

 gennemført samarbejde mellem deltagerne.
Alternativerne vil kun være  

 realistiske og forsvarlige under forudsætning af et sådant samarbejde.
I  

 modsat fald kan man ikke blot risikere en forpligtigelse af ansvaret for  

 behandlingen af den enkelte patient, men også at de resourcer, der måtte  

 blive anvendt i sygehusvæsenet til at skabe mindre institutionsprægede  

 behandlingsformer ikke kan udnyttes fuldt ud, fordi der ikke er det  

 nødvendige samarbejde med almenlægen og andre personalegrupper uden for  

 sygehuset (endsige den nødvendige koordination til socialvæsenet).
Det er næppe muligt at opstille bestemte modeller for, hvordan et sådant  

 samarbejde bør organiseres.
Det, der i første række er behov for er, at  

 almenlægen i højere grad end idag får adgang til at trække på psykiatrisk og  

 anden specialviden, OG at der herudaf udvikler sig en frugtbar  

 uddannelsessituation, således at almenlægen i samarbejde med specialisterne  

 opbygger en egen viden og kunnen.
Den viden og kunnen vil da tillige kunne  

 nyttiggøres i almen lægepraksis over for de mange patienter, der har mere  

 eller mindre udprægede psykiske komplikationer, uden at en egentlig  

 psykiatrisk diagnose kommer på tale.
Disse patienter udgør, som allerede  

 nævnt, en betydelig del af klientellet i almen lægepraksis, og en mere  

 adækvat bistand overfor dem vil forudsætte, at de praktiserende læger opnår  

 større fortrolighed med diagnosticering og behandling af psykiske lidelser.
 Skal disse mål opnås, vil der være behov for at danne en »enhed«  

 i systemet, hvorfra den rådgivende og undervisende funktion kan udgå.
 De psykiatriske speciallæger vil få en central placering heri, men det er  

 vigtigt, at også andre faggrupper, f.eks. klinisk og socialmedicinere og  

 socialrådgivere inddrages.
 Enhedens administrative tilknytning kan variere:
1. Enheden kan være en del af den  

 distriktspsykiatriske funktion, der etableres i sygehusvæsenet.
En sådan  

 model vil på grund af opdelingen i mindre geografiske områder indebære gode  

 muligheder for at fremme kommunikationen mellem primær og sekundær  

 sundhedstjeneste.
Samtidig kan man sikre enhed i den psykiatriske service  

 inden for amtskommunen og dermed kontinuitet i behandlingen.
2. Hvor det psykiatriske sygehus ikke er organiseret  

 efter den distriktspsykiatriske model, kan den udadvendte enhed etableres  

 ved, at sygehusvæsenet stiller konsulenter til rådighed for de alment  

 praktiserende læger.
Sygehusvæsenets speciallæger må i så fald pålægges pligt  

 til at yde konsultativ bistand, hvilket må fastsættes i deres  

 stillingsbeskrivelse.
3. Hvor der er praktisk mulighed for det, kan  

 praktiserende speciallæger i psykiatri påtage sig den konsultative bistand  

 over for de alment praktiserende læger m.fl.
En forsøgsordning af denne art  

 har fungeret i en enkelt amtskommune gennem nogle år.
4. Enheden kan etableres i form af en ekspertgruppe  

 tilknyttet amtskommunens socialcenter, således at undervisning og konsultativ  

 bistand udgår herfra.
Denne model skaber gode muligheder for at opbygge en  

 alsidigt sammensat ekspertgruppe, der omfatter såvel psykiatere som andre  

 faggrupper.
Endvidere opnås nære relationer til de lokale social- og  

 sundhedsforvaltninger, som i betydelig udstrækning har kontakt med de samme  

 patienter, og som i forvejen har adgang til at trække på ekspertbistand fra  

 socialcentret.
Det må i denne model anses for en væsentlig fordel, at lægerne  

 bevarer forbindelsen til klinisk arbejde enten gennem tidsbegrænset  

 besættelse af stillingerne eller gennem delte ansættelser, således at lægerne  

 samtidig fungerer i klinisk arbejde.
Hvilken ordning der bør foretrækkes må bl.a. afhænge af lokale forhold og  

 muligheder.
Flere af disse ordninger vil kræve forhandlinger mellem  

 overenskomstens parter for at kunne gennemføres.
Det kan ikke udelukkes, at  

 der i samme amtskommune kan gøres forsøg med flere af de her skitserede  

 løsninger eller kombinationer af disse.
 3.2. SPECIALLÆGEPRAKSIS.
Behandlingen i psykiatrisk speciallægepraksis er steget stærkt igennem de  

 senere år.
Antallet af praktiserende speciallæger lå i 1965 på 60 (heraf 15  

 heltidspraktiserendeog 45 deltidspraktiserende), men var i 1975 vokset til  

 160 (heraf 50 heltidspraktiserende og 110 detidspraktiserende). Der er nu  

 praktiserende speciallæger i psykiatri i alle amtskommuner.
Behandling af sværere psykotiske lidelser beslaglægger kun en mindre del  

 af de praktiserende speciallægers arbejde.
Hovedparten af arbejdsindsatsen er  

 helliget undersøgelse/behandling af andre psykiske sygdomme.
Undersøgelser  

 tyder på, at antallet af patienter, som færdigbehandles i speciallægepraksis  

 - og altså ikke henvises til viderebehandling i sygehusvæsenet - er  

 betydeligt.
I forhold til den undersøgelses- og behandlingsvirksomhed som  

 foregår i sygehusvæsenet og i almen lægepraksis er det dog, uanset den  

 ovenfor omtalte stigning i antallet af praktiserende speciallæger stadig kun  

 en mindre del af de psykisk syge, som behandles i speciallægepraksis.  

 Tendensen til en stigning i antallet af nedsættelser i speciallægepraksis må  

 imidlertid antages at fortsætte i de kommende år.
 Der er grund til at tro, at speciallægepraksis kan udgøre et værdifuldt  

 led i amtskommunernes samlede service over for psykisk syge.  

 Speciallægepraksis vil formentlig i et vist omfang kunne aflaste  

 sygehusvæsenet og vil med et veludbygget samarbejde med de alment  

 praktiserende læger kunne yde bidrag til, at psykiatri i højere grad kommer  

 til at indgå i disses arbejde.
 Samtidig med de fordele som speciallægepraksis kan give, bør  

 amtskommunerne imidlertid være opmærksomme på, at en udbygning af det  

 psykiatriske sygehusvæsens konsultative bistand til de alment praktiserende  

 læger - jfr. foran 3.1. - let kan føre til mulighed for dobbeltdækning, hvis  

 antallet af praktiserende speciallæger,der nedsætter sig i amtskommunen,  

 samtidig øges, uden at der sker en koordinering med sygehusvæsenet.
 Uanset, ar der på det psykiatriske pområde kan foreligge en  

 mangelsituation både i sygehusvæsenet og i speciallægepraksis, er det derfor  

 vigtigt at sikre en koordineret udvikling.
Heller ikke her er det imidlertid muligt at give nogen endelige løsninger.  

 Man kan - jfr. foran afsnit 3.1. (pkt. 3) - pege på, at i en enkelt  

 amtskommune varetager en praktiserende speciallæge en funktion som en art  

 distriktspsykiater i tæt kontakt med de alment praktiserende læger i  

 destriktet.
Endvidere vil en vis sygehustilknytning for et områdes  

 praktiserende speciallæger kunne være ønskelig, dels for at sikre en  

 hensigtsmæssig visitation og behandling af patienterne, dels for at give de  

 praktiserende speciallæger gode muligheder for at vedligeholde forbindelsen  

 med sygehusets faglige miljø. Hvor omfattende en sådan tilknytning i det  

 konkrete tilfælde bør være, må imidlertidafhænge af de lokale forhold og  

 muligheder.
Amtskommunerne synes således - i hvert fald på længere sigt - at have en  

 vis valgfrihed over for visse patientkategorier med hensyn til, i hvilken  

 form psykiatrisk specialviden skal stilles til rådighed for borgerne  

 respektive andre led i den samlede service over for psykisk syge.
De fordele,  

 som dissealternativer kan give, rummer dog samtidig ricisi, som bør  

 forebygges gennem en koordineret planlægning af områderne.
 3.3. SÆRLIGT OM BØRNEPSYKIATRI.
I afsnit 2.3.2. er organisationen af den børnepsykiatriske sygehusfunktion  

 fremhævet, at en væsentlig del af de børnepsykiatriske afdelingers indsats  

 vil komme til at bestå i udadgående virksomhed over for andre  

 sygehusafdelinger i amtskommunen eller over for skole-, sundheds- og sociale  

 myndigheder og institutioner.
Arbejdet uden for institutionen er således i  

 princippet et led i selve opbygningen af den amtskommunale børnepsykiatriske  

 enhed.
Dette skyldes bl.a., at samfundets indsats over for børn,der har eller  

 kan få sadanne psykiske problemer, at specifik børnepsykiatrisk bistand er  

 fornøden, varetages af flere forskellige administrative systemer, der kun i  

 et vist omfang råder - og bør råde - over egen børnepsykiatrisk ekspertise.
Det er samtidig i afsnit 2.2.2. fremhævet, at den eksisterende mangel på  

 børnepsykiatriske behandlingsmuligheder i amtskommunerne formentlig påvirker  

 indlæggelsesmønstret.
Der er grund til at antage at samme forhold er en af  

 årsagerne til, at de alment praktiserende læger erfaringsmæssigt har været  

 tilbageholdende med at henvise børn til specialbehandling på sygehusafdeling.  

 Ventetiderne har været så lange og afstanden til behandlingsstedet så store,  

 at henvisning udover et minimum af uafviselige tilfælde formentlig har været  

 betragtet som mere eller mindre formålsløs.
Da speciallægemangel samtidig  

 medfører, at den praktisrerende læge ikke kan få nævneværdig bistand til selv  

 at indlede et behandlingsforløb, står man i en særdeles vanskelig  

 udgangssituation.
Herudover gør der sig på det børnepsykiatriske område, måske i endnu  

 højere grad end på det voksenpsykiatriske, vanskeligheder gældende ved  

 generelt at fastlægge skarpe kriterier for, hvornår specifik børnepsykiatrisk  

 indsats er indiceret.
Uden for de »klassiske« psykiatriske  

 diagnosers områder (typisk: psykoser, neuroser og hjerneskadede) vil der ofte  

 kunne være tale om glidende overgange af tilstande fra det mere  

 sygdomsprægede, hvor børnepsykiatrisk bistand vil være nødvendig over til  

 adfærdsvanskeligheder i skole, daginstitutioner o.lign., hvor børnenes  

 afvigende adfærd ikke har sygdomskarakter, men i højere grad bestemmes af  

 socialpsykologiske forhold, og hvor en hensigtsmæssig påvirkning af børnene  

 og støtte til familien bør ske ved skolepsykolog, socialforvaltning o.lign.
 Et veluddannet samarbejde mellem den børnepsykiatriske sygehusafdeling,  

 socialsektor, skolepsykologiske kontorer og lægepraksis vil - som på  

 voksenpsykiatriens område - kunne give bedre muligheder for tidlig diagnose  

 og lettere adgang til som led i afdelingens behandling at anvende  

 foranstaltninger inden for skolevæsen eller socialvæsen (anden  

 skoleplacering, specialundervisning, daginstitutioneophold m.v.). I andre  

 tilfælde vil samarbejdet snarere gøre det muligt for andre behandlere med  

 støtte i en superviserende børnepsykiatrisk ekspertise selv at iværksætte  

 eller fortsætte en undersøgelse eller behandling, der ikke kræver sygehusets  

 indsats. (Eksempelvis hvor den praktiserende læge efter drøftelse med  

 skolepsykolog indhenter råd hos børnepsykiater eller konfererer et  

 behandlingsforløb). Endelig vil der som nævnt være tilfælde, hvor børnenes  

 adfærdsvanskeligheder og familiernes bagvedliggende problemer - er et såvel  

 socialpsykologisk som pædagogisk problem, der i vid udstrækning må søges løst  

 gennem skolepsykologiske kontorer, rådgivningsklinikker osv.
Vanskeligheden ved på forhånd generelt at afgrænse de grupper over for  

 hvilke de forskellige typer af foranstaltninger er indiceret vil meget vel  

 kunne vise sig mindre i praksis, når det drejer sig om at vurdere konkrete  

 enkelttilfælde.
Også på det børnepsykiatriske område er der i mindre grad  

 tale om et enten/eller mellem forskellige foranstaltninger end om at disse  

 for at kunne virke hensigtsmæssigt forudsætter en tæt kontakt, gensidig  

 fortrolkighed med synspunkter uanset faglig placering m.v.
De vidt forgrenede  

 berøringsflader mellem børnepsykiatrien og de øvrige sektorer gør det  

 imidlertid kompliceret at pege på bestemte samarbejdsmodeller.
Man må  

 begrænse sig til at slå fast, at samarbejde udad fra den børnepsykiatriske  

 afdeling til amtskommunens socialcenter, rådgivningscenter og  

 skolepsykologiske kontorer må være et selvfølgeligt led i planlægningen af  

 afdelingens funktion.
Desuden vil et samarbejde til almen lægepraksis og de  

 kommunale social- og sundhedsforvaltninger, herunder sundhedsplejerskerne,  

 være nødvendig.
Endelig bemærkes, at børnrpsykiatrisk speciallægepraksis efter alt at  

 dømme vil kunne udgøre et værdifuldt alternativ til ambulant  

 sygehusbehandling.
Der er bl.a. grund til at tro, at en række hæmninger over  

 for henvisning til sygehusbehandling ikke vil findes over for behandling hos  

 praktiserende speciallæge.
 3.4. SAMARBEJDET MED KOMMUNERNES SOCIAL- OG SUNDHEDSFORVALTNINGER.
I afsnit 3.5. behandles forholdet sygehusvæsen/plejehjem.
Her skal dels  

 gøres enkelte bemærkninger om hjemmesygepleje og hjemmehjælp og om  

 kommunernes generelle muligheder for at yde bistand til psykisk lidende uden  

 for institutionen:
 Som led i bestræbelserne på at skabe alternative behandlings- og  

 plejemuligheder må fremhæves, at psykisk syge på lige fod med somatisk syge,  

 må have mulighed for at få hjælp af de kommunalt ansatte HJEMMESYGEPLEJERSKER  

 OG HJEMMEHJÆLPERE.
 Selv om det eksisterende system ikke skelnermellem to grupper af patienter  

 og ligestilling derfor formelt er etableret er der næppe tvivl om, at de  

 psykiatriske patienter frembyder særlige vanskeligheder som følge af deres  

 sygdoms særlige karakter, hvorfor der også i relation til det her nævnte  

 hjælpepersonale findes et udtalt behov for en støttende indsats.
 Det drejer sig på dette område som for de alment praktiserende læger om en  

 øget pædagogisk indsats - en indsats som enten kan have sit udgangspunkt i  

 den »enhed« i systemet, som er omtalt i afsnit 3.1., eller i den  

 psykiatriske hjemmesygepleje, som allerede i dag findes knyttet til flere  

 psykiatriske sygehuse og til enkelte større kommuner.
 På dette område gælder som for almen praksis, at indsatsen må tage sit  

 udgangspunkt i lokale forhold og allerede opbyggede ordninger, men det er  

 vigtigt, at amtskommunernes planer for det psykiatriske sygehusvæsen kommer  

 til at indeholde en beskrivelse af de eksisterende ordninger og forslag til,  

 hvorledes denne virksomhed fremover agtes organiseret.
For kommunernes social- og sundhedsforvaltninger fremtræder de psykisk  

 lidende i øvrigt ikke som en gruppe af sociale klienter, for hvem et særligt  

 hjælpeapparat står til rådighed.
Bistandsloven og den øvrige sociale  

 lovgivning indeholder således ikke særregler for denne klientgruppe, men hele  

 det sociale hjælpeapparat står i princippet til rådighed.
 Som følge af depsykiske lidelsers særlige karakter er der dog næppe tvivl  

 om, at social og sundhedsforvaltningerne særlige problemer, i første række  

 som følge af de ofte meget sammensatte diagnoser, der kan foreligge.  

 Psykiske, somatiske og sociale elementer indgår - som tidligere fremhævet -  

 ofte med vekslende styrke, hvad der kan gøre det overmåde vanskeligt at  

 fastlægge den adækvate bistand.
 Afgørelsen af, hvorledes disse problemer skal løses, er et overvejende  

 kommunalt anliggende, men disse problemer bør ikke desto mindre tages i  

 betragtning i amtskommunernes planlægning af den psykiatriske service.
 I forbindelse med behandling på psykiatrisk sygehus, vil der således ofte  

 kunne være behov for samarbejde og gensidig orientering direkte mellem  

 sygehusvæsenet og den enkelte kommune, således at socialforvaltningerne, hvor  

 det er nødvendigt,hurtigt kan påbegynde planlægningen af en eventuel indsats,  

 dels i forhold til patienten, dels i forhold til dennes familie og pårørende.  

 Omvendt vil social- og sundhedsforvaltningerne ofte kunne hjælpe  

 sygehusvæsenet med oplysninger om patientens sociale situation, og derigennem  

 bl.a. belyse mulighederne for patienters behandling uden for institution.
 For social- og sundhedsforvaltningerne vil der ofte være behov for at  

 kunne trække på psykiatrisk ekspertise til støtte for den konkrete  

 sagsbehandling.
 Den væsentligste vanskelighed herved er i øjeblikket den knappe kapacitet  

 af psykiatriske speciallæger i socialsektoren sammenholdt med det store antal  

 af sociale klienter med psykiske lidelser.
 Det bør derfor gennem amtskommunernes planlægning af den psykiatriske  

 service sikres, at de sparsomme personelle ressourcer anvendes sådan, at  

 kommunerne ligeligt får adgang til at trække på ekspertise, i hvert fald i de  

 mest komplicerede tilfælde.
 Der kan næppe opstilles ensartede modeller for, hvor denne konsultative  

 service administrativt skal placeres, men det synes på forhånd nærliggende,  

 at den placeres i tilslutning til den »enhed« i amtskommunen,  

 hvorfra den konsultative bistand til de alment praktiserende læger skal udgå.  

 jfr.afsnit 3.1.
I relation til kommunernes social- og sundhedsforvaltninger bør det  

 imidlertid fremhæves, at en samling af den psykiatriske ekspertise i det  

 amtskommunale socialcenter synes mest nærliggende.
En sådan placering vil  

 således være i overensstemmelse med socialreformend intention om, at  

 sagkundskab, som generelt rækker udover de enkelte kommuners formåen,  

 placeres i socialcentret.
Bistandsloven har da også pålagt de amtskommunale  

 socialcentre at stille sagkyndige, herunder lægelig ekspertise til rådighed  

 for kommunernes social- og sundhedsudvalg.
I konsekvens heraf er der således  

 allerede i dag knyttet psykiatriske speciallæger til de fleste af  

 amtskommunernes socialcentre.
 3.5. PLEJEHJEM M.V.
Først behandles plejehjem under sygehusvæsenet dernæst plejehjem under lov  

 om social bistand.
Endelig omtales beskyttede boliger, kollektivboliger,  

 daghjem og dagcentre m.v.
Fremstillingen vedr. plejehjem støtter sig til  

 »Redegørelse vedr. psykiatriske plejehjem m.v. »udarbejdet under  

 psykiatriudvalget«.
 PLEJEHJEM UNDER SYGEHUSVÆSENET.
Som nævnt ovenfor i afsnit 2.3.2. bør de plejehjem, der er overført til  

 amtskommunerne sammen med de tidligere statshospitaler, forblive under  

 sygehusvæsenet.
Nye plejeinstitutioner til at løse denne opgave må ligeledes  

 høre under sygehusvæsenet og derfor planlægges i nær tilknytning til de  

 enkelte psykiatriske sygehusafdelinger.
Belægningen på de eksisterende plejehjem under sygehusnævnet kan groft  

 deles i to patientgrupper: på den ene side de egentlige aldersbetingede  

 lidelser, på den anden side længerevarende sindslidelser hos patienter, der  

 ikke er mærket af alderen, overvejende skizofrene.
Sidstnævnte kategori er  

 stadig den dominerende, mens dens dominans er dog - ligesom på de  

 psykiatriske sygehuse - aftaget i betydelig grad i løbet af de sidste ca. 20  

 år.
Klientellet præges mere og mere af aldersbetingede lidelser.
Psykiatrisk plejehjemsanbringelse under sygehusvæsenet er især indiceret  

 over for patienter, hvis tilstand er svingende og for hvem genindlæggelse på  

 et psykiatrisk sygehus er en nogenlunde nærliggende mulighed, der gerne skal  

 kunne realiseres hurtigt, ligesom tilbageflytning til plejehjemmet bør kunne  

 ske omgående.
Dette betinger, at disse patientflytninger må styres fra  

 sygehusene.
 Samtidig bevirker behovet for i et vist omfang at kunne tilbageholde  

 patienter, at det er nødvendigt at råde over en vis plejehjemskapacitet, der  

 er underlagt de retsregler, som efter lov om sindssyge personers  

 hospitalsophold gælder for psykiatriske sygehuse/afdelinger.
Uanset at ovenstående argumenter således må føre til, at der i  

 sygehusvæsenet bør opretholdes/etableres en vis plejehjemskapacite, må det  

 dog erkendes, at grænserne mellem de patienter, som kræver ophold på  

 plejehjem i sygehusvæsenet og dem som, skønt lidende af psykisk sygdom, godt  

 kan opholde sig på plejehjem under lov om social bistand, i de enkelte  

 tilfælde kan være flydende.
Ovennævnte redegørelse peger da også på, at et  

 ikke ringe antal plejepatienter på de eksisterende plejehjem under  

 sygehusvæsenet med fordel kunne have været anbragt på plejehjem under  

 bistandsloven.
Alene dette gør det ønskeligt, at der både ved visitation til  

 plejehjem i amtskommunen og ved planlægning af fremtidig service sikres den  

 nødvendige koordination, jfr. nedenfor.
 PLEJEHJEM UNDER LOV OM SOCIAL BISTAND.
1. Den gældende lov om social bistand indeholder ikke  

 særregler om specielle plejeinstitutioner for patienter med psykiske  

 lidelser.
Samtlige plejeboliger (plejehjem og beskyttede boliger) - såvel  

 almindelige som psykiatriske plejehjem - hører under kommunalbestyrelsernes  

 ansvar (lovens § 79), men kan oprettes og drives af en eller flere kommuner,  

 amtskommuner eller som selvejende institutioner, med hvilke  

 kommunalbestyrelserne indgår overenskomst (§ 80).
Det fremgår af den ovenfor omtalte redegørelse, at et betydeligtantal  

 beboere (patienter) med psykiske lidelser var anbragt på alle kategorier af  

 plejehjem under bistandsloven i de to amtskommuner (Århus og Ringkøbing) som  

 undersøgtes.
Den dominerende gruppe var patienter med aldersbetingede  

 sindslidelser, men der fandtes dog en ret stor gruppe, forrinsvis yngre,  

 plejepatienter med andre psykiske lidelser.
I langt størstedelen af  

 tilfældene måtte patienterne betragtes som velplacerede, hvor de var.
Blandt  

 dem der fandtes velanbragte på de almindelige plejehjem, kunne mange dog have  

 behov for bedre adgang til psykiatrisk bistand.
Blandt den mindre gruppe som  

 ikke fandtes velanbragt her, bestod hovedparten af senilkonfuse og urolige  

 plejepatienter, der formentlig ville være bedre anbragt enten på psykiatrisk  

 plejehjem eller på mindre psykiatriske afsnit i umiddelbar tilknytning til  

 almindelige plejehjem.
Den resterende del af gruppen (overvejende ældre,  

 kronisk psykotiske patienter som på mange måder er velbevarede og som kræver  

 indsats af specialuddannet personale) ville trives bedst på relativt små  

 specialplejehjem, der er så lidt institutionsprægede som muligt.
Det fremgår endvidere af redegørelsen, at et vist antal specialenheder for  

 psykiatriske plejepatienter allerede findes eller kunne tænkes etableres i  

 forbindelse med almindelige plejehjem.
Plejeinstitutionsservice for  

 psykiatriske patienter indgår således i vidt omfang i den almene  

 plejehjemssektor, og kun i forholdsvis begrænset omfang er der tale om  

 specialinstitutioner.
Der kan anføres gode argumenter for såvel de mere  

 integrerede løsninger, som for etablering af specialinstitutioner.Der findes  

 dog i næsten alle amtskommuner et større eller mindre behov for udbygning af  

 pladser på psykiatriske plejehjem eller almindeligeplejehjem med  

 specialenheder, og det må betragtes som givet, at kommunalbestyrelsernes  

 ansvar for etablering af plejeinstitutioner også omfatter plejehjem m.v. for  

 patienter med psykiske lidelser.
2. Klientsammenfaldet mellem sygehusvæsenet og  

 plejehjemssektoren gør det nødvendigt, at der etableres en  

 VISITATIONSORDNING, der i størst mulig udstrækning kan sikre en adækvat  

 henvisning af plejepatienter i amtskommunen.
Derudover bør der etableres  

 fastere KONSULENTORDNINGER, og der bør ske en tættere koordination af  

 PLANLÆGNINGEN.
 VISITATIONEN: psykiatris specialsagkundskab bør medinddrages i de  

 rådgivende visitationsudvalg, der er hjemlet i bistandslovens § 83.  

 Egnedeanbringelses- eller udskrivningssituationer på plejehjem under  

 sygehusvæsenet bør inddrages i udvalgenes arbejde.
 Herudover er der behov for, at psykiatrisk sagkundskab medvirker direkte i  

 det lokale arbejde bl.a. med det formål at yde bidrag til at forebygge  

 institutionsanbringelse, såfremt støtte til personen eller det omgivende  

 miljø vil kunne muliggøre forbliven i hjemmet.
Der bør endvidere etableres fastere KONSULENTORDNINGER af psykiatrisk  

 sagkundskab for plejeinstitutionerne.
På næsten alle plejeinstitutioner er  

 der ifølge den nævnte redegørelse patienter med psykiske lidelser, og der er  

 registreret et udbredt ønske fra alle institutionstyperne om mulighed for at  

 kunne trække på psykiatrisk konsulentbistand.
Bistanden kan ydes fra sygehusene, både vedr. enkelte patienter og som  

 mere generel støtte til personalet (f.eks. i form af vejledning/undervisning  

 på grundlag af foreliggende konkrete situationer). Hvor intens en sådan  

 ordning i det enkelte tilfælde skal være må afhænge af behovet på det enkelte  

 hjem under hensyntagen til de der anbragte patienter/beboere.
Det bør derfor  

 løbende vurderes, om behovet stadig er tilstede eller dækkes adækvat.
 Konsulentbistand kan i visse tilfælde også ydes af psykologisk eller  

 psykiatrisk sagkundskab tilknyttet amtskommunens socialcenter eller eventuelt  

 af praktiserende psykiater eller psykiatrisk konsulent, der er knyttet til en  

 kommunal social- og sundhedsforvaltning.
PLANLÆGNINGEN af plejehjem m.v. sker efter reglerne i  

 socialstyrelseslovens § 11. Koordinationen med SYGEHUSPLANLÆGNINGEN kan ske  

 gennem de i sygesikringslovens § 23, stk. 2, nævnte udvalg.
Det kan  

 anbefales, at planlægningen i de enkelte amtskommuner tager sit udgangspunkt  

 i undersøgelser svarende til dem, der er tilvejebragt for Århus og Ringkøbing  

 amtskommuner.
Sådanne undersøgelser kan sikre et grundlag for en mere konkret  

 vurdering af de lokale problemer og dermed for et tættere samspil  

 amtskommune/primærkommuner.
 BESKYTTEDE BOLIGER, KOLLEKTIVBOLIGER, DAGHJEM OG DAGCENTRE M.V.
BESKYTTEDE BOLIGER OG KOLLEKTIVBOLIGER (bistandslovens § 59, stk. 2) er  

 mellemformer mellem almindelige boliger og plejehjem.
Beboerne har adgang til  

 bistand til pasning af lejlighed og til en begrænset pleje, der bl.a. gør det  

 muligt at tilbyde vedvarende tilsyn med svagelige personers helbredstilstand  

 og yde dem hurtig hjælp i akutte sygdomstilfælde.
 Disse plejeboliger er endnu relativt nye institutionsformer, der  

 imidlertid kan forventes at blive almindelige i kommunerne i de kommende år.  

 Det er derfor vigtigt at være opmærksom på, at en række af de synspunkter,  

 der er anført ovenfor om anbringelse af psykiatriske plejepatienter i den  

 almene plejehjemssektor, ligeledes kan anlægges i forhold til disse  

 boligformer, som for visse patientgrupper, koordineret med en  

 distriktspsykiatrisk service vil rumme særlige fordele, idet det f.eks. vil  

 kunne lette muligheden for daghospitalsbehandling, ambulant behandling  

 o.lign., når patienten kan udskrives til et gunstigt boligmiljø.
 I denne sammenhæng må endvidere nævnes DAGHJEM, der yder vedvarende  

 tilsyn, pleje og omsorg i dagtimerne for beboere, som opholder sig i eget  

 hjem om natten, samt DAGCENTRE med plejehjemsforebyggende og aktiverende  

 sigte.
 Om visitationen m.v. gælder det ovenfor under 2 anførte.
Sluttelig skal kun nævnes, at en række andre institutionerinden for  

 socialvæsenet modtager patienter med psykiske lidelser, hvorfor de ovenfor  

 anførte synspunkter om koordineret visitation og planlægning tillige finder  

 anvendelse her.
Det drejer sig eksempelvis om REVALIDERINGSKLINIKKER,  

 OPTRÆNINGSINSTITUTIONER, BESKYTTEDE VIRKSOMHEDER m.v.
 4. HOVEDSTADSOMRÅDETS PLANLÆGNING.
Efter sygehuslovens § 12 udarbejder Hovedstadsrådet en overordnet  

 sygehusplan for hovedstadsområdet.
Den overordnede plan, der opstilles med  

 udgangspunkt i de enkelte amtskommuners planer, skal indeholde en analyse og  

 vurdering af hele områdets behov for sygehusfunktion og forslag til de mest  

 hensigtsmæssige former for betjening dermed.
Kravene til den overordnede plan  

 specificeres nærmere i lovteksten, der tillige fastlægger proceduren for  

 udarbejdelsen af denne.
 De særlige indholds- og proceduremæssige krav til planlægningen i  

 hovedstadsområdet er en konsekvens af Hovedstadsrådets kompetence som  

 overordnet planlægningsmyndighed.
 Denne forskel i de formelle regler betinger i sig selv, at planlægningen  

 af den psykiatriske service i hovedstadsområdet ikke fuldt ud kan følge samme  

 regler som i det foregående er opstillet for det øvrige land.
 Dertil kommer imidlertid, at den overordnede planlægning i  

 hovedstadsområdet som følge af, at udgangspunktet efter loven skal tages i  

 hele områdets behov, vil komme til at stå over for problemer, som i nogen  

 grad er ukendt i det øvrige land.
Det langsigtede mål, som ligger til grund for vejledningen i de foregående  

 afsnit - at amtskommunerne bør varetage den psykiatriske service ved egne  

 institutioner og foranstaltninger - må således i hovedstadsområdet påhvile  

 området som helhed.
I denne forbindelse er det imidlertid ikke blot  

 iøjnefaldende , at der i dag målt pr. indbygger gør sig betragtelige  

 forskelle gældende i institutionsforsyningen mellem Københavns kommune og de  

 øvrige kommunale enheder, der indgår i området, men også at de eksisterende  

 institutioner er mindre hensigtsmæssigt placerede geografisk i forhold til de  

 befolkningsgrupper, de skal betjene.
 Dertil kommer, at området i et vist omfang stadig betjenes af overførte  

 specialsygehuse beliggende uden for området og af Rigshospitalet.
 På denne baggrund er det ønskeligt, at der snarest muligt af  

 hovedstadsområdets sygehuskommuner og Rigshospitalet i samarbejde med  

 Hovedstadsrådet fastlægges:
 Herom gælder de synspunkter, der er anført foran i afsnit 2.3.1.
 Planen bør ikke blot tage hensyn til sådanne faktorer som geografisk  

 nærhed til behandlings- og plejested, eksisterende forsyning i de fem  

 sygehuskommuner m.v., men også til eventuel ledigblivende kapacitet inden for  

 det somatiske sygehusvæsen.
 Hovedstadsrådet indsender den foreløbige plan med underliggende materiale  

 til indenrigsministeriet.
 5. SAMMENFATNING.
I dette afsnit sammenfattes hvilke oplysninger amtskommunernes planer på  

 baggrund af vejledningen i afsnit 2-3 bør indeholde.
Det fremhæves, at der er  

 tale om mindstekrav til de enkelte planers indhold.
Den omstændighed, at den  

 særlige planlægningsrunde for det psykiatriske sygehusvæsen i væsentligt  

 omfang bør have til formål at formidle en udveksling af synspunkter mellem  

 amtskommunerne og de centrale sundhedsmyndigheder indebærer, at der kun kan  

 være tale om at angive en vis minimumsramme for planindholdet.
Herudover står  

 amtskommunerne frit med hensyn til, hvilke relevante oplysninger, der ønskes  

 inddraget i planen og kan desuden i planen diskutere de principper, der er  

 lagt til grund for vejledningen i de foregående afsnit.
Generelt kan det tilrådes, at amtskommunen tager udgangspunktet for sine  

 planlægningsovervejelser i en stillingtagen til, om et overført  

 specialsygehus (samt evt. plejehjem) på længere sigt skal videreføres som led  

 i amtskommunens psykiatriske sygehusvæsen og i bekræftende fald med hvilke  

 opgaver.
Afklaringen af dette spørgsmål vil være en af de væsentligste  

 forudsætninger for en vurdering af, hvorledes den fremtidige service på  

 sygehusområdet skal organiseres og dimensioneres.
Tilsvarende gælder, hvor  

 amtskommunen har overtaget en » benyttelsesret«.
 5.1. OVERFØRTE SPECIALSYGEHUSE OG INDLÆGGELSESOVERENSKOMSTER.
I de tilfælde, hvor er overført specialsygehus herefter ikke kan anses for  

 (fuldt) funktionsdygtigt i fremtiden, bør amtskommunens plan indeholde  

 hovedtrækkene i en funktionsmæssig omdannelse af specialsygehuset respektive  

 en fuldstændig afvikling af dette som led i sygehusvæsenet.
Omdannelses-  

 eller afviklingsplanen bør angive, hvilke kategorier af patienter der agtes  

 henvist til specialsygehuset og hvilke til undersøgelse og behandling  

 andetsteds.
Planen bør endvidere angive den tidsramme, indenfor hvilken  

 omdannelsen afviklingen agtes gennemført.
 Hvis en amtskommune alene har overtaget en »benyttelsesret« på  

 et overført specialsygehus, bør planen indeholde en redegørelse for  

 hovedprincipperne i den afviklingsaftale, der skal indgås mellem amtsrådene.  

 Afviklingsaftalen bør ligeledes specificeres på patientkategorier og angive  

 en tidsramme for afviklingen.
 5.2. ORGANISATION I ØVRIGT.
Hvis et overført specialsygehus (samt eventuelt plejehjem) kan videreføres  

 fuldt ud funktionsdygtigt, vil hovedproblemerne i planlægningen bl.a. være,  

 at der kan opstå ledig kapacitet på specialsygehuset som følge af, at en  

 indlæggelsesoverenskomst efterhånden afvikles og at der , uanset denne  

 ledigblivende kapacitet, kan være ønsker om opbygning af psykiatriske enheder  

 andre steder i amtskommunen.
I denne situation bør amtskommunen i planen  

 overveje, hvilke funktioner en eventuel ledigblivende kapacitet bør have, og  

 om der bør opbygges yderligere enheder på andre sygehuse.
Herunder bør  

 amtskommunen overveje mulighederne for at gennemføre en distrikspsykiatrisk  

 organisation.
Hvis der ikke findes et fuldt funktionsdygtigt specialsygehus, vil  

 amtskommunen stå overfor, over en årrække, at skulle opbygge ny service.
I  

 denne situation bør planen indeholde amtskommunens overvejelser om placering  

 og dimensionering af nye enheder, og amtskommunen bør i denne forbindelse i  

 lys af de lokale forhold overveje fordele og ulemper ved en central eller  

 decentral løsning samt mulighederne for en distriktspsykiatrisk organisation.
Som det skulle være fremgået af afsnit 2.3.2. er der i et vist omfang en  

 reel valgfrihed ved planlægningen af den fremtidige service.
Valgfriheden  

 ligger ikke blot i, at der kan stiles mod en mere centraliseret eller  

 decentraliceret funktion.
Den ligger også i, at der for de forskellige  

 kategorier af patienter er muligheder for at vælge mellem forskellige typer  

 af foranstaltninger, der karakteriseres ved varierende niveau i  

 undersøgelses- og behandlingsmæssig henseende, varierende grad af  

 institutionalisering og af resourceforbrug, (heldøgnsindlæggelse,  

 dag/nat-hospital, ambulatorium, plejehjem m.v.).
Hvad enten amtskommunen ønsker at videreføre et overtaget specialsygehus,  

 og hvad enten amtskommunen stiler mod en decentraliseretorganisation, er det  

 derfor vigtigt, at den psykiatriske service opbygges på rimeligt præcise  

 forestillinger om, hvilke patientgrupper der agtes hjulpet ved hvilke  

 foranstaltninger.
Man må derfor generelt anbefale amtskommunerne i  

 planlægningen at gøre brug af det statiske materiale om indlæggelsesforhold  

 m.v., som findes på det psykiatriske område.
Ganske vist viser den  

 eksisterende sygehusstatistik primært kun den registrerede sygelighed, men  

 mere indgående analyser af statistikken åbner dog visse muligheder for mere  

 præcise forestillinger om, for hvilke patientgrupper hvilke foranstaltninger  

 skal stilles til rådighed.
Man gør i denne forbindelse opmærksom på de  

 muligheder for sammenlignende statistiske undersøgelser, som ligger i en  

 benyttelse af det psykiatriske centralregister på Demografisk Institut i  

 Århus.
 5.3. FORHOLDET TIL PRIMÆR SUNDHEDSTJENESTE OG SOCIALSEKTOR.
Indsats i primær sundhedstjeneste overfor aktuel eller potentielt psykisk  

 syge kan under visse forudsætninger i et vist omfang erstatte  

 sygehusbehandling.
En hovedforudsætning herfor synes at være, at der under en  

 eller anden form gives de alment praktiserende læger væsentlig bedre  

 muligheder for bistand fra psykiatrisk ekspertise foruden en bedre  

 koordination med andre personalegrupper i primær sundhedstjeneste  

 (hjemmesygepleje).
I det løbende, daglige undersøgelsesarbejde må der opbygges en samarbejds-  

 og visitationsordning, der giver rimeligt gode garantier for en  

 hensigtsmæssig arbejdsfordeling mellem sygehusene og lægepraksis.
I afsnit 3  

 er der peget på nogle mulige modeller for en sådan ordning, og det er  

 vigtigt, at amtskommunen i lys af de lokale forhold overvejer sin stilling  

 hertil.
 Planlægningen på længere sigt må for lægepraksis vedkommende følge de  

 regler, der i øvrigt gælder om praksisplanlægning.
Samspillet med socialsektoren rejser ligeledes behov for en  

 samarbejdsordning i det løbende, daglige arbejde.
Også her er der i afsnit 3  

 peget på brugelige modeller, hvortil amtskommunen bør tage stilling i sin  

 plan.
I den længeresigtede planlægning vil der være behov for et tæt samarbejde  

 mellem amtskommunens sygehusudvalg og social- og sundhedsudvalg.
Det er  

 nærliggende her at pege på sygesikringslovens § 23, stk. 2- og stk. 4-udvalg  

 som anvendeligt forum.
Det er desuden ønskeligt, at der sker en koordination  

 med primærkommunernes planlægning.
Planlægningen på det sociale område må ske  

 efter reglerne i socialstyrelsens § 11. I den særlige planlægningsrunde er  

 det dog ønskeligt, at amtskommunen, når principperne i den midlertidige  

 sygehusplan er opstillet, drøfter disse med de primærkommunale socialudvalg,  

 især med henblik på en afklaring af arbejdsfordelingen med hensyn til  

 plejehjem, beskyttede boliger og lignende.
 5.4. RESOURCEPLANLÆGNING M.V.
Amtskommunen bør søge at belyse de direkte og indirekte resourcemæssige  

 konsekvenser af en funktionsmæssig omdannelse/fuldstændig afvikling af et  

 overtaget specialsygehus.
Hvor specialsygehuset funktionsmæssigt omdannes,  

 vil de direkte ressourcemæssige konsekvenser navnlig være, at ombygninger kan  

 være nødvendige, og at sygehusets personalenormering skal ændres.
Deindirekte konsekvenser af omdannelse/afvikling vil være, at der skal  

 etableres ny service.
Dette gælder tillige i den situation, hvor amtskommunen  

 kun har en »benyttelsesret«.
Det er i disse situationer vigtigt, at amtskommunen søger at belyse de  

 resourcemæssige konsekvenser ved de forskellige foranstaltninger, der er til  

 rådighed for sygehusvæsenet i lys af den foran omtalte bestræbelse på i  

 videst muligt omfang at præcisere, hvilke patienter.
I stedet for eksempelvis  

 at regne med og fremskrive et meget stift »sengebehov« pr  

 indbygger, må det anbefales på baggrund af en analyse af  

 indlæggelsesstatistikker m.v., at søge at beregne de resourcemæssige  

 konsekvenser af forskellige undersøgelses- og behandlingsindsatser for  

 forskellige grupper af patienter.
Kravene til bygningsmæssig indretning (og  

 til personalesammensætning) vil kunne variere betragteligt alt efter, om det  

 f.eks. drejer sig om langtidsindlagte psykotiske patienter eller om meget  

 kortvarig indlagte alkoholmisbrugere eller neurotiske patienter.
Det er  

 derfor vigtigt i en situationh, hvor amtskommunerne i et vist omfang skal  

 opbygge en ny organisation, at søge at vurdere resourceforbruget i tættere  

 sammenhæng med de enkelte foranstaltnings formål.
 Henset til den store forskel i udgangssituationen mellem de enkelte  

 amtskommuner har man afstået fra en skemabinding af ressourceplanlægningen.
 De ressourcemæssige oplysninger vedr. primær sundhedstjeneste og  

 socialsektor må gives som led i social- og sundhedsplanlægningen efter  

 socialstyrelseslovens § 11.
Planlægningen sker iøvrigt på grundlag af den gældende byrde- og  

 opgavefordeling mellem staten, amtskommunerne og kommunerne.
Der skal således  

 ikke i planlægningen tageshensyn til eventuelle ændringer heri i fremtiden,  

 f.eks. en eventuel udlægning af særforsorgen.
 INDENRIGSMINISTERIET, DEN 4. APRIL 1977.
 EGON JENSEN.
/Johs.
Qwist.
