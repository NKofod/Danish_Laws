Nr LSF 11 Forslag til Lov om Det Fælles Lønindeholdelsesregister Fremsat af finansministeren (Mogens Lykketoft) den 2. oktober 1996 Vedtaget ved tredjebehandling den 20. december 1996 Lov nr. 1203 af 27/12/1996 § 1. Finansministeren opretter Det Fælles  

 Lønindeholdelsesregister.
 Administrationen af registeret varetages af Hypotekbanken.
 Stk. 2. Registeret har til formål at koordinere den indeholdelse i  

 løn m.v. (lønindeholdelse), der finder sted på grundlag af de afgørelser om  

 lønindeholdelse, som offentlige myndigheder træffer i forbindelse med  

 restanceinddrivelse.
 Stk. 3. Registerets opgaver varetages af Hypotekbanken efter de  

 bestemmelser, der er fastsat i denne lov, i samarbejde med de myndigheder,  

 der træffer afgørelse om indeholdelse i løn m.v.
§ 2. Det Fælles Lønindeholdelsesregister har til opgave at 1) registrere og ajourføre oplysninger om myndighedernes afgørelser om  

 lønindeholdelse, 2) udsende og ajourføre trækkort til den indeholdelsespligtige, jf. § 3,  

 stk. 2, 3) påse, at indbetaling fra den indeholdelsespligtige finder sted i  

 overensstemmelse med afgørelsen om lønindeholdelse, 4) modtage indbetalinger fra den indeholdelsespligtige samt fordele og  

 afregne indbetalingerne til myndighederne og 5) styre og kontrollere tidspunktet for lønindeholdelsens ophør.
 § 3. Myndighedernes afgørelser om lønindeholdelse indberettes til  

 Det Fælles Lønindeholdelsesregister.
Stk. 2. Det Fælles Lønindeholdelsesregister underretter den  

 indeholdelsespligtige om afgørelsen ved fremsendelse af et trækkort.  

 Underretning kan endvidere ske til et lønservicebureau efter den  

 indeholdelsespligtiges anvisning.
Underretning kan dog undlades i tilfælde af  

 sammenfald mellem myndigheden og den indeholdelsespligtige.
 Stk. 3. Trækkortet må ikke indeholde oplysning om, hvilken  

 myndighed der har truffet afgørelsen om lønindeholdelse, eller om gældstypen.
 Stk. 4. Oplysningerne i trækkortet kan overføres til den  

 indeholdelsespligtige og til lønservicebureauer i elektronisk form.
§ 4. Lønindeholdelse for skattekrav efter kildeskatteloven sker  

 forud for lønindeholdelse for alle andre krav, hvis samtidig indeholdelse  

 ikke er mulig.
Lønindeholdelse for krav på betaling af bidrag efter lov om  

 inddrivelse af underholdsbidrag sker efter lønindeholdelse for skattekrav,  

 men forud for andre krav, hvis samtidig indeholdelse ikke er mulig.
 Stk. 2. I tilfælde af flere afgørelser om lønindeholdelse for  

 andre krav end skattekrav og underholdsbidrag sker dækningen i den  

 rækkefølge, i hvilken Det Fælles Lønindeholdelsesregister har modtaget  

 indberetning om afgørelserne, hvis samtidig indeholdelse ikke er mulig.
 Stk. 3. Finansministeren kan fastsætte regler om myndighedernes  

 pligt til at respektere en afgørelse fra en anden myndighed om, at  

 lønindeholdelsen midlertidigt er stillet helt eller delvis i bero.
 § 5. Hypotekbanken kan hos de myndigheder, der træffer afgørelse  

 om lønindeholdelse, samt hos told- og skattemyndighederne, Det Centrale  

 Personregister og Det Centrale Virksomhedsregister indhente de oplysninger,  

 der er nødvendige for varetagelsen af registerets opgaver, jf. § 2.  

 Oplysningerne i Det Fælles Lønindeholdelsesregister kan videregives til de  

 myndigheder, der træffer afgørelse om lønindeholdelse, i det omfang det er  

 nødvendigt for disse myndigheders varetagelse af deres opgaver.
 Stk. 2. De i stk. 1 nævnte oplysninger kan modtages og videregives  

 i elektronisk form.
 § 6. Finansministeren kan fastsætte nærmere regler om førelse af  

 registeret og regler om myndighedernes betaling for anvendelse af registeret.
 § 7. Klager over en afgørelse om lønindeholdelse indgives til den  

 myndighed, der har truffet afgørelsen, og behandles efter lovgivningens  

 almindelige regler.
 Stk. 2. Det Fælles Lønindeholdelsesregister meddeler på begæring  

 den indeholdelsespligtige, hvilken myndighed der har truffet afgørelsen om  

 lønindeholdelse.
 Stk. 3. Klager over administrationen af Det Fælles  

 Lønindeholdelsesregister kan indbringes for finansministeren.
§ 8. Tidspunktet for lovens ikrafttræden fastsættes af  

 finansministeren.
Finansministeren fastsætter i den forbindelse nærmere  

 regler om, i hvilket omfang lønindeholdelse, der finder sted på grundlag af  

 afgørelser truffet før lovens ikrafttræden, skal være omfattet af loven.
 § 9. I lov om opkrævning af indkomst- og formueskat for personer  

 m.v. (kildeskat), jf. lovbekendtgørelse nr. 519 af 22. juni 1995, som senest  

 ændret ved § 3 i lov nr. 487 af 12. juni 1996, foretages følgende ændringer:
 1. § 73, stk. 1, affattes således:
»Har en skatteyder ikke inden det tidspunkt, da udlæg kan begæres,  

 betalt den indkomstskat til staten, amtskommunal indkomstskat, kommunal  

 indkomstskat eller kirkelige afgifter, der påhviler den pågældende, kan  

 vedkommende skattemyndighed træffe afgørelse om, at der skal ske indeholdelse  

 i skatteyderens lønning, provision eller andet arbejdsvederlag, hvad der er  

 fornødent til betaling af ydelserne med påløbne renter, tillæg og gebyrer.  

 Indeholdelsespligten omfatter også enhver forskudsvis udbetaling af løn m.v.  

 Skattemyndighedens afgørelse om lønindeholdelse indberettes til Det Fælles  

 Lønindeholdelsesregister, jf. § 3 i lov om Det Fælles  

 Lønindeholdelsesregister.
Registeret påser, at indbetaling fra den  

 indeholdelsespligtige arbejdsgiver finder sted i overensstemmelse med  

 afgørelsen om lønindeholdelse, jf. § 2, nr. 3, i lov om Det Fælles  

 Lønindeholdelsesregister.
Såfremt skatteyderens arbejdsvederlag udredes  

 direkte af beløb, som skatteyderen oppebærer på arbejdsgiverens vegne, skal  

 der foretages de ændringer i afregningsformen, som er nødvendige for, at  

 begæringen om lønindeholdelse kan efterkommes.
Indeholdelse som nævnt kan  

 også foretages i A-indkomst, der hidrører fra partsfiskeri.
Som arbejdsgiver  

 anses den, der skal indeholde foreløbig skat efter § 46, stk. 1, 1.  

 pkt.« 2. § 73, stk. 2, affattes således:
»Stk. 2. Er skattebeløb, som nogen efter §§ 46 og 49 eller  

 efter denne paragraf har været pligtig til at indeholde eller opkræve, ikke  

 indbetalt til det offentlige inden det tidspunkt, da udlæg kan begæres, kan  

 der træffes afgørelse om at give den indeholdelsespligtiges arbejdsgiver  

 pålæg som omhandlet i stk. 1 med hensyn til det skyldige beløb samt påløbne  

 renter, tillæg og gebyrer.« 3. I § 73, stk. 3, indsættes efter 1. pkt.:
»Indeholdelsen sker med en procentdel af nettolønnen.« 4. I § 73, stk. 8, 1. pkt., ændres »vedkommende  

 skattemyndighed« til: »Det Fælles Lønindeholdelsesregister  

 skriftligt eller elektronisk«.
 5. I § 73, stk. 8, 3. pkt., ændres »vedkommende  

 skattemyndighed« til: »Det Fælles Lønindeholdelsesregister«.
 § 10. I lov om inddrivelse af underholdsbidrag, jf.  

 lovbekendtgørelse nr. 631 af 15. september 1986, som senest ændret ved § 7 i  

 lov nr. 448 af 1. juni 1994, foretages følgende ændringer:
 1. I § 5, stk. 1, 1. og 3. pkt., § 5, stk. 2, § 5, stk.  

 3, 1. pkt., § 6, stk. 1, 1. pkt., § 8 , § 10, stk. 1, og § 23,  

 stk. 1, ændres »tilbageholdelse« til: »indeholdelse«.
 2. I § 5, stk. 1, 2. pkt., og § 23, stk. 2, ændres  

 »Tilbageholdelse« til: »Indeholdelse«.
 3. I § 5, stk. 3, 2. pkt., ændres  

 »Tilbageholdelsen« til: »Indeholdelsen«.
 4. I § 6, stk. 1, ophæves 2. pkt., og i stedet  

 indsættes:
»Det beløb, der skal indeholdes ved hver udbetaling til skyldneren,  

 fastsættes som en procentdel af nettolønnen.
Procentdelen fastsættes således,  

 at der overlades skyldneren det nødvendige til eget og familiens  

 underhold.« 5. § 6, stk. 2-4, ophæves, og i stedet indsættes:
»Stk. 2. Bestemmelserne i lov om Det Fælles  

 Lønindeholdelsesregister finder anvendelse på afgørelser om indeholdelse i  

 løn m.v., der træffes i medfør af denne lov.« 6. I § 7 ændres »tilbageholdelse« til:  

 »indeholdelse«, og »den bidragsinddrivende myndighed  

 skriftlig« ændres til: »Det Fælles Lønindeholdelsesregister  

 skriftlig eller elektronisk«.
 7. I § 9 ændres »tilbageholdes« til:  

 »indeholdes«, og »tilbageholdte« ændres til:  

 »indeholdte«.
 § 11. Loven gælder ikke for Grønland og Færøerne.
Oprindeligt fremsat forslag § 1. Finansministeren opretter Det Fælles  

 Lønindeholdelsesregister.
Administrationen af registeret varetages af  

 Hypotekbanken.
 Stk. 2. Registeret har til formål at koordinere den indeholdelse i  

 løn m.v. (lønindeholdelse), der finder sted på grundlag af de afgørelser om  

 lønindeholdelse, som offentlige myndigheder træffer i forbindelse med  

 restanceinddrivelse.
 Stk. 3. Registerets opgaver varetages af Hypotekbanken efter de  

 bestemmelser, der er fastsat i denne lov, i samarbejde med de myndigheder,  

 der træffer afgørelse om indeholdelse i løn m.v.
§ 2. Det Fælles Lønindeholdelsesregister har til opgave at 1) registrere og ajourføre oplysninger om myndighedernes afgørelser om  

 lønindeholdelse, 2) udsende og ajourføre trækkort til den indeholdelsespligtige, jf. § 3,  

 stk. 2, 3) påse, at indbetaling fra den indeholdelsespligtige finder sted i  

 overensstemmelse med afgørelsen om lønindeholdelse, 4) modtage indbetalinger fra den indeholdelsespligtige samt fordele og  

 afregne indbetalingerne til myndighederne, og 5) styre og kontrollere tidspunktet for lønindeholdelsens ophør.
 § 3. Myndighedernes afgørelser om lønindeholdelse indberettes til  

 Det Fælles Lønindeholdelsesregister.
Stk. 2. Det Fælles Lønindeholdelsesregister underretter den  

 indeholdelsespligtige om afgørelsen ved fremsendelse af et trækkort.  

 Underretning kan endvidere ske til et lønservicebureau efter den  

 indeholdelsespligtiges anvisning.
Underretning kan dog undlades i tilfælde af  

 sammenfald mellem myndigheden og den indeholdelsespligtige.
 Stk. 3. Trækkortet må ikke indeholde oplysning om, hvilken  

 myndighed der har truffet afgørelsen om lønindeholdelse, eller om gældstypen.
 Stk. 4. Oplysningerne i trækkortet kan overføres til den  

 indeholdelsespligtige og til lønservicebureauer i elektronisk form.
§ 4. Lønindeholdelse for skattekrav efter kildeskatteloven sker  

 forud for lønindeholdelse for alle andre krav, hvis samtidig indeholdelse  

 ikke er mulig.
Lønindeholdelse for krav på betaling af bidrag efter lov om  

 inddrivelse af underholdsbidrag sker efter lønindeholdelse for skattekrav,  

 men forud for andre krav, hvis samtidig indeholdelse ikke er mulig.
 Stk. 2. I tilfælde af flere afgørelser om lønindeholdelse for  

 andre krav end skattekrav og underholdsbidrag sker dækningen i den  

 rækkefølge, i hvilken Det Fælles Lønindeholdelsesregister har modtaget  

 indberetning om afgørelserne, hvis samtidig indeholdelse ikke er mulig.
 Stk. 3. Finansministeren kan fastsætte regler om myndighedernes  

 pligt til at respektere en afgørelse fra en anden myndighed om, at  

 lønindeholdelsen midlertidigt er stillet helt eller delvist i bero.
 § 5. Hypotekbanken kan hos de myndigheder, der træffer afgørelse  

 om lønindeholdelse, samt hos told- og skattemyndighederne, Det Centrale  

 Personregister og Det Centrale Virksomhedsregister indhente de oplysninger,  

 der er nødvendige for varetagelsen af registerets opgaver, jf. § 2.  

 Oplysningerne i Det Fælles Lønindeholdelsesregister kan videregives til de  

 myndigheder, der træffer afgørelse om lønindeholdelse, i det omfang, det er  

 nødvendigt for disse myndigheders varetagelse af deres opgaver.
 Stk. 2. De i stk. 1 nævnte oplysninger kan modtages og videregives  

 i elektronisk form.
 § 6. Finansministeren kan fastsætte nærmere regler om førelse af  

 registeret og regler om myndighedernes betaling for anvendelse af registeret.
 § 7. Klager over en afgørelse om lønindeholdelse indgives til den  

 myndighed, der har truffet afgørelsen, og behandles efter lovgivningens  

 almindelige regler.
 Stk. 2. Det Fælles Lønindeholdelsesregister meddeler på begæring  

 den indeholdelsespligtige, hvilken myndighed der har truffet afgørelsen om  

 lønindeholdelse.
 Stk. 3. Klager over administrationen af Det Fælles  

 Lønindeholdelsesregister kan indbringes for finansministeren.
§ 8. Tidspunktet for lovens ikrafttræden fastsættes af  

 finansministeren.
Finansministeren fastsætter i den forbindelse nærmere  

 regler om, i hvilket omfang lønindeholdelse, der finder sted på grundlag af  

 afgørelser truffet før lovens ikrafttræden, skal være omfattet af loven.
 § 9. I lov om opkrævning af indkomst- og formueskat for personer  

 m.v. (Kildeskat), jf. lovbekendtgørelse nr. 519 af 22. juni 1995, som senest  

 er ændret ved lov nr. 487 af 12. juni 1996, foretages følgende ændringer:
 1. § 73, stk. 1, affattes således:
»Har en skatteyder ikke inden det tidspunkt, da udlæg kan begæres,  

 betalt ham påhvilende indkomst- og formueskat til staten,  

 folkepensionsbidrag, amtskommunal indkomstskat, kommunal indkomstskat eller  

 kirkelige afgifter kan vedkommende skattemyndighed træffe afgørelse om, at  

 der skal ske indeholdelse i skatteyderens lønning.
Indeholdelsespligten  

 omfatter også enhver forskudsvis udbetaling af løn m.v.
Skattemyndighedens  

 afgørelse om lønindeholdelse indberettes til Det Fælles  

 Lønindeholdelsesregister, jf. § 3 i lov om Det Fælles  

 Lønindeholdelsesregister.
Registeret påser, at indbetaling fra den  

 indeholdelsespligtige arbejdsgiver finder sted i overensstemmelse med  

 afgørelsen om lønindeholdelse, jf. § 2, stk. 3, i lov om Det Fælles  

 Lønindeholdelsesregister.
Såfremt skatteyderens arbejdsvederlag udredes  

 direkte af beløb, som skatteyderen oppebærer på arbejdsgiverens vegne, skal  

 der foretages de ændringer i afregningsformen, som er nødvendige for, at  

 begæringen om lønindeholdelse kan efterkommes.
Indeholdelse som nævnt kan  

 også foretages i A-indkomst, der hidrører fra partsfiskeri.
Som arbejdsgiver  

 anses den, der skal indeholde foreløbig skat efter § 46, stk. 1, 1.  

 pkt.« 2. § 73, stk. 2, affattes således:
»Er skattebeløb, som nogen efter §§ 46 og 49 eller efter denne  

 paragraf har været pligtig til at indeholde eller opkræve, ikke indbetalt til  

 det offentlige inden det tidspunkt, da udlæg kan begæres, kan der træffes  

 afgørelse om, at der skal ske indeholdelse i skatteyderens løn med hensyn til  

 det skyldige beløb samt påløbne renter, tillæg og gebyrer.« 3. I § 73, stk. 3, indsættes efter 1. pkt.:  

 »Indeholdelsen sker med en procentdel af nettolønnen.« 4. I § 73, stk. 8, 1. pkt., ændres »vedkommende  

 skattemyndighed« til »Det Fælles Lønindeholdelsesregister  

 skriftligt eller elektronisk«.
 5. I § 73, stk. 8, 3. pkt., ændres »vedkommende  

 skattemyndighed« til »Det Fælles Lønindeholdelsesregister«.
 § 10. I lov om inddrivelse af underholdsbidrag, jf.  

 lovbekendtgørelse nr. 631 af 15. september 1986 som ændret senest ved § 7 i  

 lov nr. 448 af 1. juni 1994, foretages følgende ændringer:
 1. I § 5, stk. 1, 1. pkt., § 5, stk. 1, 3. pkt., § 5, stk. 2, §  

 5, stk. 3, 1. pkt., § 6, stk. 1, 1. pkt., § 8 , § 10, stk. 1, og  

§ 23, stk. 1, ændres »tilbageholdelse« til:  

 »indeholdelse«.
 2. I § 5, stk. 1, 2. pkt., og § 23, stk. 2, ændres  

 »Tilbageholdelse« til: »Indeholdelse«.
 3. I § 5, stk. 3, 2. pkt., ændres  

 »Tilbageholdelsen« til: »Indeholdelsen«.
 4. I § 6, stk. 1, ophæves 2. pkt. og i stedet indsættes:
»Det beløb, der skal indeholdes ved hver udbetaling til skyldneren,  

 fastsættes som en procentdel af det beløb, der ville være kommet til  

 udbetaling, hvis indeholdelse ikke skulle ske.
Procentdelen fastsættes  

 således, at der overlades skyldneren det nødvendige til eget og familiens  

 underhold.« 5. § 6, stk. 2-4, ophæves, og i stedet indsættes:
» Stk. 2. Bestemmelserne i lov om Det Fælles  

 Lønindeholdelsesregister finder anvendelse på afgørelser om indeholdelse i  

 løn m.v., der træffes i medfør af denne lov.« 6. I § 7 ændres »tilbageholdelse« til:  

 »indeholdelse«, og »den bidragsinddrivende myndighed  

 skriftlig« ændres til: »Det Fælles Lønindeholdelsesregister  

 skriftlig eller elektronisk«.
 7. I § 9 ændres »tilbageholdes« til:  

 »indeholdes«, og »tilbageholdte« ændres til:  

 »indeholdte«.
 § 11. Loven gælder ikke for Grønland og Færøerne.
Bemærkninger til lovforslaget Almindelige bemærkninger Indledning Som led i finanslovaftalen for 1995 blev det aftalt at undersøge  

 mulighederne for at lette virksomhedernes administrative byrder.
På den  

 baggrund afgav Erhvervsministeriet i juni 1995 rapporten »Lettelse af  

 administrative byrder for nye, små og mellemstore virksomheder«.
I  

 rapporten peges der blandt andet på omfanget af den administration,  

 virksomhederne pålægges i forbindelse med opkrævning og afregning af  

 kildeskat og andre opkrævningsopgaver, og der blev derfor i efteråret 1995  

 nedsat en tværministeriel arbejdsgruppe, som fik til opgave at analysere  

 mulighederne for at forenkle virksomhedernes lovpligtige opkrævnings- og  

 indberetningsopgaver vedrørende kildeskat, arbejdsmarkedsbidrag, offentlige  

 restancer (lønindeholdelse) samt den månedlige indberetning af cpr-numre.
 I arbejdsgruppens rapport »Omlægning af kildeskatteopkrævning?»,  

 der blev afgivet i november 1995, indgår således også en analyse af  

 mulighederne for at forenkle det offentliges inddrivelse af restancer ved  

 pålæg om lønindeholdelse i relation til de indeholdelsespligtige  

 virksomheder.
Det fremgår af rapporten, at virksomhederne især finder det problematisk, - at myndighederne ikke er i stand til at koordinere anvendelsen af  

 lønindeholdelse, - at myndighederne ikke på forhånd afklarer rækkefølgen ved flere  

 samtidige pålæg om lønindeholdelse, - at der til tider udstedes pålæg vedrørende skyldnere, der ikke længere  

 er ansat i virksomheden, - at der ikke er tilstrækkelige gode muligheder for at afregne de  

 indeholdte beløb, og - at virksomhederne i forbindelse med lønindeholdelsen oplyses om, hvad  

 gælden vedrører.
Såvel virksomhederne som skyldnerne finder det ubehageligt,  

 at oplysninger om skyldnerens private økonomiske forhold blandes ind i  

 ansættelsesforholdet.
I en dagsorden af 21. november 1995 konstaterede Folketinget, at  

 analysearbejdet nu var gennemført og opfordrede regeringen til at fremlægge  

 en konkret handlingsplan for det videre arbejde.
Handlingsplanen forelå den  

 15. december 1995 og indeholdt bl.a. forslag om forenkling af virksomhedernes  

 administration af pålæg om lønindeholdelse for restancer til det offentlige.
Med henblik på gennemførelse af dette forslag blev der i marts 1996 nedsat  

 et udvalg med deltagelse af repræsentanter for blandt andre de myndigheder,  

 der har mulighed for at inddrive gæld til det offentlige ved indeholdelse i  

 løn m.v.
Udvalget fik til opgave at opstille et konkret forslag til en fælles  

 koordinering af udstedelse af pålæg om lønindeholdelse i form af et  

 restancetrækkort til de indeholdelsespligtige virksomheder og af den løbende  

 administration af disse pålæg.
Udvalget afgav rapport i juni 1996, og det er  

 således udvalgets forslag, der nu udmøntes.
Lønindeholdelse som inddrivelsesredskab Udviklingen i restancerne til det offentlige har medført, at det gennem de  

 senere år har været nødvendigt at gennemføre en række initiativer med henblik  

 på effektivisering af inddrivelsesarbejdet.
Det gælder blandt andet  

 muligheden for indeholdelse i løn, som nu omfatter stort set alle offentlige  

 krav mod privatpersoner.
Oprindeligt kunne kun skattekrav og krav på underholdsbidrag inddrives ved  

 pålæg om lønindeholdelse, og dermed var det kun kommunerne, der havde adgang  

 til dette inddrivelsesredskab.
Efter at lønindeholdelsesadgangen er udvidet  

 til også at omfatte områder, der administreres af landets øvrige  

 restancemyndigheder, udsteder såvel politiembederne, told- og  

 skatteregionerne, skifteretterne, SUstyrelsen som Hypotekbanken i dag også  

 pålæg om indeholdelse i løn.
Hjemlen til lønindeholdelse er indføjet i hver  

 enkelt af de love, som giver hjemmel til at opkræve den pågældende fordring,  

 og udvidelsen af anvendelsesområdet er sket uden en samlet koordinering.
Den  

 indeholdelsespligtige virksomhed er derfor henvist til at kommunikere direkte  

 med hver enkelt restancemyndighed både hvad angår administrationen af  

 pålægget og den løbende afregning af indeholdte beløb.
Endvidere påhviler det  

 virksomheden selv at administrere prioriteringen af samtidige pålæg fra flere  

 forskellige restancemyndigheder.
Det kan om opgavefordelingen i store træk oplyses, at inddrivelsen af  

 personlige skatter forestås af kommunerne, der også administrerer  

 inddrivelsen af en lang række andre krav rettet mod privatpersoner.
Told- og  

 skatteregionerne varetager inddrivelsen af selskabsskat, told og afgifter,  

 samt A-skat, som arbejdsgiveren har indeholdt, men ikke afregnet.
De enkelte  

 politiembeder varetager inddrivelsen af bøder, sagsomkostninger, konfiskerede  

 beløb m.v.
SUstyrelsen forestår inddrivelsen af for meget udbetalt  

 studiestøtte, og skifteretterne inddrivelsen af arveafgift, medens  

 Hypotekbanken - som statens generelle restancemyndighed, jf.  

 regeringsbeslutningen fra april 1991 - inddriver studiegæld og en lang række  

 andre restancer til det offentlige.
Restancemyndighederne udsteder på årsbasis i alt ca. 225.000 pålæg om  

 indeholdelse i løn m.v., og administrerer til stadighed ca. 250.000 løbende  

 pålæg rettet mod ca. 150.000 skyldnere.
Det må forventes, at antallet af  

 pålæg vil stige i de kommende år, blandt andet fordi politiembederne først  

 for nylig har fået adgang til lønindeholdelse for skyldige bøder m.v.
 Der foreligger ikke opgørelser over antallet af sammenfald mellem pålæg  

 fra forskellige restancemyndigheder, men det skønnes, at antallet udgør  

 mellem 8.000 og 10.000, og det må antages, at antallet er voksende, fordi  

 flere myndigheder har fået adgang til at foretage lønindeholdelse.
 Det skønnes i øvrigt, at 50% eller godt 100.000 af de pålæg, som  

 kommunerne årligt udsteder, vedrører indeholdelse i sociale pensioner,  

 dagpenge, kontanthjælp m.v., som kommunerne selv udbetaler.
Lovgrundlaget Lønindeholdelse for underholdsbidrag sker efter reglerne i lov om  

 inddrivelse af underholdsbidrag, medens lønindeholdelse for alle andre  

 restancer sker efter kildeskattelovens regler om lønindeholdelse for  

 skattekrav, hvortil der henvises i al øvrig lovgivning om lønindeholdelse.
I lov om inddrivelse af underholdsbidrag benævnes indeholdelsen  

 »løntilbageholdelse«, medens kildeskatteloven anvender begrebet  

 »lønindeholdelse«.
Begge benævnelser dækker imidlertid over det  

 samme begreb, og som det vil fremgå, foreslås det, at lov om inddrivelse af  

 underholdsbidrag ved samme lejlighed ændres på dette punkt.
Efter begge regelsæt er det en betingelse, at skyldneren efter  

 indeholdelsen er overladt tilstrækkelige midler til eget og husstandens  

 underhold.
Forud for udstedelse af et pålæg om lønindeholdelse skal der  

 derfor ske en betalingsevnevurdering.
Den væsentligste forskel i  

 lønindeholdelse efter kildeskatteloven og efter lov om inddrivelse af  

 underholdsbidrag ligger i omfanget af indeholdelsen, idet kildeskatteloven  

 begrænser omfanget til maksimalt 20% af skyldnerens nettoindkomst efter skat,  

 hvorimod der ikke er noget maksimum efter lov om inddrivelse af  

 underholdsbidrag ud over den generelle begrænsning i forhold til  

 betalingsevnen.
Betalingsevnevurderingen og dermed lønindeholdelsens omfang kan være  

 forskellig fra myndighed til myndighed.
Det kan være tilfældet, hvor  

 indeholdte beløb medgår til dækning af f.eks. renter og underholdsbidrag, som  

 er skattemæssigt fradragsberettigede, og hvor nettobelastningen for  

 skyldneren derfor er mindre end størrelsen af det umiddelbare løntræk.
 Alt efter hvilken restancetype, der er tale om, kan der således være  

 forskellige forhold, der påvirker myndighedernes vurdering af, hvad der  

 maksimalt ønskes indeholdt.
 Efter begge sæt inddrivelsesregler kan der indeholdes i løn, provision og  

 andet arbejdsvederlag og pålægget udstedes i disse tilfælde overfor  

 skyldnerens arbejdsgiver.
Derudover kan der overfor kommunerne, arbejdsløshedskasserne og visse  

 andre udstedes pålæg om indeholdelse i dagpenge, sygeløn, efterløn,  

 alderspension, kontanthjælp og lignende.
For så vidt angår underholdsbidrag  

 kan indeholdelse tillige foretages i visse forsikringsydelser, der udbetales  

 af forsikringsselskaber samt i renter af båndlagt kapital.
Der er ikke noget til hinder for, at der hos samme skyldner samtidig  

 indeholdes for flere krav under forudsætning af, at der fortsat er den  

 fornødne betalingsevne til stede.
Efterlader en sådan samtidig indeholdelse  

 for flere krav imidlertid ikke skyldneren og dennes husstand tilstrækkelige  

 midler, går krav på skatter efter kildeskatteloven (a-skatter og personlige  

 skatter) forud for andre krav, jf. kildeskattelovens § 46, stk. 3. Et pålæg  

 om lønindeholdelse for skatter kan således også fortrænge allerede udstedte  

 pålæg for andre krav.
Der er ikke derudover fastsat regler, der regulerer den  

 indbyrdes prioritetsstilling, men det er af restancemyndighederne generelt  

 accepteret, at krav på underholdsbidrag alene respekterer pålæg vedrørende  

 skatter og således går forud for andre krav.
For så vidt angår de resterende  

 krav er det praksis, at dækningen sker i den rækkefølge, som pålæggene  

 udstedes.
Lovforslaget indebærer her, at denne praksis lovfæstes.
 Skatteministeriet har i øvrigt oplyst, at man i tilslutning til Det Fælles  

 Lønindeholdelsesregister arbejder med et forslag, hvorefter i første række  

 gammel skattegæld kan indregnes inden for den allerede gældende beløbsgrænse  

 som en forhøjelse af forskudsskatten.
Lovforslaget For at imødekomme virksomhedernes ønske om en mere smidig og enkel  

 administration af pålæg om lønindeholdelse foreslås det, at der oprettes et  

 fælles lønindeholdelsesregister, der skal administreres centralt og stilles  

 til rådighed for de myndigheder, der træffer afgørelse om lønindeholdelse.
Registeret skal koordinere de offentlige myndigheders udstedelse og  

 administration af pålæg om lønindeholdelse i forhold til virksomhederne.  

 Koordineringen tilvejebringes ved, at registeret fremsender et entydigt  

 restancetrækkort til virksomhederne uanset hvilken myndighed, der har udstedt  

 pålægget om lønindeholdelse, og uanset at flere forskellige myndigheder har  

 udstedt samtidige pålæg.
Trækkortet skal desuden sikre, at medarbejdernes  

 gældsforhold i så vid udstrækning som muligt anonymiseres over for  

 virksomheden.
Herudover skal koordineringen omfatte etablering af en  

 enstrenget kommunikation mellem virksomhederne og de offentlige myndigheder,  

 også på betalingssiden.
Registeret skal således på grundlag af oplysninger fra myndighederne  

 varetage kommunikationen til virksomhederne på myndighedernes vegne og  

 herunder udstede trækkort, hvoraf kun skyldnerens navn, cpr-nr.,  

 lønindeholdelsesprocent og tidspunktet for lønindeholdelsens begyndelse og  

 eventuelle afslutning fremgår.
Kommunikationen i forbindelse med opfølgning  

 af pålæg om lønindeholdelse, som virksomhederne ikke efterkommer, skal dog  

 fortsat varetages af den enkelte restancemyndighed.
Registeret skal modtage indbetalinger fra virksomhederne og fordele og  

 afregne de indbetalte beløb til myndighederne.
Endvidere skal registeret  

 efter objektive regler foretage en prioritering mellem flere sammenfaldende  

 afgørelser om lønindeholdelse.
Forslaget indebærer ikke, at der flyttes kompetence fra den enkelte  

 myndighed til det fælles lønindeholdelsesregister.
Det vil fortsat være  

 myndighederne, der træffer afgørelse om lønindeholdelse, ligesom  

 myndighederne selv har ansvaret for, at registerets oplysninger er korrekte.  

 Ligeledes vil klager over en afgørelse om lønindeholdelse fortsat skulle  

 behandles af de enkelte myndigheder selv.
Som registeransvarlig myndighed vil  

 det dog være Hypotekbankens ansvar at drage omsorg for, at eventuelle  

 fejlbehæftede oplysninger bliver korrigeret og i forbindelse med  

 tilrettelæggelsen af indberetningsprocedurer m.v. at søge risikoen for  

 indberetning af forkerte oplysninger minimeret.
I almindelighed vil det  

 endvidere være Hypotekbankens ansvar at registererets funktioner udføres  

 korrekt.
 Beslutningen, der fører til restancemyndighedernes gennemførelse af  

 lønindeholdelse, kan opdeles i følgende trinvise processer:
 1) Myndigheden beslutter at undersøge muligheden for at anvende  

 lønindeholdelse.
2) Skyldnerens økonomiske og arbejdsmæssige forhold vurderes, og der  

 træffes afgørelse om at udstede pålæg om lønindeholdelse efter fornøden  

 partshøring m.v.
Afgørelsen omfatter fastsættelse af indeholdelsesprocent og  

 identifikation af virksomheden.
 3) Pålægget udstedes og administreres overfor virksomheden.
 4) Skyldneren orienteres om lønindeholdelsen.
Efter forslaget varetager restancemyndigheden fortsat trin 1, 2 og 4.  

 Herved opretholder restancemyndigheden styringen af den enkelte sag,  

 vurderingen af skyldnerens betalingsevne og kontakten til skyldneren.
Det  

 fælles lønindeholdelsesregister varetager alene trin 3, der indebærer  

 koordineringen af myndighedernes afgørelser om lønindeholdelse og den  

 praktiske administration af lønindeholdelsen i forhold til virksomheden.
Det er således alene forholdet til den indeholdelsespligtige virksomhed,  

 som registeret skal koordinere, hvorimod forholdet mellem restancemyndigheden  

 og skyldneren ikke berøres af forslaget.
Derved sikres det, at også  

 skyldneren kun skal kommunikere med en myndighed under inddrivelsesforløbet.  

 Restancemyndighederne skal dog kunne anvende registeret til også at kunne  

 udskrive forskellige meddelelser til skyldneren.
I forbindelse med vurderingen af en skyldners betalingsevne vil  

 inddrivelsesmyndighederne som et indledende skridt kunne benytte registerets  

 oplysninger til at konstatere, om andre myndigheder i forvejen har truffet  

 afgørelse om lønindeholdelse og med hvilken procentsats.
Imidlertid omfatter  

 en betalingsevnevurdering mange andre elementer såsom oplysninger om  

 skyldnerens indtægtsforhold og familiemæssige status etc., som registeret  

 ikke vil indeholde.
Betalingsevnevurderingen må derfor for langt den største  

 dels vedkommende baseres på oplysninger, som inddrivelsesmyndigheden selv  

 tilvejebringer.
Frivillige aftaler om lønindeholdelse Skønsmæssigt beror mellem 5% og 8% af alle lønindeholdelser på en  

 frivillig aftale mellem restancemyndigheden og skyldneren.
Aftalerne indgås  

 indenfor restanceområder, hvor der enten ikke er hjemmel til lønindeholdelse,  

 eller indenfor restanceområder, hvor der for så vidt er hjemmel til at  

 lønindeholde efter kildeskattelovens regler, men hvor aftalen går ud over  

 kildeskattelovens maksimum for lønindeholdelse på 20%.
Man har ikke fundet, at det fælles lønindeholdelsesregister skal  

 administrere sådanne aftaler.
Registeret bør alene administrere pålæg om  

 lønindeholdelse, som restancemyndighederne efter lovgivningens regler kan  

 pålægge virksomheden at efterkomme.
I øvrigt ville det ikke kunne lade sig gøre at udstede et entydigt  

 trækkort, hvis registeret også skulle kunne administrere frivillige aftaler  

 om lønindeholdelser, idet det i så fald ville blive nødvendigt at adskille de  

 aftalte lønindeholdelser fra de pålagte.
Adskillelsen ville bl.a. skulle  

 sikre, at registeret ikke iværksætter nogen rykkerprocedure m.v. i tilfælde  

 af manglende betalinger fra den pågældende virksomhed, som ikke ville have  

 nogen pligt til at efterkomme aftalen.
Endvidere ville skyldneren positivt  

 skulle tiltræde, at aftalen blev registreret i Det Fælles  

 Lønindeholdelsesregister.
 Under alle omstædigheder ville en sådan adskillelse mellem pålagte og  

 aftalte lønindeholdelsesskridt gøre det nødvendigt at indføre 2 forskellige  

 slags restancetrækkort, hvilket dels ville komplicere koordineringen generelt  

 og dels belaste virksomhedernes administration i strid med hensigten med  

 lovforslaget.
Formelt vil det stadig være muligt for inddrivelsesmyndighederne at indgå  

 aftaler om frivillig lønindeholdelse uden om Det Fælles  

 Lønindeholdelsesregister og underrette den pågældende virksomhed manuelt,  

 hvilket dog dels vil være uhensigtsmæssigt og dels vil påføre virksomhederne  

 en yderligere administrativ belastning og dermed være i strid med  

 lovforslagets formål.
Disse aftaler bør i stedet indgås som almindelse  

 afdragsordninger, der eventuelt administreres af skyldnerens pengeinstitut.
Konvertering af en indeholdelsesprocent til et fast beløb Kildeskattelovens § 73, stk. 3, angiver, at lønindeholdelsen er begrænset  

 til maksimalt 20% af skyldnerens nettoindkomst.
Efter aftale med skyldneren  

 udsteder myndighederne i begrænset omfang pålæg om lønindeholdelse med faste  

 beløb, hvilket kildeskattelovens regler ikke er til hinder for, men uden en  

 aftale med skyldneren må det sikres, at det faste beløb under  

 indeholdelsesforløbet ikke på noget tidspunkt kommer over 20%. Ejheller  

 reglerne i lov om inddrivelse af underholdsbidrag, som ikke angiver nogen  

 maksimumsgrænse for størrelsen af de indeholdte beløb, hindrer, at  

 lønindeholdelse kan ske med et fast beløb i stedet for en procentsats.
Man har dog ikke fundet, at registeret skal kunne administrere pålæg om  

 lønindeholdelse med faste beløb.
Muligheden for at indeholde med faste beløb  

 medfører en risiko for, at indeholdelsesprocenten undervejs i forløbet kan  

 komme til at overstige kildeskattelovens maksimumsgrænse på 20%, hvis  

 skyldnerens lønindkomst er svingende.
Generelt svækkes også værdien af den  

 betalingsevnevurdering, som i alle tilfælde forudsættes foretaget.
Hensynet til visse skyldneres ønske om indeholdelse med et fast beløb må i  

 denne forbindelse anses for mindre væsentligt, idet det synes forholdsvis  

 enkelt at omregne beløbets størrelse til en procentsats og orientere  

 skyldneren om det.
Aftaler om lønindeholdelse med et fast beløb bør i stedet  

 etableres som en afdragsordning uden involvering af arbejdsgiveren.
Administration af flere samtidige pålæg om lønindeholdelse I modellen for registeret er der taget udgangspunkt i, at det skal kunne  

 administrere et restancetrækkort, der på samme tid omfatter både et pålæg  

 efter reglerne i kildeskatteloven og et pålæg efter reglerne i lov om  

 inddrivelse af underholdsbidrag.
Derudover er der taget udgangspunkt i, at  

 restancetrækkortet skal kunne indeholde pålæg fra flere myndigheder på samme  

 tid.
Der er herved lagt vægt på at skabe mulighed for at udnytte  

 lønindeholdelsesredskabet i videst mulig omfang, så der samlet kan indeholdes  

 i det omfang, som betalingsevnen tillader, dog maksimalt 20 %, hvis  

 indeholdelsen sker efter kildeskattelovens regler.
Endvidere er det  

 væsentligt at opretholde en klar og entydig kompetencefordeling, som  

 muliggør, at restancemyndigheden kan tage de særlige hensyn, som den enkelte  

 fordringstype tilsiger.
Registeret skal således kunne administrere flere samtidige pålæg om  

 lønindeholdelse såvel efter reglerne i kildeskatteloven som reglerne i lov om  

 inddrivelse af underholdsbidrag.
Det gælder både, når bidragsrestancer  

 indeholdes sammen med skatterestancer og når bidragsrestancerne indeholdes  

 sammen med andre restancer.
Herved kan de særlige regler om indeholdelse på  

 underholdsbidragsområdet udnyttes effektivt.
Ved lønindeholdelser for underholdsbidrag vil den maksimale indeholdelse  

 afhænge af den konkrete betalingsevnevurdering.
For alle andre restancer vil  

 der, afhængig af betalingsevnevurderingen, kunne indeholdes med op til 20%,  

 selv om der samtidig indeholdes for bidrag.
Hvis der i forvejen indeholdes  

 for restskatter, kan der således indeholdes for underholdsbidrag, hvis der  

 fortsat er betalingsevne til stede.
 Endvidere sikres det, at der samtidig med lønindeholdelse for  

 bidragsrestancer kan indeholdes for alle andre restancer - i princippet op  

 til 20% . Det vil eksempelvis være tilfældet, hvor indeholdelsen af  

 underholdsbidrag alene sker med mindre beløb svarende til de løbende bidrag.  

 I disse tilfælde vil skyldnerens betalingsevne ofte væsentligt overstige  

 lønindeholdelsesbeløbet.
Henstand med lønindeholdelse Under et lønindeholdelsesforløb kan det ske, at indeholdelsen stilles helt  

 eller delvist i bero i en nærmere fastsat periode, hovedsageligt efter  

 anmodning fra skyldneren.
Koordineringsmæssigt vil en sådan henstand svare  

 til, at der i den pågældende periode ikke lønindeholdes eller kun indeholdes  

 i mindre omfang.
Det skaber i princippet mulighed for, at de øvrige  

 restancemyndigheder i henstandsperioden kan udstede et pålæg, hvilket hverken  

 skyldneren, virksomheden eller restancemyndighederne normalt vil være tjent  

 med.
 Efter forslaget skal registeret derfor kunne administrere korte  

 berostillelser, som de øvrige restancemyndigheder skal respektere, således at  

 de i et vist omfang er afskåret fra at udstede et pålæg om lønindeholdelse og  

 »rykke op«, sålænge henstanden løber.
 Udgangspunktet for administrationen af henstand er, at der - af hensyn til  

 virksomheden - alene sker ændringer i lønindeholdelsen i de tilfælde, hvor  

 restancemyndighenden er forpligtet til det, f.eks. hvis skyldnerens  

 økonomiske vilkår ændres midlertidigt.
 Berostillelsen etableres ved, at den indeholdende myndighed via registeret  

 meddeler virksomheden, at lønindeholdelsen tilbagekaldes eller begrænses  

 midlertidigt med angivelse af, hvornår indeholdelsen skal genoptages i det  

 oprindelige omfang.
 For at kunne opfylde formålet med berostillelsen og for ikke at ulejlige  

 hverken virksomheden, skyldneren eller de øvrige restancemyndigheder, bør der  

 etableres forretningsgange, hvorved de øvrige restancemyndigheders mulighed  

 for at udstede pålæg om lønindeholdelse begrænses i henstandsperioden.
Lønindeholdes der af flere myndigheder på samme tid (sideordnet  

 indeholdelse), har en berostillelse, der er bevilget af en myndighed ikke  

 virkning for de øvrige indeholdende myndigheder.
Skyldneren må derfor på  

 normal vis søge om henstand hos alle involverede restancemyndigheder.
Inaktive pålæg Selv om en skyldner ikke for tiden modtager ydelser fra den  

 indeholdelsespligtige virksomhed, kan det i en række situationer være sikkert  

 eller sandsynligt, at skyldneren på et senere tidspunkt igen vil modtage  

 ydelser.
Eksempelvis, hvor skyldneren for en periode ophører med at modtage  

 dagpenge eller er ansat i et sæsonpræget eller vekslende arbejdsforhold.
Det kan i disse tilfælde være hensigtsmæssigt alligevel at opretholde et  

 pålæg om lønindeholdelse hos virksomheden, men i stedet registrere det som  

 inaktivt.
Et inaktivt pålæg om lønindeholdelse vil ikke kunne strække sig  

 længere end til ansættelsesforholdets endelige ophør.
Under de givne  

 forudsætninger synes der ikke at være noget til hinder for at etablere et  

 inaktivt pålæg, medens skyldneren fortsat har en tilknytning til den  

 indeholdelsespligtige, hvilket kan være tilfældet i forhold til  

 arbejdsløshedskasserne og til visse virksomheder.
Der er således truffet aftale med enkelte arbejdsløshedskasser om, at et  

 pålæg om lønindeholdelse opretholdes i op til 6 måneder, efter at retten til  

 dagpenge er ophørt.
Retten til dagpenge kan være ophørt, fordi skyldneren har  

 fået fast arbejde, men ophøret kan også skyldes, at vedkommende modtager  

 anden form for bidrag, f.eks. kursusgodtgørelse.
Ved vekslende arbejdsforhold tænkes især på tilfælde, hvor f.eks. fiskere,  

 håndværkere eller hyrevognchauffører i princippet har flere  

 ansættelsesforhold på samme tid, men veksler mellem de pågældende  

 ansættelsessteder.
Det er her vanskeligt at konstatere, hvor skyldneren  

 arbejder på tidspunktet for udstedelsen af pålægget om lønindeholdelse.
Registeret bør som følge af de klare administrative fordele ved ordningen  

 også kunne administrere inaktive pålæg.
Det skal dog understreges, at det  

 fortsat er den enkelte restancemyndighed, der har ansvaret for, at  

 ansættelsesforholdet muliggør en lønindeholdelse.
Muligheden for at etablere inaktive pålæg i en periode vil effektivisere  

 inddrivelsesarbejdet og medføre en administrativ lettelse for både  

 virksomheden og restancemyndigheden.
Restancemyndigheden undgår at skulle  

 udstede og tilbagekalde pålæg om lønindeholdelse, alt efter hvor skyldneren  

 arbejder.
Virksomheden har på sin side fordel af ikke hele tiden at skulle  

 registrere til- og afmeldinger af lønindeholdelser, men kan nøjes med at  

 lønindeholde, når skyldneren skal have udbetalt penge.
 Der kan opstå risiko for, at skyldneren bliver i tvivl om, hvilke  

 virksomheder, der har modtaget et pålæg om lønindeholdelse.  

 Restancemyndigheden må i givet fald eliminere denne risiko ved at give  

 skyldneren en så grundig information som muligt.
Indeholdelse i særlige indkomster for skyldige underholdsbidrag Efter lov om inddrivelse af underholdsbidrag kan der indeholdes i  

 skyldnerens indkomst i videre omfang end efter reglerne i kildeskatteloven.  

 Således kan der tillige indeholdes i ydelser fra privattegnede  

 aldersforsikringer, visse andre periodisk forfaldne forsikringsbeløb, samt  

 renter af båndlagt arv og rentenydelseskapital.
Registeret bør tillige kunne administrere pålæg om lønindeholdelse for  

 underholdsbidrag i disse særlige ydelser, selv om der ikke her er tale om  

 pålæg, der udstedes til en virksomhed.
Overordnet tilsiger hensynet til  

 virksomhederne, at alle pålæg om lønindeholdelse koordineres af registeret.  

 Holdes et område udenfor ordningen, vil der være risiko for, at der skabes  

 uklarhed hos virksomhederne, hvortil kommer, at virksomhederne fortsat ville  

 skulle kommunikere med de enkelte restancemyndigheder, hvilket strider mod  

 lovforslagets formål.
Udelades et sådant område vil det derfor være  

 vanskeligt at tilbyde udbetalerne af disse ydelser - typisk pengeinstitutter  

 og forsikringsselskaber - kommunikation via elektronisk medie.
Endeligt er  

 der lagt vægt på, at registeret kun skal udbygges ubetydeligt for at kunne  

 administrere sådanne indeholdelser.
Pålæg, som kommunerne udsteder til sig selv En betydelig andel af de pålæg om lønindeholdelse, som kommunerne  

 udsteder, er rettet mod den pågældende kommune selv som arbejdsgiver eller  

 som udbetalende myndighed af sociale ydelser m.v.
Kommunerne skønner, at det  

 angår ca. 50% af pålæggene.
I betragtning af det store antal har man fundet  

 det hensigtsmæssigt, at der etableres en særlig enkel forretningsgang  

 vedrørende disse lønindeholdelser, selv om det af hensyn til koordineringen  

 af indeholdelser med andre restancemyndigheder fortsat vil være nødvendigt,  

 at indeholdelserne registreres i registeret.
Til gengæld vil det være  

 uhensigtsmæssigt at inddrage registeret på betalingssiden.
Kontakten om indeholdelserne foregår i øjeblikket ved direkte henvendelse  

 fra den ene forvaltning til den anden.
De lønindeholdelser, der gennemføres  

 internt i kommunerne, kan opfattes som uvedkommende for etableringen af  

 trækkortet, idet det primære hensyn til virksomhederne, som trækkortet tænkes  

 at varetage, ikke er til stede ved disse indeholdelser.
Imidlertid vil der  

 fortsat være behov for at koordinere disse pålæg med pålæg om lønindeholdelse  

 fra de øvrige restancemyndigheder bl.a. af hensyn til en eventuel  

 prioritering mellem flere udstedte pålæg.
Det er derfor nødvendigt, at de  

 interne kommunale pålæg også koordineres gennem registeret, idet det dog ikke  

 vil være hensigtsmæssigt at sende betalinger frem og tilbage mellem den  

 pågældende kommune og registeret.
Registerets kommunikation med lønservicebureauer Det fremgår af den tværministerielle rapport fra november 1995, at  

 størstedelen af de private virksomheder anvender et servicebureau til  

 beregning og anvisning af løn.
Det vil derfor være hensigtsmæssigt, at der i  

 registeret indarbejdes en mulighed for en frivillig ordning, hvor  

 virksomheden kan tilmelde sit lønservicebureau som »administrator«  

 af pålæg om lønindeholdelserne, så kommunikation og pengestrømme finder sted  

 mellem bureauet og registeret.
Udgangspunktet vil dog fortsat være, at det er virksomheden, der er  

 ansvarlig for, at lønindeholdelsen finder korrekt sted, selvom indeholdelsen  

 sker via et bureau.
Dette ansvar hindrer imidlertid ikke, at virksomheden  

 indgår aftale med et lønservicebureau om, at bureauet administrerer  

 lønindeholdelsen på virksomhedens vegne og således, at al kommunikation om  

 indeholdelsen foregår mellem registeret og bureauet.
For at kunne tilbyde virksomhederne en bureaumodel må registeret indrettes  

 således, at der til den enkelte virksomheds cvr- eller se-nr. kan tilknyttes  

 et lønservicebureau med tilhørende kommunikationsadresse.
Tilmeldingen af et  

 bureau skal foretages af virksomheden, som også er ansvarlig for  

 ajourføringer.
Fejl ved tilmelding eller forsinket tilmelding fritager ikke  

 virksomheden for ansvaret for rettidig indeholdelse.
Ordningen vil have den fordel for virksomheden, at denne helt kan frigøre  

 sig for administrationen af lønindeholdelser.
For registeret vil effekten  

 være, at der skabes øget mulighed for elektronisk udveksling af data om  

 lønindeholdelserne og for elektronisk overførsel af penge.
Overgangsordning Det vil være en fordel, at de pålæg om lønindeholdelse, som består ved  

 lovens ikrafttræden, omlægges en gang for alle til administration af Det  

 Fælles Lønindeholdelsesregister.
Herved vil lettelserne for virksomhederne  

 træde meget hurtigt frem, og man undgår en overgangsperiode, hvor der måske  

 vil kunne opstå større problemer end tilfældet er i dag.
Endvidere er det en  

 fordel, at der straks kan opnås et entydigt system overfor virksomhederne.
 For restancemyndighederne vil det også være en fordel, at indeholdelserne  

 omlægges på en gang, idet både tilrettelæggelse af nye forrretningsgange og  

 tilretning af eksisterende systemer i så fald vil være lettere at gennemføre.
 I forbindelse med udstedelsen af trækkort, trækkes de tidligere pålæg om  

 lønindeholdelser tilbage.
 For at lette overgangen til det nye system, bør der udformes en generel  

 orientering til alle virksomheder i forbindelse med ibrugtagningen.
Registermæssige konsekvenser Det er ikke hensigten at foretage nogen begrænsninger i  

 registerlovgivningens regler for oprettelse og drift af offentlige registre.  

 Disse regler vil være gældende i fuldt omfang for Det Fælles  

 Lønindeholdelsesregister, som derfor vil være undergivet Registertilsynets  

 kontrol.
Der skal således udformes selvstændige registerforskrifter for  

 registeret, ligesom der skal foretages de nødvendige ændringer i  

 registerforskrifterne for de systemer, der skal kommunikere med registeret,  

 hvad enten det drejer sig om at afgive eller at modtage informationer og  

 data.
 Registeret må kun anvendes i forbindelse med spørgsmål om lønindeholdelse  

 i relation til den pågældende inddrivelsesmyndigheds egne fordringer og ikke  

 som led i andre dele af inddrivelsesarbejdet eller myndighedernes  

 administration i øvrigt.
Andre lovændringer I konsekvens af forslaget om oprettelse af et fælles  

 lønindeholdelsesregister foreslås tillige enkelte andre ændringer i  

 kildeskatteloven og lov om inddrivelse af underholdsbidrag.
Disse ændringer  

 er beskrevet nærmere i bemærkningerne til lovforslagets enkelte bestemmelser.
Høring Lovforslaget har været til udtalelse hos Erhvervsministeriet,  

 Skatteministeriet, Told- og Skattestyrelsen, Justitsministeriet,  

 Rigspolitiet, Kommunernes Landsforening, Københavns kommune, Frederiksberg  

 kommune, Registertilsynet, SUstyrelsen, Finansrådet, Håndværksrådet, De  

 Danske Landboforeninger, Dansk Familielandbrug, Dansk Arbejdsgiverforening,  

 Dansk Industri, Dansk Handel og Service, Handelskammeret, LO, Byggeriets  

 Firkant, Arbejderbevægelsens Erhvervsråd, Advokatsamfundet, Foreningen af  

 Registrerede Revisorer og Dansk Iværksætter Forening.
Lovforslagets økonomiske og administrative konsekvenser De samlede engangsudgifter til etablering af registeret skønnes at udgøre  

 ca. 7 mill. kr.
Disse udgifter dækker dog ikke udgifterne til tilretning af  

 de eksisterende systemer, som registeret skal kommunikere med eller  

 etablering af eventuelle nye kommunikationslinjer.
De årlige driftsudgifter forventes at udgøre 2 mill. kr. til den egentlige  

 driftsafvikling af registeret.
Hertil kommer, at det vil være nødvendigt at  

 tilføre Hypotekbanken personaleressourcer svarende til 5 årsværk eller ca. 2  

 mill. kr.
I disse beløb er ikke medtaget de variable udgifter til porto,  

 udskrivning af trækkort og pengetransaktioner, som afhænger af  

 aktivitetsniveauet.
Det forekommer rimeligt, at de enkelte inddrivelsesmyndigheder bidrager  

 til at betale udgifterne i forbindelse med den øgede service over for  

 virksomhederne.
Det forudsættes derfor, at alle driftsudgifter dækkes af  

 transaktionsgebyrer, som betales af de myndigheder, der anvender registeret.  

 Udgifterne til disse gebyrer vil i stort omfang kunne dækkes ved besparelser  

 i myndighedernes administration, idet en del af myndighedernes opgaver i  

 forbindelse med administration af pålæg om lønindeholdelse overgår til  

 registeret.
 Ved den endelige fastsættelse af finansieringsprincipperne vil der blive  

 taget hensyn til, at de pålæg om lønindeholdelse, som kommunerne udsteder til  

 sig selv som udbetalingsmyndighed, ikke belaster Det Fælles  

 Lønindeholdelsesregister i samme omfang som øvrige pålæg.
Erhvervsøkonomiske konsekvenser Forslaget vil indebære en klar lettelse i erhvervslivets administration af  

 pålæg om lønindeholdelse.
Koordineringen af flere samtidige pålæg vil  

 fremover blive varetaget af det offentlige, ligesom virksomhederne kun vil  

 skulle kommunikere med en myndighed, og en kommunikation, der forudsættes at  

 kunne ske ved elektronisk udveksling af data.
Endvidere vil pålæggene i  

 videst muligt omfang blive anonymiseret for så vidt angår baggrunden for  

 gældens opståen.
Endelig vil alle gængse betalingskanaler blive stillet til  

 rådighed for virksomhederne.
Miljømæssige konsekvenser Lovforslaget har ingen miljømæssige konsekvenser.
Forholdet til EU-retten Rådets direktiv af 24. oktober 1995 (95/46/EF) om beskyttelse af fysiske  

 personer i forbindelse med behandling af personoplysninger og om fri  

 udveksling af sådanne oplysninger indeholder i artikel 15 en bestemmelse om,  

 at en person har ret til ikke at være undergivet afgørelser, som alene er  

 truffet på grundlag af edb-behandling af oplysninger, der anvendes til at  

 vurdere bestemte personlige forhold såsom erhvervsevne, kreditværdighed m.v.  

 Medlemsstaterne kan dog fastsætte bestemmelser om, at en person kan  

 undergives en sådan afgørelse, når afgørelsen har hjemmel i en lov, der i  

 øvrigt indeholder bestemmelser, der beskytter den registreredes legitime  

 interesser.
Direktivet skal senest være gennemført i dansk ret i oktober 1998, men på  

 nuværende tidspunkt er det ikke klarlagt, om nærværende lovforslags  

 bestemmelser om klageadgang og Registertilsynets kontrol indeholder en efter  

 direktivet tilstrækkelig beskyttelse af de registreredes interesser.
Skulle  

 det vise sig ikke at være tilfældet, vil loven blive taget op til revision.
Bemærkninger til lovforslagets enkelte bestemmelser Til § 1 Det Fælles Lønindeholdelsesregister oprettes under finansministeren med  

 det formål at koordinere alle afgørelser om lønindeholdelse, som  

 myndighederne træffer i forhold til virksomhederne.
Registeret administreres  

 af Hypotekbanken i samarbejde med de myndigheder, der træffer sådanne  

 afgørelser og på grundlag af disse myndigheders indberetninger.
Til § 2 Til nr. 1 Det Fælles Lønindeholdelsesregister skal modtage anmodninger om  

 lønindeholdelse fra restancemyndighederne.
Anmodningerne skal modtages som en  

 overførsel direkte fra myndighedernes debitorsystemer eller ved on-line  

 terminaladgang.
Anmodningerne skal indeholde en identifikation af skyldneren  

 (cpr-nr.), identifikation af restancen (j.nr., restancetype, løbenr. m.v.),  

 identifikation af virksomheden (cvr-nr.) og identifikation af myndigheden  

 (myndighedsnr.). Desuden skal anmodningen indeholde oplysning om restancens  

 størrelse, indeholdelsesprocent og begyndelsestidspunkt for indeholdelsen.
Registeret skal foretage visse kontroller af de modtagne oplysninger.
Dels  

 skal registeret udføre kontrol af identifikationsoplysningerne og  

 indeholdelsesprocenten, og dels skal registeret holde modtagne oplysninger om  

 den indeholdelsespligtige virksomhed op mod eventuelle andre aktive  

 lønindeholdelser.
Hvor oplysningerne ikke svarer til de forventede, skal  

 registeret underrette restancemyndigheden herom.
På grundlag af skyldnerens  

 cpr-nr. skal Det Fælles Lønindeholdelsesregister indhente opdaterede  

 oplysninger om skyldnerens navn og adresse fra CPR-registeret.
Tilsvarende  

 skal Det Fælles Lønindeholdelsesregister på grundlag af virksomhedens cvr-nr.  

 hente oplysninger om virksomhedens navn og adresse i det kommende  

 CVR-register, hvis oprettelse er vedtaget ved lov nr. 417 af 22. maj 1996,  

 som dog endnu ikke er trådt i kraft.
Indtil CVR-registeret er etableret,  

 indhentes oplysningerne i det eksisterende SE-register.
Det Fælles Lønindeholdelsesregister skal udveksle oplysninger med  

 restancemyndigheden i forbindelse med ajourføring af løbende pålæg om  

 lønindeholdelse.
Ajourføringen skal ske på basis af de registrerede  

 identifikationsoplysninger og vil omfatte oplysninger om ændring af  

 indeholdelsesprocent, ændring af start/stoptidspunkt og oplysninger til brug  

 ved standsning af lønindeholdelsen.
Standsning af indeholdelsen sker på  

 grundlag af oplysninger, modtaget fra restancemyndigheden og optræder i  

 forbindelse med ændring af arbejdsgiver, indfrielse af fordringen eller ved  

 opgivelse af indeholdelsen.
Ved prioriteringen af pålæg om lønindeholdelse, skal registeret operere  

 med 3 prioriteringstrin.
Trinene omfatter 1) skatter, 2) underholdsbidrag og  

 3) lønindeholdelse for andre krav.
Registeret forestår den nødvendige  

 prioritering på grundlag af oplysningerne om restancetype.
Indenfor det  

 enkelte prioriteringstrin skal registeret prioritere på grundlag af  

 oprettelsesdato.
I tilfælde af flere pålæg om lønindeholdelse skal registeret  

 håndtere, at 2 eller flere fordringer/myndigheder »deler« den  

 samlede indeholdelse, når de øvrige betingelse er opfyldt.
 Hvor den bedst prioriterede fordring »fylder det hele«, skal  

 registeret desuden indeholde pålæg om lønindeholdelse, der ikke umiddelbart  

 kan imødekommes, og som derfor må afvente fyldestgørelsen af det foranstående  

 krav.
Registeret skal desuden uden henvendelse til virksomheden administrere  

 tilfælde, hvor den nye fordring er højere prioriteret.
Her skal den i  

 forvejen etablerede lønindeholdelse afbrydes, og der skal gives meddelelse  

 til den myndighed, hvis fordring er blevet fortrængt.
 Der skal endvidere være mulighed for at udstede trækkort til flere  

 forskellige virksomheder vedrørende den samme skyldner.
 Den samlede prioritering af fordringer og eventuelle ventende pålæg om  

 lønindeholdelse skal ske automatisk i registeret på grundlag af de  

 indberettede oplysninger fra restancemyndighederne.
Det Fælles Lønindeholdelsesregister skal indeholde funktioner til  

 elektronisk journalisering og arkivering af oplysninger om  

 lønindeholdelserne.
Oplysningerne skal kunne stilles til rådighed for  

 restancemyndighederne i forbindelse med bl.a. fejlretning, dokumentation,  

 klagesager og sager, hvori der begæres aktindsigt.
Til nr. 2 På grundlag af de samlede oplysninger i registeret om fordringer og  

 indeholdelsesprocenter m.v. danner Det Fælles Lønindeholdelsesregister et  

 trækkort til virksomhederne med følgende indhold:
 - Skyldneridentifikation.
 - Indeholdelsesprocent.
 - Starttidspunkt og eventuelt sluttidspunkt/beløb.
 - Vejledning til virksomheden.
 Sluttidspunkt/beløb påføres i situationer, hvor restancen er så lille, så  

 fuld dækning kan forventes allerede ved 1. eller 2. løntræk.
Det Fælles Lønindeholdelsesregister ajourfører løbende trækkortet overfor  

 virksomheden og tilbagekalder det, når indeholdelsen skal standses.
Omfatter  

 et trækkort flere pålæg om lønindeholdelse, meddeler registeret, hvad den  

 samlede lønindeholdelse herefter udgør og fordelingen heraf.
Ajourføring af trækkortet omfatter ændring af indeholdelsesprocent samt  

 ændring af start/stoptidspunkt, herunder henstand.
Standsning af  

 lønindeholdelsen sker i forbindelse med indfrielse af fordringen, opgivelse  

 af indeholdelsen og ved ændring af arbejdsgiver.
 Registeret ajourfører og tilbagekalder trækkortet på grundlag af  

 oplysninger fra restancemyndighederne og virksomhederne.
Til nr. 3 Det Fælles Lønindeholdelsesregister kontrollerer ud fra den forventede  

 indbetalingsdato, om virksomheden efterkommer pålægget om lønindeholdelse.  

 Sker dette ikke, udsender registeret en rykker.
Ved fortsat manglende  

 afregning underretter registeret inddrivelsesmyndigheden, der herefter kan  

 iværksætte de foranstaltninger over for virksomheden, som myndigheden finder  

 nødvendige.
Pålægget om lønindeholdelse vil fortsat være registreret i  

 registeret og stilles ikke i bero af denne årsag.
Hvor der er hjemmel hertil, beregner registeret renter overfor  

 virksomheden af for sent indbetalte beløb.
Beregnede renter tilfalder det  

 offentlige efter de hidtidige fordelingsprincipper, medens indbetalingen i  

 forhold til skyldneren registreres med valørdato.
Til nr. 4 Det Fælles Lønindeholdelsesregister skal kunne modtage indbetalinger fra  

 virksomhederne via alle gængse betalingskanaler (giro, PBS, check,  

 bankoverførsler, homebanking, kontant).
 Registeret indrettes således, at pengestrømme og tilhørende datamateriale  

 i videst muligt omfang kan håndteres elektronisk.
Registeret fordeler automatisk modtagne indbetalinger på de fordringer,  

 som indeholdelsen vedrører, med de rigtige procentsatser og i den rækkefølge,  

 fordringerne er prioriteret.
Registeret skal indeholde en funktion til  

 betalingskontrol med udskrivning af rykkere i tilfælde, hvor virksomheden  

 ikke har indbetalt det forventede beløb, og skal kunne beregne renter overfor  

 virksomheden ved for sen afregning af indeholdte beløb, jf. bemærkningerne  

 til nr. 3.
 Registeret skal desuden ved manglende afregning fra virksomheden kunne  

 varetage adviseringen af restancemyndigheden.
Registeret skal indeholde en mellemregningskonto pr. restancemyndighed,  

 der kan afstemmes med indbetalingsposteringerne og faciliteter til afstemning  

 af konti.
De indeholdte beløb afregnes løbende til myndighederne.
 I tilfælde af for meget indeholdt løn, skal registeret kunne udbetale det  

 overskydende beløb.
Til nr. 5 En indeholdelse kan ophøre, hvis skyldneren ikke mere arbejder hos den  

 pågældende virksomhed, hvis restancen indfries eller hvis restancemyndigheden  

 af andre årsager ønsker det.
Meddeler virksomheden, at arbejdsforholdet er ophørt, registreres dette og  

 restancemyndigheden/erne underrettes herom.
Har virksomheden givet oplysning  

 om skyldnerens nye arbejdsforhold formidler registeret denne oplysning videre  

 til restancemyndigheden/erne.
Ud fra den til enhver tid værende restgæld styrer registeret tidspunktet  

 for tilbagekaldelse af restancetrækkortet.
Ved tilbagekaldelsen giver  

 registeret virksomheden meddelelse om størrelsen af den restgæld, der samlet  

 forudsættes at blive indeholdt i den følgende indeholdelsesperiode.
Ønsker restancemyndigheden at tilbagekalde indeholdelsen, registreres  

 dette og en eventuel ventende restancemyndighed adviseres om muligheden for  

 lønindeholdelse.
Når dette er afklaret, tilbagekaldes restancetrækkortet  

 eller ændres i overensstemmelse med den ventende restancemyndigheds ønske.
Til § 3 Til stk. 1 Som omtalt under de almindelige bemærkninger indebærer lovforslaget ikke,  

 at der flyttes kompetence fra de enkelte restancemyndigheder til Det Fælles  

 Lønindeholdelsesregister.
Registeret får ikke nogen selvstændig  

 afgørelseskompetence og kan udelukkende reagere på grundlag af de  

 indberetninger, som myndighederne afgiver.
Til stk. 2 For så vidt angår underretning af den indeholdelsespligtige virksomhed ved  

 udsendelse af trækkort henvises til bemærkningerne til § 2.
Oplysningerne i trækkortet kan endvidere på begæring af den  

 indeholdelsespligtige fremsendes til et lønservicebureau, som overtager  

 administrationen af lønindeholdelsen.
Ansvaret for, at lønindeholdelsen  

 finder sted korrekt, påhviler dog fortsat den indeholdelsespligtige  

 virksomhed, men virksomheden kan herved frigøre sig for administrationen af  

 pålæg om lønindeholdelse.
Der henvises i øvrigt til lovforslagets almindelige  

 bemærkninger.
Bestemmelsen om, at underretning kan undlades i tilfælde af sammenfald  

 mellem restancemyndigheden og den indeholdelsespligtige tager sigte på de  

 pålæg om lønindeholdelse, som en kommune udsteder til sig selv som  

 indeholdelsespligtig, jf. lovforslagets almindelige bemærkninger. Ønsker en  

 kommune at indeholde i en ydelse, som kommunen selv udbetaler, markeres  

 dette.
Begæringen om lønindeholdelse indgår i den almindelse prioriterings-  

 og kontrolprocedure, men registeret undlader at udstede trækkort, og det  

 registreres, at der ikke skal modtages indeholdte beløb, og at der ikke skal  

 etableres rykkerprocedure.
 Det bemærkes i denne forbindelse, at en kommune må anses for at være en  

 samlet forvaltningsmæssig enhed uanset dens opdeling i forskellige  

 administrationsgrene.
Til stk. 3 Bestemmelsen indebærer, at gældsforholdet anonymiseres i så vidt et omfang  

 som overhovedet muligt over for virksomheden.
Virksomheden modtager kun  

 oplysninger om skyldnerens navn og cpr-nr., indeholdelsesprocenten,  

 tidspunktet for lønindeholdelsens begyndelse samt eventuelt ophørstidspunkt  

 og restgæld.
Derimod modtager virksomheden ikke oplysning om gældens  

 oprindelse og hjemmelsgrundlag eller om den pågældende restancemyndigheds  

 identitet, medmindre virksomheden ønsker at indgive en klage over afgørelsen  

 om lønindeholdelse efter reglerne i § 7.
Til stk. 4 Især større virksomheder, arbejdsløshedskasser og lønservicebureauer m.fl.  

 vil være interesserede i, at kommunikationen kan foregå ved elektronisk  

 overførsel af data.
Registeret indrettes derfor således, at der også tilbydes  

 de indeholdelsespligtige denne facilitet.
Til § 4 Til stk. 1 og 2 Reglerne om adgang til indeholdelse i løn m.v. har som tidligere nævnt  

 hidtil kun været indeholdt i de respektive love, der i øvrigt hjemler adgang  

 til opkrævning af den pågældende fordring.
Egentlige fælles regler for  

 lønindeholdelse har ikke været udformet, og det vil således være første gang,  

 et sådant regelsæt søges tilvejebragt.
Det gælder særligt reglerne i  

 lovforslagets § 4 om prioritering mellem flere samtidige pålæg om  

 lønindeholdelse, der dels er en konsekvens af kildeskattelovens bestemmelser  

 om skattekravs fortrinsret og dels er udtryk for en lovfæstning af den  

 gældende praksis, kombineret med et »først i tid, først i  

 ret«-princip.
Denne praksis har vist sig at være hensigtsmæssig og er  

 accepteret af alle lønindeholdende myndigheder.
Registeret danner et prioriteringsnummer på baggrund af den anmeldte  

 restancetype og anmeldelsestidspunktet.
Restancerne skal mindst opdeles på 3  

 typer svarende til skatter, underholdsbidrag og andre krav.
Lønindeholdes der ikke i forvejen, registreres en lønindeholdelse svarende  

 til restancemyndighedens begæring.
Hvis indeholdelsen sker efter  

 kildeskattelovens regler, kontrollerer registeret, at indeholdelsen ikke  

 overstiger 20%.
 Lønindeholdes der i forvejen, fastsætter registeret den nødvendige  

 indbyrdes prioritering ud fra prioriteringsnummeret og indberetningsdatoen.
 Ønsker en eller flere restancemyndigheder at indeholde hos flere  

 forskellige virksomheder vedrørende den samme skyldner, danner registeret det  

 tilsvarende antal restancetrækkort.
 Registeret orienterer restancemyndigheden om udfaldet af begæringen.
Til stk. 3 Som nævnt under de almindelige bemærkninger til lovforslaget skal det være  

 muligt for en myndighed at meddele skyldneren en vis berostillelse af  

 lønindeholdelsen.
Denne berostillelse vil også have virkning for andre  

 myndigheder, der har begæret lønindeholdelse.
Det foreslås, at  

 finansministeren bemyndiges til at fastsætte de nærmere regler herfor i  

 relation til berostillelsens længde og de nærmere konsekvenser for de  

 myndigheder, som i øvrigt har begæret lønindeholdelse hos skyldneren.
Til § 5 Det Fælles Lønindeholdelsesregister skal som det koordinerende led  

 kommunikere med de to primære grupper af interessenter, restancemyndighederne  

 og virksomhederne.
Desuden skal registeret kunne kommunikere med andre  

 registre bl.a. vedrørende betalingsformidling og ajourføring af  

 stamoplysninger.
 I forhold til restancemyndighederne skal kommunikationen primært kunne ske  

 ved elektronisk udveksling af oplysninger mellem registeret og myndighedernes  

 debitorsystemer.
Udvekslingen omfatter oplysninger til brug ved etablering af  

 lønindeholdelsen og statusoplysninger til brug for styring af indeholdelsen.  

 På pengesiden skal der desuden udveksles posteringsmateriale i forbindelse  

 med afregning af indeholdte beløb.
Disse posteringsdata skal følge den  

 pengemæssige afregning, så der er tidsmæssig overensstemmelse mellem  

 overførsel af data og penge.
 Restancemyndighederne skal fortsat have mulighed for at danne pålæg om  

 lønindeholdelse i deres respektive debitorsystemer, hvorefter disse data  

 overføres til Det Fælles Lønindeholdelsesregister, som på grundlag heraf -  

 efter afklaring af eventuelle prioriteringsproblemer - skal kunne danne  

 trækkortet.
På samme måde skal restancemyndighederne have mulighed for at ajourføre  

 Det Fælles lønindeholdelsesregister via debitorsystemerne.
Endvidere skal  

 sagsopfølgning og restancemyndighedens kontrolfunktioner kunne foregå i  

 myndighedens eget debitorsystem på baggrund af de data, myndigheden modtager  

 fra Det Fælles Lønindeholdelsesregister.
 Til restancemyndigheder, hvor pålæg om lønindeholdelse stort set styres  

 manuelt, tilbydes en on-line adgang til Det Fælles Lønindeholdelsesregister,  

 med mulighed for manuel indtastning, ajourføring, sagsopfølgning og kontrol.
Til § 6 Finansministeren bemyndiges efter dette forslag til at fastlægge nærmere  

 rammer for driften af registeret, såfremt der måtte vise sig behov herfor.
Finansministeren bemyndiges endvidere til at fastlægge regler for  

 myndighedernes betaling for anvendelse af registeret, der, jf. lovforslagets  

 almindelige bemærkninger, forudsættes at betale for at anvende Det Fælles  

 Lønindeholdelsesregister.
Det har været overvejet, om også virksomhederne  

 og/eller skyldnerne skulle deltage i finansieringen af registerets drift, men  

 under hensyn til formålet med registerets oprettelse vil noget sådant ikke  

 være hensigtsmæsigt.
De enkelte restancemyndigheder bør være med til at  

 betale udgifterne til den øgede service over for virksomhederne.
Derimod  

 aflastes restancemyndighederne for de opgaver, der knytter sig til kontakten  

 med de indeholdelsespligtige virksomheder, hvorfor en brugerfinansieret  

 driftsform primært må rette sig mod de myndigheder, der anvender registeret.
Til § 7 Med den valgte model for Det Fælles Lønindeholdelsesregister flyttes der  

 ikke kompetence fra den enkelte restancemyndighed til registeret.
Registeret  

 er således ikke en form for overordnet restancemyndighed, der skal foretage  

 en bedømmelse af de enkelte anmodninger om lønindeholdelse fra  

 restancemyndighederne.
Det er derfor restancemyndighederne, der fortsat har  

 ansvaret for, at de oplysninger, der afgives til registeret, er korrekte.  

 Tvister, der udspringer i tvivlsspørgsmål om restancens art, eksistens,  

 opståen, beløb, skyldnerens forhold og andre spørgsmål om berettigelsen af  

 lønindeholdelsen, afgøres derfor som hidtil af den klageinstans, som den  

 pågældende restancemyndighed er underlagt inden for det pågældende område.  

 Det gælder klager fra både skyldnere og virksomheder.
 Da virksomhederne imidlertid ikke længere bliver gjort bekendt med, hvem  

 restancemyndigheden er, er det nødvendigt, at denne oplysning på begæring kan  

 gives i forbindelse med klager, der vedrører restancemyndighedens  

 ansvarsområde.
 Klager, der vedrører registerets administration, skal derimod behandles  

 efter de almindelige rekursregler.
Til § 8 Det er hensigten, at Det Fælles Lønindeholdelsesregister så vidt muligt  

 skal tages i brug i løbet af 1997. Det præcise tidspunkt vil afhænge af,  

 hvornår registeret er udviklet.
Det foreslås derfor, at Finansministeren  

 bemyndiges til at sætte loven i kraft, når registeret er færdigudviklet.
Det foreslås videre, at Finansministeren bemyndiges til at fastsætte  

 overgangsregler for afgørelser om lønindeholdelsespålæg, der er truffet og  

 meddelt den pågældende virksomhed ved lovens ikrafttræden.
Jf. lovforslagets  

 almindelige bemærkninger stiles mod en engangsomlægning af alle bestående  

 lønindeholdelsespålæg.
Til § 9 Til nr. 1-2 Der er tale om en konsekvensændringer som følge af indførelsen af Det  

 Fælles lønindeholdelsesregister.
Til nr. 3 Forslaget skal ses på baggrund af, at Det Fælles Lønindeholdelsesregister  

 ikke vil kunne administrere pålæg om lønindeholdelse med faste beløb.  

 Muligheden for at indeholde med faste beløb medfører en risiko for, at  

 indeholdelsesprocenten undervejs i forløbet kan komme til at overstige  

 kildeskattelovens maksimumsgrænse på 20%, hvis skyldnerens lønindkomst er  

 svingende.
Der henvises i øvrigt til lovforslagets almindelige bemærkninger.
Til nr. 4 og 5 Der er tale om en konsekvensændring som følge af indførelsen af Det Fælles  

 Lønindeholdelsesregister, jf. lovforslagets § 2, nr 5. Der henvises i øvrigt  

 til bemærkningerne til lovforslagets § 10, nr. 6, hvorved lov om inddrivelse  

 af underholdsbidrag ændres tilsvarende.
Til § 10 Til nr. 1-3 og 7 Efter forslaget ændres udtrykket »tilbageholdelse i løn m.v.« i  

 forskellige sproglige bøjninger til »indeholdelse i løn m.v.« i  

 tilsvarende bøjninger for at bringe terminologien i lov om inddrivelse af  

 underholdsbidrag i overensstemmelse med terminologien i forslaget til lov om  

 Det Fælles Lønindeholdelsesregister og i kildeskat'telovens § 73. Der  

 tilsigtes ikke med den ændrede terminologi nogen indholdsmæssig ændring af  

 lov om inddrivelse af underholdsbidrag.
Til nr. 4 Som anført i de almindelige bemærkninger side 7 har man ikke fundet, at  

 Det Fælles Lønindeholdelsesregister skal kunne administrere pålæg om  

 lønindeholdelse med faste beløb.
 På den baggrund foreslås det, at det i lov om inddrivelse af  

 underholdsbidrag fastsættes, at det beløb, der skal indeholdes ved hver  

 udbetaling til skyldneren, skal fastsættes som en procentdel af det beløb,  

 der ville være kommet til udbetaling, hvis indeholdelse ikke skulle ske.
 Det Fælles Lønindeholdelsesregister vil blive indrettet således, at  

 indeholdelsen ophører, når det skyldige beløb er inddrevet, og således at et  

 eventuelt overskydende beløb vil blive tilbagebetalt til den  

 indeholdelsespligtige med henblik på udbetaling til skyldneren. Ændringen,  

 hvorefter det indeholdelsespligtige beløb skal fastsættes som en procentsats  

 i stedet for et bestemt beløb, indebærer således ikke en risiko for, at der  

 vil blive indeholdt mere end der skyldes.
 Efter forslaget skal det ved fastsættelsen af det beløb (den procentsats),  

 der skal indeholdes, ligesom efter de gældende regler, sikres, at der  

 overlades skyldneren det nødvendige til eget og familiens underhold.
Til nr. 5 Efter forslaget finder bestemmelserne i lov om Det Fælles  

 Lønindeholdelsesregister anvendelse på afgørelser om indeholdelse i løn m.v.,  

 der træffes i medfør af denne lov.
 Meddelelse til den indeholdelsespligtige om, at der skal ske indeholdelse,  

 afregning af det indeholdte beløb osv., sker således efter reglerne i lov om  

 Det Fælles Lønindeholdelsesregister.
 Ophævelsen af § 6, stk. 3, indebærer, at inddrivelse i form af  

 lønindeholdelse af bidrag hos personer omfattet af sømandsskatteordningen  

 ikke længere skal ske efter reglerne i cirkulære nr. 124 af 20. juli 1979,  

 men derimod efter reglerne i lov om Det Fælles Lønindeholdelsesregister.
Til nr. 6 Forslaget er en følge af, at den indeholdelsespligtige (arbejdsgiveren)  

 efter forslaget til lov om Det Fælles Lønindeholdelsesregister ikke får  

 oplysning om, hvilken myndighed der har truffet afgørelsen om  

 lønindeholdelse, medmindre arbejdsgiveren selv anmoder om denne oplysning.
Efter forslaget skal arbejdsgiveren derfor give Det Fælles  

 Lønindeholdelsesregister - og ikke som hidtil den bidragsinddrivende  

 myndighed - underretning, hvis skyldneren ophører med at være beskæftiget hos  

 arbejdsgiveren.
Arbejdsgiveren skal ligesom hidtil endvidere oplyse, hvor  

 skyldneren herefter har beskæftigelse, hvis dette er arbejdsgiveren bekendt.
Efter forslaget kan arbejdsgiveren meddele Det Fælles  

 Lønindeholdelsesregister de pågældende oplysninger skriftligt eller  

 elektronisk.
Arbejdsgiveren kan således vælge mellem at give de pågældende  

 oplysninger pr. brev, pr. telefax, pr.
E-post osv.
Derimod er en telefonisk  

 underretning fra arbejdsgiveren ikke tilstrækkelig.
 Tilsvarende konsekvensændringer vil blive foretaget i de bekendtgørelser,  

 der inden for andre restanceområder er udstedt om fremgangsmåden ved  

 indeholdelse i løn m.v.
Skriftlig fremsættelse Finansministeren (Mogens Lykketoft):
 Hermed tillader jeg mig for det høje Ting at fremsætte:
 Forslag til lov om Det Fælles Lønindeholdelsesregister.
(Lovforslag nr.
L 11).
 Lovforslaget udspringer af Erhvervsministeriets rapport af juni 1995 og  

 regeringens handlingsplan af 15. december 1995 om lettelse af virksomhedernes  

 administrative byrder, som blandt andet indeholder forslag om en forenkling  

 af virksomhedernes administration af myndighedernes afgørelser om  

 lønindeholdelse for medarbejdernes gæld til det offentlige.
 Med henblik herpå foreslås det, at at der oprettes et fælles  

 lønindeholdelsesregister, der skal administreres centralt og stilles til  

 rådighed for de myndigheder, der træffer afgørelse om lønindeholdelse.
 Registeret skal koordinere de offentlige myndigheders afgørelser om  

 lønindeholdelse i forhold til virksomhederne i form af udsendelse af et  

 restancetrækkort til virksomhederne uanset hvilken myndighed, der har truffet  

 afgørelse om lønindeholdelse.
Trækkortet skal kun indeholde oplysninger om skyldnerens navn, cpr. nr.,  

 lønindeholdelsesprocent samt tidspunktet for lønindeholdelsens begyndelse og  

 eventuelt afslutning eller restgæld.
Registeret skal på grundlag af  

 oplysninger fra myndighederne varetage kommunikationen til virksomhederne på  

 myndighedernes vegne, modtage indbetalinger fra virksomhederne og fordele og  

 afregne de indbetalte beløb til myndighederne.
Endvidere skal registeret  

 efter objektive regler foretage en prioritering mellem flere sammenfaldende  

 afgørelser om lønindeholdelse.
Forslaget indebærer ikke, at der flyttes kompetence fra den enkelte  

 myndighed til det fælles lønindeholdelsesregister.
Det vil fortsat være  

 myndighederne, der træffer afgørelse om lønindeholdelse, ligesom  

 myndighederne selv har ansvaret for, at registerets oplysninger er korrekte.  

 Ligeledes vil klager over en afgørelse om lønindeholdelse fortsat skulle  

 behandles af de enkelte myndigheder selv.
 Idet jeg i øvrigt henviser til lovforslaget og bemærkningerne hertil, skal  

 jeg anbefale forslaget til Folketingets velvillige og hurtige behandling.
Bilag I dette bilag er (med mindre skrift) indsat den gældende formulering af de bestemmelser der berøres af lovforslaget §§ 1-8. - - - § 9. I lov om opkrævning af indkomst- og formueskat for personer  

 m.v. (Kildeskat), jf. lovbekendtgørelse nr. 519 af 22. juni 1995, som senest  

 er ændret ved lov nr. 487 af 12. juni 1996, foretages følgende ændringer:
 1. § 73, stk. 1, affattes således:
»Har en skatteyder ikke inden det tidspunkt, da udlæg kan begæres,  

 betalt ham påhvilende indkomst- og formueskat til staten,  

 folkepensionsbidrag, amtskommunal indkomstskat, kommunal indkomstskat eller  

 kirkelige afgifter kan vedkommende skattemyndighed træffe afgørelse om, at  

 der skal ske indeholdelse i skatteyderens lønning.
Indeholdelsespligten  

 omfatter også enhver forskudsvis udbetaling af løn m.v.
Skattemyndighedens  

 afgørelse om lønindeholdelse indberettes til Det Fælles  

 Lønindeholdelsesregister, jf. § 3 i lov om Det Fælles  

 Lønindeholdelsesregister.
Registeret påser, at indbetaling fra den  

 indeholdelsespligtige arbejdsgiver finder sted i overensstemmelse med  

 afgørelsen om lønindeholdelse, jf. § 2, stk. 3, i lov om Det Fælles  

 Lønindeholdelsesregister.
Såfremt skatteyderens arbejdsvederlag udredes  

 direkte af beløb, som skatteyderen oppebærer på arbejdsgiverens vegne, skal  

 der foretages de ændringer i afregningsformen, som er nødvendige for, at  

 begæringen om lønindeholdelse kan efterkommes.
Indeholdelse som nævnt kan  

 også foretages i A-indkomst, der hidrører fra partsfiskeri.
Som arbejdsgiver  

 anses den, der skal indeholde foreløbig skat efter § 46, stk. 1, 1.  

 pkt.« 2. § 73, stk. 2, affattes således:
»Er skattebeløb, som nogen efter §§ 46 og 49 eller efter denne  

 paragraf har været pligtig til at indeholde eller opkræve, ikke indbetalt til  

 det offentlige inden det tidspunkt, da udlæg kan begæres, kan der træffes  

 afgørelse om, at der skal ske indeholdelse i skatteyderens løn med hensyn til  

 det skyldige beløb samt påløbne renter, tillæg og gebyrer.« 3. I § 73, stk. 3, indsættes efter 1. pkt.:  

 »Indeholdelsen sker med en procentdel af nettolønnen.« 4. I § 73, stk. 8, 1. pkt., ændres »vedkommende  

 skattemyndighed« til »Det Fælles Lønindeholdelsesregister  

 skriftligt eller elektronisk«.
 5. I § 73, stk. 8, 3. pkt., ændres »vedkommende  

 skattemyndighed« til »Det Fælles Lønindeholdelsesregister«.
§ 73. Har en skatteyder ikke inden det tidspunkt, da udlæg kan  

 begæres, betalt ham påhvilende indkomst- og formueskat til staten,  

 folkepensionsbidrag, amtskommunal indkomstskat, kommunal indkomstskat eller  

 kirkelige afgifter, kan vedkommende skattemyndighed skriftligt pålægge  

 skatteyderens arbejdsgiver at indeholde i skatteyderens lønning, provision  

 eller andet arbejdsvederlag, hvad der er fornødent til betaling af ydelserne  

 med påløbne renter, tillæg og gebyrer.
Indeholdelsespligt i henhold til  

 sådant pålæg omfatter også enhver forskudsvis udbetaling af løn m.v.
Såfremt  

 skatteyderens arbejdsvederlag udredes direkte af beløb, som skatteyderen  

 oppebærer på arbejdsgiverens vegne, er arbejdsgiveren pligtig at foretage de  

 ændringer i afregningsformen, som er nødvendige for, at begæringen om  

 lønindeholdelse kan efterkommes.
Indeholdelse som nævnt kan også foretages i  

 A-indkomst, der hidrører fra partsfiskeri.
Som arbejdsgiver anses den, der  

 skal indeholde foreløbig skat efter § 46, stk. 1, 1. pkt.
 Stk. 2. Er skattebeløb, som nogen efter §§ 46 og 49 eller efter  

 denne paragraf har været pligtig at indeholde eller opkræve, ikke indbetalt  

 til det offentlige inden det tidspunkt, da udlæg kan begæres, kan vedkommende  

 skattemyndighed med hensyn til det skyldige beløb samt påløbne renter, tillæg  

 og gebyrer give den indeholdelsespligtiges arbejdsgiver pålæg som omhandlet i  

 stk. 1.
Stk. 3. Indeholdelse efter stk. 1 og 2 skal foretages, selv om  

 lønudbetalingen m.v. også er genstand for indeholdelse af skat efter §§ 46 og  

 49. Indeholdelsen kan høhst udgøre 20 pct. af lønudbetalingen efter fradrag  

 af den efter §§ 46 og 49 indeholdte skat.
Ved pålæg om indeholdelse skal der  

 overlades skatteyderen det nødvendige til eget og familiens underhold.
Ved  

 indeholdelse med mere end 15 pct. skal skattemyndighederne i hvert enkelt  

 tilfælde have sikre oplysninger om, at der overlades skatteyderen de  

 nødvendige midler.
Stk. 4. - - - Stk. 5. - - - Stk. 6. - - - Stk. 7. - - - Stk. 8. Hvis en skatteyder, for hvem der er begæret indeholdelse  

 efter de foranstående regler, ikke er beskæftiget hos den pågældende  

 arbejdsgiver på det tidspunkt, hvor begæringen modtages, er arbejdsgiveren  

 pligtig inden 5 dage at underrette vedkommende skattemyndighed derom.  

 Tilsvarende oplysningspligt påhviler arbejdsgiveren om ophør af et  

 arbejdsforhold, når han forinden har modtaget begæring om indeholdelse, og  

 den deri omhandlede skatterestance ikke er endeligt afviklet ved  

 arbejdsforholdets ophør.
Underretningen herom skal gives vedkommende  

 skattemyndighed inden 5 dage efter ophøret.
Stk. 9. - - - Stk. 10. - - - § 10. I lov om inddrivelse af underholdsbidrag, jf.  

 lovbekendtgørelse nr. 631 af 15. september 1986 som ændret senest ved § 7 i  

 lov nr. 448 af 1. juni 1994, foretages følgende ændringer:
 1. I § 5, stk. 1, 1. pkt., § 5, stk. 1, 3. pkt., § 5, stk. 2, §  

 5, stk. 3, 1. pkt., § 6, stk. 1, 1. pkt., § 8, § 10, stk. 1, og § 23,  

 stk. 1, ændres »tilbageholdelse« til: »indeholdelse«.
 2. I § 5, stk. 1, 2. pkt., og § 23, stk. 2, ændres  

 »Tilbageholdelse« til: »Indeholdelse«.
 3. I § 5, stk. 3, 2. pkt., ændres  

 »Tilbageholdelsen« til: »Indeholdelsen«.
 4. I § 6, stk. 1, ophæves 2. pkt. og i stedet indsættes:
»Det beløb, der skal indeholdes ved hver udbetaling til skyldneren,  

 fastsættes som en procentdel af det beløb, der ville være kommet til  

 udbetaling, hvis indeholdelse ikke skulle ske.
Procentdelen fastsættes  

 således, at der overlades skyldneren det nødvendige til eget og familiens  

 underhold.« 5. § 6, stk. 2-4, ophæves, og i stedet indsættes:
» Stk. 2. Bestemmelserne i lov om Det Fælles  

 Lønindeholdelsesregister finder anvendelse på afgørelser om indeholdelse i  

 løn m.v., der træffes i medfør af denne lov.« 6. I § 7 ændres »tilbageholdelse« til:  

 »indeholdelse«, og »den bidragsinddrivende myndighed  

 skriftlig« ændres til: »Det Fælles Lønindeholdelsesregister  

 skriftlig eller elektronisk«.
 7. I § 9 ændres »tilbageholdes« til:  

 »indeholdes«, og »tilbageholdte« ændres til:  

 »indeholdte«.
§ 5. Bidrag kan inddrives ved tilbageholdelse i skyldnerens  

 lønning eller andet arbejdsvederlag, derunder provision, tantieme, gratiale  

 og feriegodtgørelse.
Tilbageholdelse kan ligeledes kræves i ventepenge eller  

 pension , uanset om pensionen udredes af offentlig eller privat kasse.
På  

 samme måde kan tilbageholdelse kræves i folkepension, invalidepension, andre  

 periodiske ydelser fra offentlige kasser, i understøttelse, som skyldneren  

 har krav på, i renter af båndlagte kapitaler eller andre kapitaler, der er  

 hensat til rentenydelse for skyldneren.
 Stk. 2. Pålæg om tilbageholdelse kan gives, selv om ydelsen til  

 skyldneren ikke er forfalden, og tilbageholdelse kan ske, selv om ydelsen  

 helt eller delvis er unddraget fra kreditorforfølgning.
 Stk. 3. Fremsætter skyldneren indsigelse mod et pålæg om  

 tilbageholdelse, afgøres spørgsmålet af fogedretten ved kendelse.  

 Tilbageholdelsen udsættes dog ikke ved sagens indbringelse for fogedretten.
§ 6. Pålæg om tilbageholdelse gives af kommunalbestyrelsen på det  

 sted, hvor skyldneren bor, eller, hvis han ikke har kendtbopæl her i landet,  

 på det sted, hvor tilbageholdelse skal foretages.
Det beløb, der skal  

 tilbageholdes ved hver udbetaling til skyldneren, fastsættes således, at der  

 overlades ham det nødvendige til eget og families underhold.
 Stk. 2. Pålægget skal være skriftligt og angive indholdet af §§  

 7-8 samt § 22.
 Stk. 3. Er skyldneren forhyret med dansk skib, kan bestemmelserne  

 i stk. 1-2 fraviges efter nærmere af justitsministeren fastsatte regler.
Stk. 4. Den, som har modtaget pålæg om tilbageholdelse, skal  

 indbetale tilbageholdte beløb til kommunalbestyrelsen.
Indbetaling skal ske,  

 efterhånden som tilbageholdelse finder sted, medmindre vedkommende myndighed  

 fastsætter en anden betalingsordning.
§ 7. Den arbejdsgiver, som har modtaget pålæg om tilbageholdelse i  

 løn m.v., skal, hvis skyldneren ophører med at være beskæftiget hos ham,  

 straks give den bidragsinddrivende myndighed skriftlig underretning herom.
Er  

 det ham bekendt, hvor skyldneren herefter har beskæftigelse, skal han  

 samtidig oplyse dette.
§ 8. Den, der har modtaget pålæg om tilbageholdelse i løn m.v., er  

 erstatningspligtig, såfremt pålægget ikke efterkommmes.
Erstatningsbeløbet  

 kan inddrives ved udpantning.
 § 9. Skal der tilbageholdes bidrag til flere bidragsberettigede,  

 fordeles det tilbageholdte beløb mellem de berettigede efter den inddrivende  

 myndigheds bestemmelse.
 § 10. Skønnes det, at et forfaldent bidrag ikke vil kunne  

 inddrives ved udpantning eller tilbageholdelse i løn m.v., træffes der efter  

 den bidragsberettigedes anmodning afgørelse om, hvorvidt skyldneren skal  

 hensættes til afsoning af bidraget.
Stk. 2. - - - §§ 11-22. - - - § 23. Retten til at anvende tilbageholdelse i løn m.v. eller  

 afsoning bortfalder, hvis begæring om bidragets inddrivelse ikke fremsættes  

 inden 1 år efter bidragets forfaldstid.
Stk. 2. Der kan ikke træffes bestemmelse om afsoning af bidrag,  

 der vedrører en periode, som ligger mere end 1 år forud for det tidspunkt, da  

 den i stk. 1 nævnte begæring blev fremsat.
Tilbageholdelse i løn m.v. eller  

 afsoning kan ikke ske for bidrag, som har været forfaldne i mere end 5 år.
Stk. 3. - - - § 11. - - - Efter 2. behandling den 17. december 1996 § 1. Finansministeren opretter Det Fælles  

 Lønindeholdelsesregister.
Administrationen af registeret varetages af  

 Hypotekbanken.
 Stk. 2. Registeret har til formål at koordinere den indeholdelse i  

 løn m.v. (lønindeholdelse), der finder sted på grundlag af de afgørelser om  

 lønindeholdelse, som offentlige myndigheder træffer i forbindelse med  

 restanceinddrivelse.
 Stk. 3. Registerets opgaver varetages af Hypotekbanken efter de  

 bestemmelser, der er fastsat i denne lov, i samarbejde med de myndigheder,  

 der træffer afgørelse om indeholdelse i løn m.v.
§ 2. Det Fælles Lønindeholdelsesregister har til opgave at 1) registrere og ajourføre oplysninger om myndighedernes afgørelser om  

 lønindeholdelse, 2) udsende og ajourføre trækkort til den indeholdelsespligtige, jf. § 3,  

 stk. 2, 3) påse, at indbetaling fra den indeholdelsespligtige finder sted i  

 overensstemmelse med afgørelsen om lønindeholdelse, 4) modtage indbetalinger fra den indeholdelsespligtige samt fordele og  

 afregne indbetalingerne til myndighederne og 5) styre og kontrollere tidspunktet for lønindeholdelsens ophør.
 § 3. Myndighedernes afgørelser om lønindeholdelse indberettes til  

 Det Fælles Lønindeholdelsesregister.
Stk. 2. Det Fælles Lønindeholdelsesregister underretter den  

 indeholdelsespligtige om afgørelsen ved fremsendelse af et trækkort.  

 Underretning kan endvidere ske til et lønservicebureau efter den  

 indeholdelsespligtiges anvisning.
Underretning kan dog undlades i tilfælde af  

 sammenfald mellem myndigheden og den indeholdelsespligtige.
 Stk. 3. Trækkortet må ikke indeholde oplysning om, hvilken  

 myndighed der har truffet afgørelsen om lønindeholdelse, eller om gældstypen.
 Stk. 4. Oplysningerne i trækkortet kan overføres til den  

 indeholdelsespligtige og til lønservicebureauer i elektronisk form.
§ 4. Lønindeholdelse for skattekrav efter kildeskatteloven sker  

 forud for lønindeholdelse for alle andre krav, hvis samtidig indeholdelse  

 ikke er mulig.
Lønindeholdelse for krav på betaling af bidrag efter lov om  

 inddrivelse af underholdsbidrag sker efter lønindeholdelse for skattekrav,  

 men forud for andre krav, hvis samtidig indeholdelse ikke er mulig.
 Stk. 2. I tilfælde af flere afgørelser om lønindeholdelse for  

 andre krav end skattekrav og underholdsbidrag sker dækningen i den  

 rækkefølge, i hvilken Det Fælles Lønindeholdelsesregister har modtaget  

 indberetning om afgørelserne, hvis samtidig indeholdelse ikke er mulig.
 Stk. 3. Finansministeren kan fastsætte regler om myndighedernes  

 pligt til at respektere en afgørelse fra en anden myndighed om, at  

 lønindeholdelsen midlertidigt er stillet helt eller delvis i bero.
 § 5. Hypotekbanken kan hos de myndigheder, der træffer afgørelse  

 om lønindeholdelse, samt hos told- og skattemyndighederne, Det Centrale  

 Personregister og Det Centrale Virksomhedsregister indhente de oplysninger,  

 der er nødvendige for varetagelsen af registerets opgaver, jf. § 2.  

 Oplysningerne i Det Fælles Lønindeholdelsesregister kan videregives til de  

 myndigheder, der træffer afgørelse om lønindeholdelse, i det omfang det er  

 nødvendigt for disse myndigheders varetagelse af deres opgaver.
 Stk. 2. De i stk. 1 nævnte oplysninger kan modtages og videregives  

 i elektronisk form.
 § 6. Finansministeren kan fastsætte nærmere regler om førelse af  

 registeret og regler om myndighedernes betaling for anvendelse af registeret.
 § 7. Klager over en afgørelse om lønindeholdelse indgives til den  

 myndighed, der har truffet afgørelsen, og behandles efter lovgivningens  

 almindelige regler.
 Stk. 2. Det Fælles Lønindeholdelsesregister meddeler på begæring  

 den indeholdelsespligtige, hvilken myndighed der har truffet afgørelsen om  

 lønindeholdelse.
 Stk. 3. Klager over administrationen af Det Fælles  

 Lønindeholdelsesregister kan indbringes for finansministeren.
§ 8. Tidspunktet for lovens ikrafttræden fastsættes af  

 finansministeren.
Finansministeren fastsætter i den forbindelse nærmere  

 regler om, i hvilket omfang lønindeholdelse, der finder sted på grundlag af  

 afgørelser truffet før lovens ikrafttræden, skal være omfattet af loven.
 § 9. I lov om opkrævning af indkomst- og formueskat for personer  

 m.v. (kildeskat), jf. lovbekendtgørelse nr. 519 af 22. juni 1995, som senest  

 ændret ved § 3 i lov nr. 487 af 12. juni 1996, foretages følgende ændringer:
 1. § 73, stk. 1, affattes således:
»Har en skatteyder ikke inden det tidspunkt, da udlæg kan begæres,  

 betalt den indkomst- og formueskat til staten, folkepensionsbidrag,  

 amtskommunal indkomstskat, kommunal indkomstskat eller kirkelige afgifter,  

 der påhviler den pågældende, kan vedkommende skattemyndighed træffe afgørelse  

 om, at der skal ske indeholdelse i skatteyderens lønning, provision eller  

 andet arbejdsvederlag, hvad der er fornødent til betaling af ydelserne med  

 påløbne renter, tillæg og gebyrer.
Indeholdelsespligten omfatter også enhver  

 forskudsvis udbetaling af løn m.v.
Skattemyndighedens afgørelse om  

 lønindeholdelse indberettes til Det Fælles Lønindeholdelsesregister, jf. § 3  

 i lov om Det Fælles Lønindeholdelsesregister.
Registeret påser, at  

 indbetaling fra den indeholdelsespligtige arbejdsgiver finder sted i  

 overensstemmelse med afgørelsen om lønindeholdelse, jf. § 2, nr. 3, i lov om  

 Det Fælles Lønindeholdelsesregister.
Såfremt skatteyderens arbejdsvederlag  

 udredes direkte af beløb, som skatteyderen oppebærer på arbejdsgiverens  

 vegne, skal der foretages de ændringer i afregningsformen, som er nødvendige  

 for, at begæringen om lønindeholdelse kan efterkommes.
Indeholdelse som nævnt  

 kan også foretages i A-indkomst, der hidrører fra partsfiskeri.
Som  

 arbejdsgiver anses den, der skal indeholde foreløbig skat efter § 46, stk. 1,  

 1. pkt.« 2. § 73, stk. 2, affattes således:
»Stk. 2. Er skattebeløb, som nogen efter §§ 46 og 49 eller  

 efter denne paragraf har været pligtig til at indeholde eller opkræve, ikke  

 indbetalt til det offentlige inden det tidspunkt, da udlæg kan begæres, kan  

 der træffes afgørelse om at give den indeholdelsespligtiges arbejdsgiver  

 pålæg som omhandlet i stk. 1 med hensyn til det skyldige beløb samt påløbne  

 renter, tillæg og gebyrer.« 3. I § 73, stk. 3, indsættes efter 1. pkt.:
»Indeholdelsen sker med en procentdel af nettolønnen.« 4. I § 73, stk. 8, 1. pkt., ændres »vedkommende  

 skattemyndighed« til: »Det Fælles Lønindeholdelsesregister  

 skriftligt eller elektronisk«.
 5. I § 73, stk. 8, 3. pkt., ændres »vedkommende  

 skattemyndighed« til: »Det Fælles Lønindeholdelsesregister«.
 § 10. I lov om inddrivelse af underholdsbidrag, jf.  

 lovbekendtgørelse nr. 631 af 15. september 1986, som senest ændret ved § 7 i  

 lov nr. 448 af 1. juni 1994, foretages følgende ændringer:
 1. I § 5, stk. 1, 1. og 3. pkt., § 5, stk. 2, § 5, stk.  

 3, 1. pkt., § 6, stk. 1, 1. pkt., § 8 , § 10, stk. 1, og § 23,  

 stk. 1, ændres »tilbageholdelse« til: »indeholdelse«.
 2. I § 5, stk. 1, 2. pkt., og § 23, stk. 2, ændres  

 »Tilbageholdelse« til: »Indeholdelse«.
 3. I § 5, stk. 3, 2. pkt., ændres  

 »Tilbageholdelsen« til: »Indeholdelsen«.
 4. I § 6, stk. 1, ophæves 2. pkt., og i stedet  

 indsættes:
»Det beløb, der skal indeholdes ved hver udbetaling til skyldneren,  

 fastsættes som en procentdel af nettolønnen.
Procentdelen fastsættes således,  

 at der overlades skyldneren det nødvendige til eget og familiens  

 underhold.« 5. § 6, stk. 2-4, ophæves, og i stedet indsættes:
»Stk. 2. Bestemmelserne i lov om Det Fælles  

 Lønindeholdelsesregister finder anvendelse på afgørelser om indeholdelse i  

 løn m.v., der træffes i medfør af denne lov.« 6. I § 7 ændres »tilbageholdelse« til:  

 »indeholdelse«, og »den bidragsinddrivende myndighed  

 skriftlig« ændres til: »Det Fælles Lønindeholdelsesregister  

 skriftlig eller elektronisk«.
 7. I § 9 ændres »tilbageholdes« til:  

 »indeholdes«, og »tilbageholdte« ændres til:  

 »indeholdte«.
 § 11. Loven gælder ikke for Grønland og Færøerne.
