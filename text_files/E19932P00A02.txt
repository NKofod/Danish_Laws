A.B.1 Lønindtægter mv., herunder skattefri rejse- og  

 befordringsgodtgørelse A.B.2 Indkomstforhold for specielle grupper af  

 lønmodtagere A.B.3 Sømænd mv.
A.B.4 Indtægter, der træder i stedet for  

 erhvervsindtægter A.B.5 Ydelser efter de sociale pensionslove A.B.6 Underholdsydelser, legater mv.
A.B.7 Gaver, hædersgaver og gevinster Ifølge personskattelovens § 3 omfatter den personlige indkomst alle  

 skattepligtige indtægter, der ikke efter lovens § 4 skal medregnes i  

 kapitalindkomsten.
 Personlig indkomst vil bl.a. være:
 - lønindkomst, honorar o.lign.
- pensionsindtægter - løbende udbetalinger og rateudbetalinger fra pensionsordninger, der er  

 indkomstskattepligtige efter pensionsbeskatningsloven - underholdsbidrag og andre løbende ydelser - uddannelsesstøtte o.lign.
- uddelinger fra fonde, foreninger Anden skattepligtig indtægt, der ikke er kapitalindkomst, er ligeledes  

 personlig indkomst, f.eks. værdi af fri kost, bolig, firmabil mv.
 Nærværende afsnit beskriver de forskellige indkomsttyper, det være sig  

 erhvervsbetingede (afsnit 1-3) som ikke-erhvervsbetingede indtægter (afsnit  

 4-7).
Indkomst, der efter KSL § 43 er A-indkomst, anses ikke for indkomst ved  

 selvstændig erhvervsvirksomhed.
Efter KSL § 43, stk. 1, er A-indkomst enhver  

 form for vederlag af penge samt i forbindelse hermed ydet fri kost og logi  

 for personligt arbejde i tjenesteforhold, herunder løn, feriegodtgørelse,  

 honorarer, tantieme, provision, drikkepenge og rejse- og  

 befordringsgodtgørelser, der ikke er omfattet af LL § 9, stk. 5 og andre  

 skattepligtige godtgørelser.
Ud over disse indkomster er det i medfør af KSL  

 § 43, stk. 2, bestemt at henregne en række andre indkomstarter til  

 A-indkomst, * se § 22 i bek. nr. 795 af 1. okt. 1993 * om opkrævning mv. af  

 indkomst- og formueskat.
 Om afgrænsning mellem lønmodtagere og selvstændige erhvervsdrivende på  

 skattelovgivningens område i øvrigt, se skd.cirk. nr. 116 af 5. okt. 1988 til  

 VSL og E.A.4.2 og E.A.4.3.
Efter TOLD*SKAT Nyt 1991.20.1158 vil honorarindtægter vedrørende  

 virksomhedskonsulentbistand i skattemæssig henseende kunne anses for  

 selskabsindkomst.
Bestyrelseshonorarer måtte skattemæssigt anses for  

 personlig indkomst, da bestyrelsesmedlemmer ifølge aktieselskabslovens § 52  

 og anpartsselskabslovens § 34 skal være personer.
A.B.1 Lønindtægter mv., herunder skattefri rejse- og  

 befordringsgodtgørelse A.B.1.1 Løn- og honorarindtægter Til brug ved skatteligningen og skatteberegningen hvert år skal enhver,  

 der i det foregående år i sin virksomhed har udbetalt eller godskrevet løn,  

 gratiale, provision og andet vederlag for personligt arbejde i  

 tjenesteforhold o.lign., jf.
SKL § 7, stk. 1, nr. 1-3 og 5 og 6, uden  

 opfordring give oplysning om beløbene til skattemyndighederne.
Ved ligningen vil de kommunale skattemyndigheder derfor tage udgangspunkt  

 i de beløb, som den indberetningspligtige har oplyst at have udbetalt  

 til/godskrevet vedkommende skatteyder.
Kan indkomstmodtageren ikke godkende  

 den foreliggende oplysningsseddel, må vedkommende selv sandsynliggøre, at  

 oplysningerne er forkerte, og foranledige rettelse indsendt.
 Eksempelvis skal der henvises til følgende afgørelser på området:
 I lsr. 1976.98 fandt Landsskatteretten ikke tilstrækkeligt grundlag for at  

 bortse fra en oplysningsseddel, der udviste 2 måneders løn til  

 hovedaktionæren, uanset at denne hævdede, at udbetalingerne ikke var løn, men  

 delvis tilbagebetaling af hans tilgodehavende i selskabet.
 Underholdsydelser, som et aktieselskab påtog sig årligt at udbetale til en  

 betroet medarbejders børn indtil deres 18. år, anså retten i realiteten for  

 et særligt tillægsvederlag til medarbejderen, og de udbetalte beløb blev  

 herefter anset som indkomstskattepligtige for medarbejderen, VLD af 7. aug.  

 1984 (skd. 72.83).
 En lønmodtager blev anset for skattepligtig af et beløb, som hans nye  

 arbejdsgiver havde betalt for ham i konventionalbod til hans tidligere  

 arbejdsgiver, medens de af den nye arbejdsgiver betalte omkostninger i  

 forbindelse hermed ikke blev anset for løn eller gave til den ansatte, jf.  

 Skat 1986.6.408.
Vederlag, som en skatteyder modtog fra kolleger på rigstelefonen for at  

 overtage disses vagter, var skattepligtigt, selv om også kollegerne var  

 beskattet af beløbene, som var medtaget på deres lønsedler, jf.
Skat  

 1986.10.601.
 Et ægtepar ejede i fællesskab et ApS, der drev en skotøjsforretning.  

 Hustruen arbejdede dagligt i forretningen og førte regnskabet, og som løn  

 herfor havde hun modtaget 85.231 kr. i 1983.
Imidlertid blev selskabets driftsresultat for 1983 dårligt, og hustruen  

 tilbagebetalte derfor i begyndelsen af 1984 80.000 kr. af den oppebårne løn.  

 Dette kunne imidlertid ikke accepteres, da den udbetalte løn på 85.231 kr.  

 fuldt ud modsvaredes af udført arbejde, jf.
Skat 1987.11.801.
Beskatningstidspunktet Løn- og honorarindtægter beskattes i princippet i det år, hvor  

 lønmodtageren har erhvervet endelig ret til lønnen ved at have udført det,  

 arbejdsaftalen pålægger ham.
Af praktiske grunde - især for at skabe  

 overensstemmelse mellem tidspunktet for skattetræk og beskatningstidspunktet  

 - er der dog sket en række modifikationer af denne hovedregel.
Efter kildeskattebekendtgørelsens § 22 (bek.nr. 795 af 1. oktober 1993)  

 indkomstbeskattes løn, tantieme og anden A-indkomst, der i henhold til faglig  

 overenskomst eller på anden tilsvarende måde som led i den  

 indeholdelsespligtiges sædvanlige forretningsgang kommer til udbetaling efter  

 udløbet af den pågældende indtjeningsperiode, dog i det indkomstår, hvori  

 udbetalingen finder sted.
Denne undtagelsesregel gælder ikke  

 feriegodtgørelse.
Hvis udbetalingen ikke er udskudt som et led i den  

 indeholdelsespligtiges sædvanlige forretningsgang, skal indkomsten beskattes  

 efter det almindelige retserhvervelsesprincip.
 Har udbetaling af A-indkomst, for hvilken beskatningen er udskudt, ikke  

 fundet sted på et tidspunkt, der ligger 6 måneder efter, at  

 indkomstmodtageren har erhvervet endelig ret til den pågældende indkomst, er  

 beløbet dog indkomstskattepligtigt på dette tidspunkt.
 De særlige regler i bekendtgørelsen kan aldrig føre til beskatning af  

 indtægt på et tidligere tidspunkt end tidspunktet for retserhvervelsen, og  

 heller ikke til beskatning af indtægt, som efter almindelige regler ikke er  

 skattepligtig inden for den periode, hvori modtageren opfylder betingelserne  

 for fuld eller begrænset skattepligt.
 Lønninger mv., der er B-indkomst (f.eks. indtægt som hushjælp eller  

 lønindtægt fra udenlandsk arbejdsgiver), skal altid beskattes i  

 optjeningsåret.
Hvad omfattes af "løn"? Begrebet "løn" i bekendtgørelsen omfatter den almindelige  

 periodiske arbejdsløn, uanset om den benævnes løn, honorar, provision eller  

 andet og ligeledes periodisk sygeløn, dagpenge i  

 "arbejdsgiverperioden", understøttelse o.l., som en arbejdsgiver  

 yder under et stadigt bestående ansættelsesforhold.
Bekendtgørelsen finder  

 også anvendelse på det ferietillæg, der ydes lønmodtagere med ret til løn  

 under ferie, og på søgnehelligdagsbetaling, der således skal beskattes i  

 udbetalingsåret.
Også periodiske udgiftsgodtgørelser, f.eks. månedlige  

 kørselstilskud, der ikke kan udbetales som skattefri befordringsgodtgørelse,  

 er omfattet.
 Såfremt beskatningen af den ordinære løn for en vis indtjeningsperiode  

 udskydes efter det foran nævnte, udskydes også beskatningen af de i samme  

 periode hos samme arbejdsgiver indtjente løntillæg, herunder vederlag for  

 overarbejde, forskudt arbejdstid, provision og lignende A-indkomst, som  

 udbetales senere end den ordinære løn for den pågældende indtjeningsperiode.  

 Ligeledes udskydes beskatningen af feriegodtgørelse, som skal beregnes på  

 grundlag af en A-indtægt, hvor beskatningen er udskudt, selvom  

 feriegodtgørelse ellers ikke er omfattet af bekendtgørelsen.
 Vederlag for akkordarbejde skal normalt beskattes i udbetalingsåret (jf.  

 bekendtgørelsen), men et garanteret akkordforskud må som hidtil beskattes i  

 det år, hvor det kan hæves, uanset om det faktisk hæves eller ej.
 Også tandlægeassistenter, der aflønnes med en vis procentdel af de  

 indtjente honorarer, er omfattet af reglerne i bekendtgørelsen, således at  

 deres andel af de indtjente honorarer er skattepligtig i det år, den  

 udbetales, dog senest 6 måneder efter erhvervelsen af den endelige ret dertil  

 (ved arbejdets færdiggørelse), skd. 26.196.
 Garanteret minimumsprovision for en vis periode sidestilles med ordinær  

 periodisk løn, og eventuelle udgiftsgodtgørelser, f.eks. for kørsel, der  

 specielt er knyttet til vedkommende provision mv., må behandles som tillæg  

 til denne.
Feriegodtgørelse Feriegodtgørelse beskattes i optjeningsåret.
Indeholdelse foretages, når  

 feriegodtgørelsen godskrives lønmodtageren ved indbetaling til feriekonto  

 eller ved udstedelse af feriekort mv.
Indeholdelse skal dog senest foretages  

 den 31. dec. i optjeningsåret.
 Feriegodtgørelse, der tilfalder lønmodtageren ved ansættelsesforholdets  

 ophør efter ferielovens § 14, stk. 3, beskattes i fratrædelsesåret.  

 Indeholdelse foretages på samme tidspunkt som ved anden feriegodtgørelse.  

 Indeholdelse skal dog senest foretages den 31. dec. i fratrædelsesåret.
 For løn under ferie efter ferieloven gælder, at beskatning og indeholdelse  

 af A-skat senest skal finde sted 6 måneder efter afholdelsen af ferien.
Beskatning ved skattepligtens ophør Ophører indkomstmodtagerens skattepligt, er de A-indkomster, der er  

 omfattet af kildeskattebekendtgørelsens § 23 senest skattepligtige på  

 tidspunktet for skattepligtens ophør, og A-skatten skal senest indeholdes på  

 dette tidspunkt.
Dette gælder også løn under ferie efter ferieloven optjent  

 ved arbejde her i landet inden skattepligtens ophør.
Det skattepligtige beløb  

 opgøres på grundlag af månedslønnen på tidspunktet for skattepligtens ophør.
Formuen Når indkomsten ikke skal medregnes ved indkomstopgørelsen i det  

 indkomstår, hvori retten til indkomsten blev erhvervet, skal tilgodehavendet  

 heller ikke medregnes ved opgørelsen af den pågældendes skattepligtige  

 formue.
 Efterbetalt løn mv.
Efterbetalt løn mv. beskattes i princippet i det år, hvor retten til  

 efterbetalingen er opstået.
Er forudsætningerne i ovennævnte bekendtgørelse  

 opfyldt, udskydes beskatningen dog til udbetalingstidspunktet, forudsat at  

 udbetalingen sker senest 6 måneder efter retserhvervelsen.
 Ved efterbetaling af nogle honorarer, som den pågældende havde haft ret  

 til at oppebære, men som ikke var kommet til udbetaling tidligere på grund af  

 den berettigedes uvidenhed om sit krav, skete beskatningen i de år, hvor den  

 pågældende havde erhvervet et overenskomstmæssigt fastsat krav på  

 honorarerne, lsr. 1972.15.
Overenskomstmæssig lønregulering Ligningsrådet har vedtaget, at overenskomstmæssige lønreguleringer skal  

 beskattes fuldt ud i det indkomstår, hvor overenskomsten indgås, selv om  

 reguleringerne helt eller delvis vedrører tidligere år.
Tilbagefordeling efter ansøgning De kommunale skattemyndigheder kan dog afgøre anmodninger om  

 tilbagefordeling af almindeligt indkomstskattepligtige indtægter, som ikke  

 hidrører fra udøvelse af selvstændig erhvervsvirksomhed.
 For skatteansættelser, der vedrører indkomståret 1990 og senere indkomstår  

 gælder skattestyrelseslovens § 4, stk. 1, jf. § 40, stk. 3.
 Som eksempel på sådanne indtægter kan nævnes:
Efterbetaling af løn, pensioner og understøttelser, erstatning til  

 lønmodtagere for tabt arbejdsfortjeneste eller uberettiget bortvisning samt  

 andre indkomstskattepligtige erstatninger.
Dette gælder, uanset at  

 tilbagefordelingen sker til indkomstår, der ligger mere end * 3 år (for 89 og  

 tidligere 5 år) * forud for det indkomstår, hvori beløbet ellers ville være  

 skattepligtigt.
 Ved behandling af anmodninger om tilbagefordeling skal følgende  

 retningslinjer følges:
 1. Anmodning om tilbagefordeling må være indgivet inden udgangen af det  

 kalenderår, der følger efter det indkomstår, hvori erhvervelsen/udbetalingen  

 har fundet sted.
2. Ansøgeren må godtgøre, at indtægten vedrører de indkomstår, hvortil den  

 ønskes henført til beskatning.
Hvor dette findes mest praktisk, kan  

 skattemyndigheden dog selv fremskaffe de nødvendige oplysninger ved direkte  

 henvendelse til vedkommendes arbejdsgiver, sociale myndigheder mv.
 3. Der kan ikke meddeles tilladelse til udskydelse af beskatning af  

 indtægt til senere indkomstår end det, for hvilket indtægten efter gældende  

 regler skal medregnes til den skattepligtige indkomst.
4. Tilbagereguleringen skal være af væsentlig økonomisk betydning for  

 ansøgeren.
Denne betingelse anses i almindelighed for opfyldt, når  

 nettobesparelsen ved den ønskede tilbageregulering kan opgøres til ca. 1% af  

 ansøgerens skattepligtige indkomst i det indkomstår, for hvilket den  

 skattepligtige indkomst begæres nedsat.
Nettobesparelsen skal dog udgøre  

 mindst 1.000 kr.
5. Ansøgninger om fordeling af lønefterbetalinger, der er erhvervet i  

 medfør af ny kollektiv lønoverenskomst eller tilsvarende reguleringer af  

 tjenestemandslønninger, kan ikke imødekommes.
Det samme gælder de i bek.nr.  

 795 af 1. oktober 1993 § 22 nævnte udbetalinger efter indkomstårets udløb,  

 jf. de foranstående sider.
Lønefterbetaling i medfør af forfremmelse,  

 tildeling af personligt tillæg eller lignende vil derimod kunne tillades  

 tilbagefordelt, hvis betingelserne herfor i øvrigt er opfyldt.
Honorar for flere år Honorarer for flerårige arbejder, der udbetales med et samlet beløb, skal  

 normalt først beskattes, når arbejdet er afsluttet og honoraret for arbejdet  

 er fastsat og udbetalt.
Dette udelukker dog ikke, at beskatningen sker i takt  

 med eventuelle acontoudbetalinger af honoraret, lsr. 1974.108.
Forfatterhonorarer Forfatterhonorarer skal principielt beskattes, når de er indtjente.
Den  

 del af honoraret, der udbetales som en procentdel af salgsindtægten, og som  

 først kommer til udbetaling efter det år, på grundlag af hvis salgsindtægter  

 andelen beregnes, beskattes efter praksis først i udbetalingsåret.
 Acontobeløb beskattes normalt i de år, de bliver udbetalt, men i nogle  

 tilfælde må et acontobeløb dog anses som forskud, således at beskatningen  

 udskydes til det tidspunkt, hvor forfatteren har opfyldt sin del af aftalen  

 med forlaget, se lsr. 1971.17.
 Forfatterhonorarer, der hidrører fra arvede forfatterrettigheder, skal  

 løbende medregnes i modtagerens indkomst, selv om der er betalt arveafgift af  

 de arvede rettigheders kapitalværdi, jf. ØLD. af 12. nov. 1951.
 Forskud på løn mv.
 Forskud på løn beskattes først på det tidspunkt, hvor lønnen normalt ville  

 være kommet til udbetaling.
 Såfremt der ikke består nogen tilbagebetalingspligt i tilfælde af, at  

 lønmodtageren ikke opfylder sin del af arbejdsaftalen, skal beskatning dog  

 ske på udbetalingstidspunktet.
 Tilbagebetaling af løn mv.
 Fradrag for tilbagebetaling af løn og arbejdsløshedsunderstøttelse, der er  

 modtaget med urette, skal foretages i de(t) år, hvori den for meget udbetalte  

 løn er oppebåret og medregnet ved indkomstopgørelsen.
En sygeplejerske havde under kursusdeltagelse fået halv løn, betinget af,  

 at hun forblev i arbejdsgiverens tjeneste i mindst 5 år efter kursets  

 afslutning.
Da hun forlod arbejdsgiverens tjeneste før de 5 år var gået,  

 måtte hun tilbagebetale den under kurset udbetalte løn.
Ligningsrådet gav  

 hende ikke tilladelse til at føre tabet af lønindtægten tilbage til det år,  

 hvori lønnen var oppebåret, idet man efter praksis normalt ikke tillader, at  

 fradrag for tab føres tilbage til indkomstår, der ligger forud for tabets  

 konstatering.
Tabet skulle derfor fradrages i fratrædelsesåret.
 En skatteyder, som blev fritaget for en kontrakt med flyvevåbenet mod  

 betaling af en erstatningsydelse på 10.000 kr., kunne ikke fratrække beløbet  

 ved indkomstopgørelsen som "tilbagebetaling af løn".
* En konstabel, der havde modtaget civiluddannelse under sin  

 kontraktansættelse, blev indrømmet fradrag for refusion til forsvaret ved  

 frigørelse for tjenestepligtserklæring.
Han havde modtaget uddannelse med løn  

 udover den gældende civiluddannelsesnorm.
Refusionen blev opgjort således, at  

 den måtte anses for tilbagebetaling af tidligere oppebåret løn under  

 civiluddannelsen.
TOLD*SKAT Nyt 1993.6.232. * S.U.
* I tilfælde af, at der skal ske tilbagebetaling af for meget udbetalt fra  

 Statens Uddannelsesstøtte, skal der ske regulering af skatteansættelsen.  

 Told- og Skattestyrelsen har meddelt, at denne regulering skal ske i det år,  

 hvori det for meget udbetalte stipendium er oppebåret og medregnet ved  

 indkomstopgørelsen.
TOLD*SKAT Nyt 1993.16.764. * Lån Når arbejdsgivere yder de ansatte lån til anskaffelse af bil, bolig  

 o.lign., og det ydede lån eftergives under forudsætning af, at  

 ansættelsesforholdet vedvarer, skal det eftergivne beløb beskattes.
Om  

 successiv eftergivelse, se lsr. 1971.28.
Retssag Hvor et lønkrav - helt eller delvis - har været bestridt, og spørgsmålet  

 om kravets berettigelse og størrelse afgøres ved dom eller voldgift, anses  

 den omstridte del af lønnen først for erhvervet, når retten til lønbeløbet er  

 fastslået ved endelig dom eller voldgiftskendelse, lsr. 1972.108.
Konkurs mv. - Lønmodtagernes garantifond Ved arbejdsgiverens konkurs eller betalingsstandsning kan de ansatte få  

 deres tilgodehavende løn og feriegodtgørelse udbetalt fra Lønmodtagernes  

 garantifond, se A.B.4.4.3.
 Udbetalingerne fra fonden periodiseres på samme måde som den indtægt, de  

 træder i stedet for, hvis denne var blevet udbetalt på normal vis, jf. bl.a.  

 lsr. 1984.75 og 1985.160.
 Løn for en opsigelsesperiode f.eks. fra 1. dec. 1992 til 28. febr. 1993 -  

 udbetalt i jan. 1993 - periodiseres således, at et beløb svarende til  

 løntilgodehavendet for dec. 1992 medregnes i indkomstopgørelsen for 1992,  

 medens restbeløbet henføres til indkomsten i 1993.
 Lønmodtageren kan dog også vælge at lade beløbet beskatte i det år, hvori  

 han erhverver endelig ret til det.
Lønkravet uerholdeligt Konstateres hele eller en del af et udækket løntilgodehavende senere at  

 være uerholdeligt, vil tabet af den tilgodehavende løn kunne fratrækkes i det  

 år, hvor tabet konstateres, f.eks. i forbindelse med konkursboets slutning.  

 Der kan dog være tilfælde, hvor en lønmodtagers undladelse af at hæve  

 forfaldne lønbeløb må anses som udtryk for, at der er etableret et  

 låneforhold, således at senere tab må anses som et ikke fradragsberettiget  

 tab (formuetab). I den henseende vil det kunne være vejledende, om  

 garantifonden har nægtet erstatning for det tabte løntilgodehavende.
 Undertiden kan lønkravet anses endeligt tabt, uanset at  

 konkursbehandlingen ikke er afsluttet, lsr. 1973.14.
A.B.1.2 Feriegodtgørelse Arbejdstageren skal ved indkomstopgørelsen medregne den i indkomståret  

 optjente feriegodtgørelse.
 Dette gælder også en arbejdstager, som i henhold til ferielovens § 14,  

 stk. 2, kræver feriegodtgørelse i stedet for ferie med løn.
 Feriegodtgørelse beskattes i indtjeningsåret, selv om beløbets udbetaling  

 er betinget af, at der faktisk holdes ferie, lsr.1972.111.
 Såfremt skatteyderen ifølge sin overenskomst kan undlade at afholde  

 ferien, f.eks. en praktiserende læge, vil den endelige retserhvervelse først  

 ske, når ferien holdes, og beskatning skal først ske da.
 Den helårlige feriegodtgørelse udgør for 1993 12,5 pct. og tillægget til  

 ferieløn 1 pct., med mindre andet er aftalt ved overenskomst.
Ferie med løn Lønnen for ferieperioden medregnes ved indkomstopgørelsen for det år,  

 hvori ferien holdes.
Det samme gælder det tillæg til ferieløn, som modtages i  

 medfør af ferielovens § 14, stk. 1 eller andre tilsvarende bestemmelser.
 En arbejdstager, der hidtil har modtaget løn under ferier og medregnet  

 ferielønnen til indkomsten i modtagelsesåret, skal ved opgørelsen for  

 fratrædelsesåret medregne både eventuelt modtagen løn under ferie og den  

 optjente feriegodtgørelse i fratrædelsesåret, se lsr. 1970.105. Hvis den i  

 tidligere år optjente feriegodtgørelse ikke tidligere er medregnet eller  

 afviklet ved modtagelse af løn under ferie, skal også den medregnes i  

 fratrædelsesåret.
Af Skat 1987.9.665 fremgår, at indtjeningsperioden for løn under ferie  

 efter Landsskatterettens opfattelse var den periode, hvor ferien blev  

 afholdt.
Herefter blev løn under ferie, afholdt efter ophør af den fulde  

 skattepligt til Danmark i forbindelse med udrejse, ikke beskattet, da lønnen  

 var optjent efter skattepligtens ophør.
Overgang til anden stilling (i samme eller anden virksomhed) Efter overgang til en beskæftigelse med ret til ferie med løn, skal  

 arbejdstageren medregne den inden tiltrædelsen optjente feriegodtgørelse samt  

 modtagen ferieløn og tillæg til ferieløn.
Hvis der mellem en arbejdstager og  

 en arbejdsgiver træffes aftale om, at arbejdstageren får løn under ferie mod  

 at afgive sin i tidligere år indkomstbeskattede feriegodtgørelse til  

 arbejdsgiveren, skal alene forskelsbeløbet medregnes som indkomst i  

 tiltrædelsesåret. (Dette beløb udgør også trækgrundlag for A-skat).
Dødsfald Ved en arbejdstagers død medregnes den tilgodehavende feriegodtgørelse for  

 dødsåret og eventuel ikke tidligere medregnet feriegodtgørelse for det  

 foregående år til indtægten i dødsåret ("mellemperioden").  

 Arbejdsgiveren skal ved udbetalingen foretage skatteindeholdelse med afdødes  

 senest fastsatte trækprocent for dødsåret.
Særlige forhold Erstatning til tjenestemænd for bortfaldet ferie ydes ved udløbet af det  

 ferieår, i hvilket den bortfaldne ferie skulle være holdt som tillægsferie,  

 og beløbet beskattes i dette år.
 Gives der tjenestemænd tjenestefrihed af en sådan varighed, at der ikke  

 optjenes ferieret i tjenestefrihedsperioden, ydes der ved tjenestefrihedens  

 begyndelse den pågældende feriegodtgørelse, som om han var fratrådt  

 tjenesten, og han må derfor beskattes af feriegodtgørelsen i det år, hvor  

 tjenestefriheden påbegyndes.
 Ved tjenestefrihed af kortere varighed sker der ingen udbetaling af  

 feriegodtgørelse, men den pågældende bevarer sin ret til ferie med løn efter  

 sin genindtræden i stillingen.
 En tjenestemand, der var ansat ved et universitet, skulle medregne  

 feriegodtgørelse herfra i udbetalingsåret, hvorimod han skulle medregne  

 feriegodtgørelse af et censorhonorar på en anden læreanstalt i  

 indtjeningsåret, skd. 22.188.
A.B.1.3 Gratialer, provisioner og tantiemer Gratialebeløb, hvis størrelse ikke er kontrakt- eller kutymemæssigt  

 fastsat, men ensidigt beror på arbejdsgiverens bestemmelse, beskattes i det  

 år, hvor arbejdsgiverens beslutning om gratialets udbetaling og størrelse er  

 meddelt modtageren, lsr. 1970.103.
 Provision, der kommer til udbetaling senere end den ordinære løn for den  

 pågældende indtjeningsperiode, beskattes ifølge bek.nr. 795 af 1. okt. 1993 i  

 det indkomstår, hvori udbetalingen finder sted, skd. 28.73.
 Forskud på provisionsindtægter beskattes i udbetalingsåret, lsr. 1970.15.  

 Dette skyldes, at arbejdsgiveren kun kan kræve forskud på provision dækket af  

 funktionærens løntilgodehavende eller indtjente provision, jf.  

 funktionærlovens § 9, stk. 2.
Oplysningssedlerne for forsikringsagenter, der får udbetalt  

 acontoprovision, som kan reguleres i det følgende indkomstår, skal omfatte  

 det af agenterne indtjente beløb, dog mindst det beløb, der er udbetalt og  

 ikke kan kræves tilbagebetalt, jf.
HD af 30. juni 1981 (skd. 58.304).
I lsr. 1974.12 skulle en provisionsindtægt medregnes på det tidspunkt, da  

 levering til kunden fandt sted - og ikke ved ordreoptagelsen.
Ordrerne  

 modtoges under forbehold af leverandørernes accept og var iøvrigt forbundet  

 med så megen usikkerhed, at Landsskatteretten måtte nære betænkelighed ved at  

 anse skatteyderens erhvervelse af provisionsindtægten for endelig ved  

 ordreoptagelsen.
I medfør af kildeskattebekendtgørelsens § 23 skal skattetræk i tantieme i  

 lighed med skattetræk i anden løn mv. foretages i forbindelse med  

 udbetalingen af tantieme.
Som følge heraf vil beskatning også skulle ske i  

 udbetalingsåret.
 A.B.1.4 Jubilæumsgratialer og godtgørelser mv.
Dette afsnit behandler beskatningen af visse beløb såsom gratiale,  

 fratrædelsesgodtgørelse, jf.
LL § 7 w, som tilfalder en lønmodtager fra hans  

 arbejdsgiver. * Afgørelserne i det følgende blev truffet efter bestemmelserne  

 i LOSI § 2 nr. 9 og nr. 10. Henvisningerne til disse bestemmelser er afløst  

 af henvisning til LL § 7 w, idet realindholdet af bestemmelsernes omfang  

 svarer til hinanden.
Forsåvidt angår princippet i beskatningen af beløbene se  

 derimod nedenfor. * Der kan henvises til følgende litteratur: Bruun Nielsen i UfR 1964 B s. 90  

 ff, Helkett 15. udg., s. 755, SO 1978, s. 189 ff og Colding & Dyhr:  

 "Lov om særlig indkomstskat mv." (1966).
Fra 1. jan. 1992 beskattes disse ydelser efter LL § 7 w.
Det drejer sig om  

 følgende:
Gaver, gratialer og lignende fra den skattepligtiges arbejdsgiver.
Det er  

 dog en betingelse, at udbetalingen sker en gang for alle.
Det kræves også, at  

 udbetalingen sker, fordi virksomheden, hvori den skattepligtige er ansat, har  

 25 års jubilæum eller et antal år, der er deleligt med 25. Betingelserne  

 efter bestemmelsen anses også for opfyldt, hvis udbetalingen er begrundet i  

 en særlig anledning for den skattepligtige, såsom jubilæum eller arbejdsophør  

 på grund af alder eller sygdom.
Også godtgørelse i anledning af fratræden af  

 stilling er omfattet af bestemmelsen.
 Bestemmelsen fastslår, at gaver, gratialer o.lign. og godtgørelser, der  

 overstiger kr. 6.000 fra samme arbejdsgiver inden for et indkomstår,  

 medregnes til den personlige indkomst med 70 pct. af den del af værdien, der  

 overstiger kr. 6.000.
A.B.1.4.1 Godtgørelse ved fratræden af stilling mv., LL § 7 w Efter bestemmelsen i LL § 7 w, beskattes godtgørelse i anledning af  

 fratræden af stilling som personlig indkomst efter denne bestemmelse.
"Løn" til opsigelsesfristens udløb Hvis modtageren af en sådan godtgørelse ikke oppebærer indtægt af  

 stillingen for hele tiden efter fratrædelsen og indtil det tidspunkt, han  

 kunne være opsagt i henhold til sin kontrakt eller efter lovgivningens  

 almindelige regler, skal en så stor del af godtgørelsen, som svarer til, hvad  

 han ville have oppebåret som indtægt for tiden efter fratrædelsen, dog højst  

 for en periode af 1 år, medregnes i den almindelige personlige indkomst, og  

 LL § 7 w finder ikke anvendelse.
En eventuel resterende del af godtgørelsen  

 beskattes efter LL § 7 w.
 LL § 7 w, gælder også, når arbejdstageren selv opsiger sin stilling til  

 omgående fratræden eller dog med kortere varsel, end han ville have krav på,  

 jf. lsr. 1964.24, 1968.109 og skd. 19.8, men efter konkret bedømmelse  

 beskatter man dog kutymemæssige fratrædelsesgodtgørelser (efter mange års  

 ansættelse) fuldt ud som personlig indkomst efter LL § 7 w, jf. lsr. 1983.38  

 og 1984.57, samt Skat 1986.8.515, ligesom godtgørelser i henhold til  

 funktionærlovens § 2 a (se nærmere herom nedenfor) altid beskattes efter LL §  

 7 w, jf. lsr. 1974.122.
 Selv om en afskediget funktionær får en ny stilling, måske endog i  

 umiddelbar fortsættelse af sin tidligere stilling, skal den del af  

 godtgørelsen, der træder i stedet for den indtægt, han ville have haft i  

 tiden fra fratrædelsen og indtil det tidspunkt, han kunne være afskediget  

 under iagttagelse af gældende opsigelsesvarsler, beskattes som almindelig  

 personlig indkomst, se lsr. 1970.33 og skd. 18.154, og LL § 7 w finder ikke  

 anvendelse.
 En forligsmæssigt fastsat godtgørelse på 25.000 kr. til en tillidsmand,  

 der blev afskediget, blev anset for almindelig personlig indkomst, da beløbet  

 var mindre end det, han kunne have opnået i løn inden for den  

 opsigelsesperiode på 5 måneder, som tilkom ham, lsr. 1984.143 LL § 7 w ville  

 derfor ikke have fundet anvendelse.
En reklamekonsulent fratrådte på grund af samarbejdsvanskeligheder sin  

 stilling som direktør i et ApS, hvori han selv ejede 50 pct. af  

 anpartskapitalen.
Udover salgssummen for anparten havde han modtaget en  

 fratrædelsesgodtgørelse på 75.000 kr., som efter hans formening fuldt ud  

 skulle beskattes som personlig indkomst efter LL § 7 w, idet han anførte, at  

 der ikke var oprettet nogen ansættelseskontrakt mellem ham og selskabet, og  

 at der således ikke var fastsat noget opsigelsesvarsel.
Landsskatteretten var  

 imidlertid af den opfatelse, at han havde haft krav på et passende varsel, og  

 at 75.000 kr. ikke kunne anses for at overstige, hvad der måtte anses som et  

 rimeligt vederlag for løn i opsigelsesperioden, og beløbet skulle derfor  

 beskattes som almindelig personlig indkomst uden, at LL § 7 w ville have  

 fundet anvendelse, lsr. 1985.140.
Et folketingsmedlem fik ved sin udtræden af tinget et eftervederlag  

 svarende til tre måneders grundvederlag.
Dette eftervederlag ansås som  

 almindeligt personligt indkomstskattepligtigt, se LL § 7 w, lsr. 1982.154.
 En kommunaldirektør opsagde sin stilling, således at han i henhold til  

 aftale med sin arbejdsgiver i en periode på 1 år havde krav på løn.
 Det fremgik af aftalen, at direktøren i tiden 1/5 1983-30/4 1984 havde  

 tjenestefrihed med løn svarende til stillingens hidtidige aflønning.
Vestre Landsret fandt, at de månedlige udbetalinger i henhold til aftalen  

 måtte anses som almindelig personlig løn i en opsigelsesperiode på 1 år, hvor  

 direktøren var fritstillet, jf.
VLD af 8. aug. 1988, Skat 1988.10.588.  

 Højesteret har imidlertid ved dom af 4. dec. 1991 fundet, at de beløb,  

 kommunaldirektøren har fået udbetalt efter aftalen med arbejdsgiveren, ud  

 over den del, der modsvares af den indtægt, han ville have oppebåret som løn  

 som kommunaldirektør i opsigelsesperioden på 3 måneder, skal beskattes som  

 personlig indkomst, efter nu LL § 7 w. * TOLD*SKAT Nyt 1992.2.34. * Den del af godtgørelsen, der efter § 3, stk. 1, nr. 6, se nu LL § 7 w,  

 skal medregnes som almindelig personlig indkomst, skal medregnes fuldtud i  

 udbetalingsåret, i al fald, når arbejdsgiveren har givet afkald på modydelse,  

 selv om den dag, hvortil arbejdstageren kunne være opsagt, ligger i det  

 følgende år, lsr. 1970.33 og 1973.10.
 Hvis lønmodtagerens krav har været indbragt til afgørelse ved domstolene,  

 skal beskatning dog først finde sted, når kravet er fastslået ved endelig dom  

 eller forlig.
"Godtgørelse" Beløbet skal hidrøre fra den pågældendes hidtidige arbejdsgiver.
 Denne betingelse anses ikke for opfyldt, dersom arbejdsgiveren er et A/S  

 og beløbet udbetales af aktiemajoritetshaveren.
 Betingelsen anses heller ikke for opfyldt ved udbetaling af godtgørelse  

 fra en fond som et af arbejdsgiveren uafhængigt og selvstændigt retssubjekt,  

 uanset en eventuel nær forbindelse mellem de to retssubjekter, jf. skd.  

 28.77, lsr. 1978.167 og Skat 1988.12.776.
 Se endvidere lsr.1979.55, hvor en bod, udbetalt til klagerens fagforbund  

 og videregivet til klageren, ikke var omfattet af nu LL § 7 w.
I et tilfælde, hvor den nye arbejdsgiver betalte et engangsbeløb for at få  

 den pågældende lønmodtager til at fratræde sin hidtidige stilling, blev  

 beløbet beskattet som almindelig indkomst.
LL § 7 w ville ikke have fundet  

 anvendelse.
 Det er endvidere en forudsætning for at anvende LL § 7 w, at der er tale  

 om beløb, der udredes i umiddelbar forbindelse med og direkte som følge af  

 fratræden eller ændring af et ansættelsesforhold.
En ansat, der i en alder af 62 år var blevet førtidspensioneret, overgik  

 ved sit fyldte 65. år til almindelig alderspension og fik i forbindelse  

 hermed udbetalt et engangsbeløb af sin tidligere arbejdsgiver.
Beløbet skulle  

 medregnes ved opgørelsen af hans almindelige personlige indkomst, uden at LL  

 § 7 w ville have fundet anvendelse, da udbetalingen af det ikke var knyttet  

 til hans fratræden, men var afhængig af, at han opnåede en alder af 65 år,  

 Skat (jan.) 1986.12.344.
 LL § 7 w kunne ikke anvendes i et tilfælde, hvor den pågældende var  

 opsagt, men senere traf aftale om at fortsætte sit arbejde i virksomheden  

 (samme stilling), lsr. 1972.122.
En afdelingsleder i et fagforbund var blevet afskediget.
Han havde  

 modtaget sædvanlig løn i opsigelsesperioden samt en fratrædelsesgodtgørelse  

 på 35.382 kr., svarende til tre måneders løn.
Herudover havde han fået  

 tilkendt en erstatning på 216.846 kr. som følge af afskedigelsen, der var i  

 strid med en indgået tryghedsaftale, idet den ikke kunne anses for  

 tilstrækkelig saglig eller rimeligt begrundet.
Denne erstatning havde han  

 anset for skattefri, men lsr. fandt, se nu LL § 7 w, at erstatningen var  

 omfattet af denne bestemmelse, lsr. 1982.153.
Krav på godtgørelse Lovens udtryk "godtgørelse" tager i første række sigte på  

 frivillige ydelser fra arbejdsgiveren, men den omstændighed, at den  

 pågældende lønmodtager har haft krav på at få et beløb udover løn udbetalt  

 ved sin fratræden, udelukker ikke, at en sådan godtgørelse betragtes som  

 personlig indkomst, efter LL § 7 w, lsr. 1964.117 (en forsikringsagents kontraktsmæssigt  

 fastlagte efterprovision ved fratræden). Ligeledes betragtes den  

 afskedigelsesløn, der ved afskedigelse af funktionærer med henholdsvis 12, 15  

 eller 18 års anciennitet udbetales med henholdsvis 1, 2 eller 3 måneders løn  

 ud over, hvad der betales til fratrædelsesdatoen, jf. funktionærlovens § 2 a,  

 som personlig indkomst, jf.
LL § 7 w.
En direktør i et A/S kunne ifølge sin ansættelseskontrakt opsiges med 12  

 måneders varsel og skulle fratræde ved det fyldte 60. år.
Ved en senere  

 indgået aftale havde han opnået tilsagn om en fratrædelsesgodtgørelse  

 svarende til 4 års løn ved hans fratræden ved det fyldte 60. år efter at være  

 opsagt senest 12 måneder forinden.
Beløbet blev i sin helhed anset for en af  

 nu LL § 7 w, omfattet fratrædelsesgodtgørelse.
Betalingsformen En godtgørelses beskatning som personlig indkomst, jf.
LL § 7 w er  

 betinget af, at der er tale om et på forhånd fastlagt, bestemt beløb og ikke  

 om livsbetingede periodiske ydelser, lsr. 1975.127 samt Skat 1985.8.222.
En typograf havde i forbindelse med indførelse af ny teknik og dermed  

 følgende personalereduktion modtaget et tilbud fra sin arbejdsgiver om at  

 fratræde sin stilling mod en mindre ugentlig pristalsreguleret ydelse.
Disse  

 ydelser blev anset for supplerende understøttelsesbeløb, som var almindeligt  

 personligt indkomstskattepligtige i medfør af SL § 4 litra c, lsr. 1984.58.
At beløbet udredes afdragsvis, udelukker ikke, at beløbet anses som en  

 fratrædelsesgodtgørelse, der beskattes efter LL § 7 w, se princippet i UfR  

 1966, s.782 ØLD.
Selvom godtgørelsen udbetales afdragsvis, må hele  

 godtgørelsen udfra et retserhvervelsessynspunkt beskattes i fratrædelsesåret,  

 og det ved indkomstårets udgang tilgodehavende beløb må medregnes som formue,  

 lsr. 1973.10. Evt. kursnedslag At en godtgørelse ikke udredes kontant, kan i visse tilfælde medføre  

 kursnedslag på fordringen.
Det er således i praksis antaget, at betalingsvilkårene for en  

 fratrædelsesgodtgørelse, der udredes afdragsvis over 20 mdr., uden ydelse af  

 renter for restfordringen, må antages at afvige så væsentligt fra det for  

 fratrædelsesgodtgørelser sædvanlige, at der kan indrømmes kursnedslag.
Dersom  

 der ydes renter af en ikke kontant udbetalt godtgørelse, og dersom de aftalte  

 betalingsvilkår iøvrigt ikke afviger væsentligt fra det for  

 fratrædelsesgodtgørelser sædvanlige, kan der ikke indrømmes kursnedslag.
En  

 fratrædelsesgodtgørelse, der ydes som en båndlagt kapital i et pengeinstitut,  

 hvor beløbet udbetales over 10 år, mens samtlige renter af den båndlagte  

 kapital udbetales løbende, blev beskattet uden kursnedslag, lsr. 1977.136.
 Det er endvidere antaget, at udbetaling i 16 lige store månedlige rater  

 ikke afviger væsentligt fra det sædvanlige, når der samtidig er aftalt  

 kompensation, dersom kronens købekraft bliver væsentligt forringet i  

 udbetalingsperioden.
Beløbets anvendelse Det er uden betydning for beskatningsformen, hvad det udbetalte beløb  

 anvendes til, og det er således antaget, at en fratrædelsesgodtgørelse, som  

 efter skatteyderens ønske anvendes til køb af livrente, skal beskattes som  

 personlig indkomst, jf.
LL § 7 w (med adgang til at fradrage indskuddet efter  

 PL § 18).
 Hvis derimod den fratrædende medarbejder ikke har dispositionsret over  

 godtgørelsen, som indbetales direkte af arbejdsgiveren til et  

 forsikringsselskab til køb af livrente, kan beløbet ikke beskattes efter LL §  

 7 w, lsr. 1965.22. (Indskuddet behandles efter PL § 19).
 En udbetaling til en advokat på 25.000 kr., betegnet som erstatning for  

 flytteudgifter mv. i forbindelse med ophør af et ansættelsesforhold, blev  

 anset som omfattet af LL § 7 w, da det var stillingsfratrædelsen, der havde  

 udløst godtgørelsen, Skat 1986.1.66.
Funktionærloven Funktionærloven giver ret til "godtgørelser" i følgende  

 tilfælde:
 1. Opsigelse eller uberettiget bortvisning efter uafbrudt beskæftigelse i  

 samme virksomhed i 12, 15 eller 18 år (§ 2 a).
 2. Opsigelse uden rimelig grund eller ved uberettiget bortvisning efter  

 funktionærens fyldte 20. år og efter mindst 1 års uafbrudt beskæftigelse i  

 samme virksomhed (§ 2 b).
 3. Uberettiget afvisning før tiltrædelse af stilling (§ 3).
 4. Uberettiget bortvisning (§ 3).
 ad 1. Godtgørelse i henhold til § 2 a ydes ved opsigelse udover den løn,  

 der tilkommer funktionæren i opsigelsesperioden, og ved uberettiget  

 bortvisning udover den erstatning, der i henhold til lovens § 3 erlægges af  

 arbejdsgiveren, svarende til lønnen indtil lovlig opsigelse kunne være sket.
 Godtgørelsen beskattes derfor i disse tilfælde som personlig indkomst,  

 efter LL § 7 w, jf. lsr. 1974.122, medens de beløb, der udbetales som løn i  

 opsigelsesperioden, respektive som erstatning for løn, indtil lovlig  

 opsigelse kunne være sket, beskattes som almindelig personlig indkomst.
 ad 2. Godtgørelsesbeløbet, hvis størrelse nærmere er omhandlet i  

 funktionærlovens § 2 b, og som ydes udover den løn, funktionæren har krav på  

 i opsigelsesperioden, respektive udover erstatningen i henhold til § 3 ved  

 uberettiget bortvisning, beskattes som personlig indkomst efter LL § 7 w.  

 Lønnen i opsigelsesperioden, respektive erstatningen for samme periode,  

 beskattes som almindelig personlig indkomst, uden at LL § 7 w finder  

 anvendelse.
ad 3. Såfremt funktionæren uberettiget nægtes modtagelse i en stilling,  

 hjemler funktionærlovens § 3 ret til erstatning.
Erstatningen, der  

 sædvanligvis svarer til lønnen indtil opsigelse kunne være sket, anses i  

 praksis som personlig indkomst, jf.
LL § 7 w lsr. 1968.108. (Bestemmelsen LL  

 § 7 w, fandtes efter sin formulering og indhold at tage sigte på ophævelse af  

 bestående arbejdsforhold, og altså uanvendelig i dette tilfælde, jf. lsr.  

 1986.39). Erstatning udbetalt til en direktør i anledning af, at han blev  

 løst fra sin ansættelseskontrakt - inden tiltrædelse af sin stilling - ansås  

 for omfattet af nu LL § 7 w.
Landsskatteretten fandt, at direktørens  

 fratrædelse efter en ansættelseskontrakt kunne sidestilles med fratrædelse af  

 en stilling, således at godtgørelsen skulle beskattes som personlig indkomst,  

 jf.
LL § 7 w, Skat 1990.7.535.
 ad 4. Erstatning i tilfælde af uberettiget bortvisning andrager i  

 almindelighed et beløb svarende til lønnen indtil funktionæren lovligt kunne  

 være opsagt i henhold til kontrakt eller efter lovgivningens almindelige  

 regler - eller såfremt funktionæren allerede var lovligt opsagt - til  

 opsigelsesfristens udløb.
Erstatningen beskattes som almindelig personlig indkomst i det omfang, den  

 svarer til lønnen indtil opsigelsesfristens udløb - dog højst for en periode  

 af 1 år.
Eventuelt overskydende beløb beskattes som personlig indkomst, jf.  

 LL § 7 w.
 Efterløn, der i henhold til funktionærlovens § 8 betales til en afdød  

 funktionærs ægtefælle eller børn, beskattes som almindelig personlig  

 indkomst, skd. 22.181.
For direktører i aktieselskaber gælder, at disses ansættelsesforhold ikke  

 er omfattet af funktionærloven, hvorfor der ikke tilkommer disse noget legalt  

 fastsat opsigelsesvarsel.
Som regel vil de pågældende dog efter deres  

 ansættelseskontrakt have krav på et vist opsigelsesvarsel, men selv om dette  

 ikke er tilfældet, har Landsskatteretten dog lagt til grund, at der efter  

 praksis sædvanligvis alligevel tilkommer disse personer et vist  

 opsigelsesvarsel, hvorfor en direktørs fratrædelsesgodtgørelse - benævnt  

 "efterløn" - på et beløb svarende til 6 måneders løn blev anset som  

 almindelig personlig indkomst, uden at LL § 7 w ville finde anvendelse, selv  

 om han ikke i sin kontrakt med selskabet havde noget opsigelsesvarsel, lsr.  

 1964.23. Dette må ses på baggrund af, at domstolene ofte tillægger  

 afskedigede selskabsdirektører en afskedigelseserstatning, selvom de hverken  

 efter loven eller efter deres kontrakt har haft krav herpå.
 Se endvidere lsr. 1978.166, hvor en direktør (på fratrædelsestidspunktet)  

 havde en 5-årig uopsigelig ansættelseskontrakt, men hvor kun et beløb,  

 svarende til et års efterløn, beskattedes som almindelig personlig indkomst.
 Ligebehandlingsloven o.lign.
I henhold til lov om ligebehandling § 9 kan en lønmodtager, der  

 afskediges, fordi han har fremsat krav om ligebehandling, tilkendes en  

 godtgørelse, der ikke kan overstige 26 ugers løn.
En sådan godtgørelse  

 beskattes efter LL § 7 w.
I det omfang, der ikke ydes løn indtil sædvanligt  

 opsigelsesvarsel eller erstatning herfor, beskattes godtgørelsen som  

 almindelig personlig indkomst, uden at LL § 7 w finder anvendelse, skd.  

 59.351.
 Godtgørelse efter § 4 i lov om beskyttelse mod afskedigelse på grund af  

 foreningsforhold, der ikke kan overstige 78 ugers løn, omfattes også af LL §  

 7 w.
Efterbetaling af løn Efterbetaling af løn, der finder sted efter fratrædelsen, skal medregnes  

 som almindelig personlig indkomst, uden at LL § 7 w finder anvendelse jf.  

 lsr. 1975.128. Et beløb, der ved fratræden blev ydet som gratiale, men som  

 ikke oversteg de tantiemebeløb, skatteyder i de tidligere år havde fået  

 tillagt som tantieme ud over sin faste løn, skulle medregnes som almindelig  

 personlig indkomst, jf. lsr 1962.13. Se også lsr. 1973.120, hvor en  

 godtgørelse til en direktør måtte antages at være et yderligere vederlag  

 (tantieme) for arbejdet i selskabet og derfor almindelig personlig indkomst,  

 uden at LL § 7 w ville finde anvendelse.
En generel ordning med ydelse af fratrædelsesgodtgørelse efter mindst 3  

 års ansættelse til samtlige en virksomheds timelønsansatte, hvilke ydelser  

 skulle beregnes efter de pågældendes anciennitet, blev ikke anset for  

 omfattet af nu LL § 7 w, men måtte anses som et almindeligt  

 indkomstskattepligtigt løntillæg, jf.
Skat 1987.10.727.
"Fratræden" Det er tilstrækkeligt for at anvende LL § 7 w, at der sker delvis  

 opgivelse af stillingen, men det er ikke tilstrækkeligt, at der blot sker  

 f.eks. lønmæssig forringelse af stillingen.
Det er ikke en betingelse, at der sker en fuldstændig fratræden.
En  

 forringelse af de hidtidige ansættelsesforhold vil efter omstændighederne  

 kunne begrunde, at et godtgørelsesbeløb, der udredes i den anledning, anses  

 som personlig indkomst, jf.
LL § 7 w, når der i forbindelse med ydelsen af  

 godtgørelsen opgives hidtidige arbejdsområder.
Se f.eks. om  

 kreditforeningsrepræsentants delvise opgivelse af stilling, lsr. 1976.123.
 En overlæge ved et kommunalt hospital, der blev omdannet til  

 plejestiftelse, modtog et engangsbeløb i anledning af, at stillingen  

 omdannedes, således at han måtte opgive en hidtil beklædt professorstilling.  

 Denne erstatning blev sidestillet med en godtgørelse for tab af (forringelse  

 af) stilling og var derfor omfattet af nu LL § 7 w.
 I overensstemmelse hermed ansås udbetaling af et éngangsbeløb i  

 anledning af, at der ved sundhedsstyrelsens foranledning er sket ændring i  

 apoteksansattes aflønningsforhold, hvorved tidligere oppebårne tillæg for  

 tilkaldevagter bortfaldt, omfattet af nu LL § 7 w, lsr.1979.162.
 Derimod anses godtgørelser, der udbetales til lønmodtagere for forringelse  

 af deres stillinger, uden at forringelsen har sammenhæng med delvis opgivelse  

 af stillingen, som almindelig personlig indkomst, uden at LL § 7 w finder  

 anvendelse.
 Således blev en funktionær, der hidtil havde oppebåret et personligt  

 tillæg, og som ved dette tillægs bortfald fik en engangserstatning på 10.000  

 kr., samtidig med at han på linie med de andre funktionærer, der ikke havde  

 det personlige tillæg, fik lønforhøjelse, anset skattepligtig af godtgørelsen  

 som almindelig personlig indkomst, uden at LL § 7 w ville finde anvendelse.  

 Ligeledes blev de af Københavns kommune udbetalte godtgørelsesbeløb til en  

 række tidligere ansatte under sporvejene og Valby gasværk i forbindelse med  

 de pågældendes flytning til andre kommunale afdelinger anset som almindelig  

 personlig indkomst, lsr. 1968.110.
 En udflytningsbonus på 6.000 kr. fra en arbejdsgiver udbetalt i  

 forbindelse med en fusion af to virksomheder blev anset som almindelig  

 personlig indkomst, idet fusionen alene havde medført, at modtagerens  

 arbejdsplads var blevet ændret fra den ene fusionerende virksomhed i den  

 østlige del af København til den anden fusionerende virksomhed i Københavns  

 vestlige omegn, lsr. 1983.39.
En tilsvarende afgørelse foreligger om en skatteyder, der var ansat som  

 vicedirektør i en bank, og som blev aflønnet med fast gage plus tantieme.
På  

 et tidspunkt bortfaldt tantiemeaflønningen for bankens funktionærer, og de  

 pågældende aflønnedes herefter efter individuelle gagekontrakter.
Til  

 kompensation for denne varige ændring udbetaltes et engangsbeløb.
Da man  

 fandt, at der i aflønningssummen lå en kompensation for ændring i og en  

 eventuel forringelse af fremtidige lønvilkår, beskattedes beløbet som  

 almindelig personlig indkomst, uden at LL § 7 w ville finde anvendelse.
Forbliven i stillingen indtil virksomhedens afvikling I forbindelse med virksomhedsophør, flytning eller omstrukturering af  

 virksomheder udbetales der ofte til de ansatte, der skal afskediges, en  

 godtgørelse udover sædvanlig løn betinget af, at de ansatte forbliver i deres  

 stilling, indtil afviklingen af virksomheden har fundet sted eller de  

 pågældende bliver afskediget.
 I VLD af 17. marts 1975 (UfR 1975.659) anses en godtgørelse af denne art  

 som en fratrædelsesgodtgørelse, der er omfattet af nu LL § 7 w, jf. også lsr.  

 1976.24, 1976.122 og 1977.135.
 Dette gælder såvel godtgørelser, der udbetales i henhold til kollektiv  

 overenskomst, indgået forud for eller i forbindelse med virksomhedens lukning  

 eller flytning, som godtgørelser, der er fastsat ved individuel aftale.
Fratræden - genansættelse I forbindelse med afhændelse af en virksomhed forekommer det ofte, at  

 virksomhedens hidtidige indehaver yder personalet visse godtgørelsesbeløb for  

 lang tjeneste.
Selv om de pågældende fortsætter i virksomheden på uændrede  

 løn- og opsigelsesvilkår, beskattes en sådan godtgørelse som personlig  

 indkomst efter LL § 7 w, da den oprindelige stilling anses fratrådt, lsr.  

 1969.117 og 1973.121. Dette gælder også ved salg af et selskab til et  

 datterselskab.
Skat 1990.5.374.
 Af LL § 7 w følger dog, at så stor en del af godtgørelsen, der svarer til,  

 hvad den pågældende ville have oppebåret i indtægt for tiden fra fratrædelsen  

 til opsigelsesfristens udløb, skal beskattes som almindelig indkomst, lsr.  

 1972.121.
Se også skd.25.137 vedrørende forretningsfører i fortsættelsessygekasse,  

 der fratrådte sin stilling i forbindelse med sygekassens sammenslutning med  

 andre sygekasser.
Det forhold, at han efter fratrædelsen indtrådte i de  

 sammensluttede sygekassers ledelse som kommitteret, kunne ikke betragtes som  

 en fortsættelse af det hidtidige ansættelsesforhold, og godtgørelsen blev  

 beskattet som personlig indkomst, jf.
LL § 7 w.
 Derimod kunne beløb, der i forbindelse med to kreditforeningers  

 sammenslutning udbetaltes til de ansatte, ikke anses omfattet af nu LL § 7 w,  

 idet der ikke ved sammenslutningen forelå hverken hel eller delvis fratræden  

 i lovens forstand fra de af medarbejderne hidtil beklædte stillinger, lsr.  

 1975.25.
Direktøren for et A/S fratrådte sin stilling, da selskabets aktionærer  

 besluttede at afhænde aktiekapitalen, og oppebar i den anledning en  

 godtgørelse.
Han indgik dog samtidig en ansættelseskontrakt med de nye  

 aktionærer, hvorefter han fortsat skulle fungere som direktør i selskabet,  

 dog med ændrede løn- og kompetenceforhold.
Efter det oplyste fandt lsr., at  

 der ved klagerens overenskomst med de nye aktiebesiddere var tale om en sådan  

 væsentlig forringelse af hans ansættelsesforhold, bl.a. med hensyn til  

 opsigelsesvarsel, funktions- og kompetenceområde, at den udbetalte  

 godtgørelse kunne henføres under nu LL § 7 w, som en fratrædelsesgodtgørelse,  

 lsr. 1982.152.
Stillingens art Det er uden betydning, hvorledes den pågældende har været aflønnet (fast  

 løn, provision, tantieme el.lign.).
Der kan efter praksis ikke stilles krav om, at der har foreligget et  

 egentligt tjenesteforhold.
Et medlem af et tilsynsråd oppebar honorar for et  

 hverv, der bl.a. bestod i tilsyn med direktionens arbejde samt godkendelse af  

 løn- og personalevilkår.
Dette hverv bortfaldt, og den pågældende modtog i  

 den anledning 40.796 kr.
I Landsskatterettens kendelse om dette forhold  

 anføres: "Da der efter den af klageren påberåbte lovbestemmelse ikke  

 stilles krav om et forudgående ansættelsesforhold som betingelse for  

 anvendelse af reglen, men blot om lønnet beskæftigelse, og da bestemmelsen må  

 antages at gælde alle vederlag for fremtidig indtægtstab som følge af  

 fratræden før normalt ophør med arbejdet, må beløbet anses omfattet af nu LL  

 § 7 w.
Se også lsr. 1976.123, der beskatter en godtgørelse til en fratrædende  

 (valgt) kreditforeningsrepræsentant som særlig indkomst.
Lsr. lagde ved  

 afgørelsen navnlig vægt på "omfanget af det med stillingen forbundne  

 arbejde samt stillingens karakter af levevej." En godtgørelse til en  

 fratrædende kongresvalgt formand, der havde været aflønnet som funktionær, og  

 for hvem der var betalt ATP-bidrag mv., blev anset omfattet af nu LL § 7 w,  

 lsr.1970.118. Tilsvarende afgørelse foreligger vedrørende en valgt  

 kredsformand i DASF og en afdelingskasserer i et forbund.
 Borgmestres efterløn ved fratræden anses for almindelig personlig  

 indkomst, uanset om den udbetales som en samlet sum eller ratevis.
Arbejdets karakter og varighed Uanset at der ikke kan stilles krav om et egentligt tjenesteforhold,  

 antages det dog, at den pågældende lønmodtagers ansættelse hos arbejdsgiveren  

 må have haft en vis fastere karakter og været af en vis varighed.
 Honorarlønnede hverv uden for tjenesteforhold, der ikke er forbundet med  

 en væsentlig arbejdsindsats (f.eks. medlemskab af aktieselskabsbestyrelser  

 o.lign.) anses således ikke for omfattet af LL § 7 w, jf. således lsr.1986.38  

 vedrørende en formand for en andelsboligforening.
 Med hensyn til ansættelsens varighed kan nævnes lsr. 1959.16, hvor 7  

 måneders ansættelse ikke ansås for tilstrækkeligt.
 Derimod spiller modtagerens alder ingen rolle for afgørelsen, jf. lsr.  

 1965.20, hvor en fratrædelsesgodtgørelse til en 24-årig efter en 7-årig  

 ansættelsestid ansås omfattet af nu LL § 7 w.
 A.B.1.4.2 Jubilæumsgratialer mv.
A.
Gratialer, der ydes med et beløb en gang for alle i en i lønmodtagerens  

 forhold begrundet særlig anledning, såsom jubilæum eller arbejdsophør på  

 grund af alder eller på grund af sygdom, beskattes som personlig indkomst,  

 jf.
LL § 7 w.
Begrebet jubilæum er ikke nærmere fastlagt i loven.
Efter  

 Landsskatterettens praksis anses jubilæum at foreligge, når den pågældende  

 har været ansat i virksomheden i 25, 35, 40, 45, 50 eller 60 år, se lsr.  

 1962.79, 81-82, 1963.88 og 1966.93. I sidstnævnte kendelse udtales det af  

 Landsskatteretten, at udbetalinger i anledning af 10, 15, 20 og 30 års  

 ansættelse ikke omfattes af nu LL § 7 w.
 At virksomheden, hvori den pågældende har jubilæum, har skiftet ejer eller  

 er omdannet til aktieselskab, kan ikke udelukke beskatning efter § 7 w, når  

 blot der har været rimelig identitet i virksomhedens arbejdsområde i hele  

 perioden, jf. princippet i lsr. 1974.119 og modsætningsvis lsr. 1980.60.
 Jubilæumsgratialer, der ved 25, 40 og 50 års tjenestetid, d.v.s.  

 sammenlagt anciennitet fra forskellige ansættelsessteder, udbetales i medfør  

 af Undervisningsministeriets cirkulære af 19. jan. 1959 til personale i  

 folkeskolen og den kommunale gymnasieskoles tjeneste, er omfattet LL § 7 w.
Bestemmelsen i LL § 7 w, skal forstås ret snævert, således at de  

 udbetalinger, der kan henføres til bestemmelsen, skal stå i nøje sammenhæng  

 med selve arbejdsforholdet, hvorfor gratialer, der udbetales i anledning af  

 mere private mærkedage mv. betragtes som almindelig personlig indkomst,  

 medmindre der er tale om tingsgaver af mindre værdi, der efter praksis ikke  

 beskattes, selvom de ydes af arbejdsgiveren, jf.
A.B.1.10.5 Et A/S afholdt en reception for ca. 275 gæster i anledning af direktørens  

 40 års jubilæum.
Udgifterne androg ca. 15.000 kr.
Normalt udbetaltes  

 jubilæumsgratiale til de ansatte, og for højerestående funktionærer afholdtes  

 en mindre reception.
Under hensyn til direktørens bestemmende indflydelse i  

 selskabet som direktør og hovedaktionær samt til, at han ikke havde modtaget  

 noget jubilæumsgratiale, blev han beskattet af en personlig indkomst efter LL  

 § 7 w, på 10.000 kr., svarende til værdien af den afholdte reception, lsr.  

 1980.181.
 Fra Landsskatterettens praksis kan nævnes, at gratialer udredet i nedenfor  

 nævnte anledninger ikke blev henført til LL § 7 w, men anset som almindelig  

 indkomst:
 Lsr. 1961.79 og 1970.115 samt 1982.177 (præmier for forslag til forbedring  

 af virksomhedens arbejdsmetoder) 1961.80 og 1964.112 (sølvbryllupsgaver)  

 1961.81 (gave i anledning af fødsel) 1960.182 (gave i anledning af bestået  

 eksamen) 1962.80 (gave i anledning af 60 års fødselsdag) 1966.31 (gratiale i  

 anledning af ekstraordinær arbejdsindsats) 1982.159 (gratiale til  

 professionel fodboldspiller i anledning af hans kamp nr.350 for klubben).
 Gratiale udbetalt ved 60 års fødselsdag blev dog anset omfattet af nu LL §  

 7 w, da 60 år var den sædvanlige aldersgrænse for ansættelse i virksomheden,  

 selvom den pågældende rent faktisk ikke fratrådte, lsr. 1960.183 og 1963.87.
Tjenesteforhold Det er en forudsætning for reglens anvendelse, at modtageren kan anses for  

 at stå i et tjenesteforhold til den pågældende arbejdsgiver.
Reglen er  

 således anset uanvendelig på en gavecheck udbetalt til en fodboldspiller af  

 en sportsklub i anledning af klubbens jubilæumskamp.
Reglen kunne heller ikke  

 anvendes på gratiale, der blev ydet til en advokat, der havde 25 års jubilæum  

 som formand for det jubilerende selskabs bestyrelse.
Se endvidere lsr.  

 1964.111 (gratiale ved afgang som bestyrelsesformand i et aktieselskab).  

 Samme resultat er man nået til vedr. gratiale til formanden for en  

 sparekasses tilsynsråd i anledning af hans 40 års jubilæum samt en gaverejse  

 til en advokat i anledning af hans jubilæum som formand og medlem af  

 bestyrelsen for en almenvelgørende institution, lsr. 1981.57.
 Et gratiale på 18.600 kr. til en borgmester i anledning af hans 25 års  

 jubilæum som kommunalbestyrelsesmedlem blev anset for almindelig personlig  

 indkomst, idet en kommune ikke kunne betragtes som arbejdsgiver for et  

 kommunalbestyrelsesmedlem, lsr. 1986.42. LL § 7 w ville ikke have fundet  

 anvendelse.
 En depotbestyrer for et bryggeri blev ikke anset for at stå i et sådant  

 tjenesteforhold til bryggeriet, at et jubilæumsgratiale på 6.000 kr. kunne  

 beskattes som personlig indkomst omfattet af nu LL § 7 w, Skat 1987.1.55.
 En skatteyder havde i 1975 25 års jubilæum i et firma, men da han i 1973  

 var indtrådt som interessent i firmaet, kunne han ikke oppebære et  

 jubilæumsgratiale i 1975 som arbejdstager, lsr. 1979.62.
 Derimod fandt Landsskatteretten, at en direktør, der tillige var  

 hovedaktionær i selskabet, som direktør måtte antages at stå i  

 tjenesteforhold til selskabet, og godkendte beskatning efter nu LL § 7 w,  

 lsr. 1974.119.
 I et tilfælde, hvor gratialet blev udbetalt til en medarbejders enke i  

 anledning af, at medarbejderen kort tid efter sin død ville have opnået 25  

 års jubilæum i virksomheden, ansås beløbet omfattet af nu LL § 7 w, skd.  

 21.134.
En direktør fik i anledning af sit 25 års jubilæum udbetalt et gratiale på  

 75.000 kr.
Ved at sammenholde gratialets størrelse med udviklingen i  

 direktørens samlede aflønning over en årrække fandt lsr., at gratialet i et  

 vist omfang indeholdt en lønregulering, og da den normale lønstigning det  

 pågældende år måtte antages at ville have andraget omkring 30.000 kr., blev  

 alene 45.000 kr. beskattet efter nu LL § 7 w, lsr. 1978.173.
Offentligt ansatte, der eventuelt har tjenestefrihed med løn på  

 jubilæumsdagen, kan ikke henføre lønnen på fridagen til beskatning, efter LL  

 § 7 w, jf.
Skat 1985.1.28 og lsr. 1986.43. Det samme gælder, når der på det  

 private arbejdsmarked indrømmes ekstra fridage med løn i forbindelse med et  

 jubilæum.
En 25-års jubilar havde ved siden af et kontant jubilæumsgratiale fået 6  

 fridage med løn.
Gratialet kunne henføres til beskatning som personlig  

 indkomst, se nu LL § 7 w, medens værdien af de 6 fridage blev anset som  

 almindelig personlig indkomst, Skat 1989.1.78.
 Tingsgaver mv.
 Selv om loven anvender udtrykket "udbetaling", er også  

 jubilæumsgratialer bestående i tingsgaver omfattet af reglen.
Ved værdiansættelsen af tingsgaven må der henses til, hvilken værdi gaven  

 repræsenterer for modtageren.
Dette gælder dog ikke, dersom modtageren kan  

 vælge en tingsgave inden for en bestemt beløbsstørrelse, idet gaven i så fald  

 værdiansættes til købsprisen.
 En jubilæumsgave i form af et tilskud på 10.000 kr. til en ferierejse  

 skulle medregnes med det fulde beløb ved opgørelsen af indkomst, efter nu LL  

 § 7 w, lsr. 1982.160.
Lederen af en konsulenttjeneste modtog i forbindelse med sin fratræden et  

 tæppe til en købspris af 11.000 kr.
Under hensyn til at det på  

 konsulenttjenestens generalforsamling var vedtaget at yde ham en tingsgave -  

 og ikke et kontant gratiale - fandt lsr., at gavens værdi skulle ansættes  

 efter den praksis, som gælder for tingsgaver.
Værdien for modtageren antoges  

 ikke at have oversteget det faste fradrag på 6.000 kr., som gælder i et  

 sådant tilfælde, og beskatningen bortfaldt således, lsr. 1985.46.
Virksomhedens jubilæum B.
Gratialer, der af arbejdsgiveren udbetales i anledning af, at den  

 virksomhed, hvori den skattepligtige er ansat eller har været ansat, har  

 bestået i 25 år eller i et åremål, der er deleligt med 25, beskattes også som  

 personlig indkomst efter LL § 7 w.
Der må være den fornødne sammenhæng mellem  

 jubilæumstidspunktet og ydelsen af gratialerne.
Således kunne gratialer, der  

 på grund af usikre økonomiske forhold i jubilæumsåret ikke blev udbetalt i  

 dette år, men først i det efterfølgende år, ikke anses omfattet af LL § 7 w.
Et aktieselskab fejrede i 1977 50-års jubilæum som producent af en bestemt  

 vare, og man ønskede i den anledning at give personalet et gratiale.
Det var  

 oplyst, at virksomheden fejrede officielt 50-års jubilæum i 1974, men dette  

 blev ikke markeret med udbetaling af gratiale til medarbejderne.
Det i 1977  

 udbetalte gratiale ansås ikke omfattet af nu LL § 7 w.
Reglen kan kun bruges, når det er selve den virksomhed, hvori modtageren  

 er ansat, der har jubilæum.
Bestemmelsen kunne således ikke anvendes på  

 gratialer, udbetalt til de ansatte i en virksomhed i anledning af en  

 afdelings jubilæum, lsr. 1962.83. Se endvidere lsr. 1964.81, 1979.60 og 163  

 samt 1980.60.
 Hvor gratiale - f.eks. af familiemæssige hensyn - kun udbetales til  

 enkelte medarbejdere, skal beløbet medregnes til modtagerens almindelige  

 personlige indkomst.
Moderselskab - datterselskab Udbetaling af jubilæumsgratiale til medarbejdere, ansat i et  

 datterselskab, i anledning af hovedselskabets jubilæum ansås omfattet af nu  

 LL § 7 w, idet man henså til, at selskaberne var sambeskattet, at der var  

 fælles økonomisk og administrativ ledelse, at koncernens jubilæum kun blev  

 markeret ved moderselskabets jubilæer, samt at de ansatte havde pligt til at  

 tåle forflyttelse imellem afdelingerne, lsr. 1979.59.
Firmaomdannelse Hvor en virksomhed oprindeligt er startet som enkeltmandsfirma, men senere  

 omdannet til aktieselskab, vil virksomheden kunne afholde jubilæum i lovens  

 forstand, når der er forløbet 25 år fra virksomhedens start som  

 enkeltmandsfirma, lsr. 1961.179 og skd.31.15.
 Det én gang valgte etableringsår kan ikke senere ændres, idet  

 lovbestemmelserne kræver, at der forløber 25 år mellem hvert  

 "skattejubilæum".
 Hvor et enkeltmandsfirma senere omdannedes til flere selvstændige  

 selskaber med samme hovedaktionær, ansås et jubilæumsgratiale, udbetalt af  

 det ældste af selskaberne til alle ansatte i samtlige selskaber, i anledning  

 af, at der var forløbet 50 år fra enkeltmandsvirksomhedens start, også som  

 omfattet af nu LL § 7 w.
 Ved fusion af selskaber er det jubilæet for den enkelte selvstændige  

 arbejdsplads, der er afgørende, lsr. 1979.61.
 Jubilæumsgratiale i anledning af et selskabs jubilæum, betalt af en  

 tidligere hovedaktionær, enten ved at supplere selskabets gratiale eller ved  

 oprettelse af et fond, hvorigennem udbetalingen kan ske, beskattes som  

 almindelig personlig indkomst.
Gratiale i forbindelse med lønnedgang I et tilfælde, hvor gratialer kun udbetaltes til medarbejdere, der medgik  

 på en frivillig aftale om lønnedgang, kunne disse ikke anses for omfattet af  

 bestemmelsen i nu LL § 7 w, men skulle medregnes til modtagernes almindelige  

 personlige indkomst, idet man lagde vægt på, at gratialerne på grund af den  

 klare sammenhæng mellem lønnedgang, personalelån og gratialeudbetaling måtte  

 anses for ydet som kompensation for den frivillige lønnedgang.
A.B.1.5 Civilløn under militærtjeneste Funktionærer, der under aftjening af værnepligt oppebærer halv løn, hvoraf  

 dog halvdelen tilbageholdes af arbejdsgiveren og kun kommer til udbetaling,  

 hvis den pågældende efter aftjening af værnepligten har et års uafbrudt  

 tjeneste i virksomheden, bliver i princippet først indkomstskattepligtige af  

 den tilbageholdte løn, når de efter et års tjeneste har erhvervet endelig ret  

 til lønnen.
 Ligningsrådet har dog godkendt, at funktionærerne, såfremt de ønsker det,  

 udover den i indkomståret udbetalte gage kan medregne det i indkomståret  

 godskrevne beløb, såfremt både den udbetalte og den godskrevne del af denne  

 særlige militærløn medregnes i trækgrundlaget og fradrages i arbejdsgiverens  

 indkomstopgørelse for det tilsvarende indkomstår.
Ansatte, der ønsker at gøre brug af denne fordelingsordning, må træffe  

 aftale med arbejdsgiveren om indeholdelse mv.
Det er endvidere en  

 forudsætning, at begæring indgives senest ved indsendelsen af den første  

 selvangivelse efter indkaldelsen til militærtjeneste.
A.B.1.6 Drikkepenge Drikkepenge forekommer især for hotelpersonale mv.
Drikkepengeindtægtens størrelse må eventuelt fastsættes skønsmæssigt, hvis  

 skatteyderen erkender at have haft drikkepengeindtægt, men ikke har notater,  

 på grundlag af hvilke indtægten kan opgøres.
Der kan ikke stilles krav om, at  

 der er ført et egentlig kasseregnskab.
 Chauffører for turistbusser o.lign. har ofte indtægt ved drikkepenge,  

 hvorimod chauffører for rutebiler formentlig kun har drikkepengeindtægt i  

 form af beskedne vederlag for bagageanbringelse.
Tjenere og servitricer Såfremt betjeningsafgiften er indregnet i priserne og efterfølgende  

 afregnes med serveringspersonalet, skal afregningsbeløbet på 13,1 pct. af  

 omsætningen fuldt ud medregnes til den personlige indkomst.
Herudover  

 medregnes eventuel modtagen godtgørelse for manglende garanteret omsætning.
 I tilfælde, hvor betjeningsafgiften ikke er indregnet i priserne, kan den  

 normalt ansættes til 15 pct. af den omsætning, hvoraf betjeningsafgiften er  

 betalt.
 Tab i forbindelse med erhvervelse af indtægten kan alene fratrækkes, når  

 det dokumenteres eller sandsynliggøres.
Tjenere i restauranter, hvori der er opstillet spilleautomater  

 ("enarmede tyve"), oppebærer som regel 10 pct. af omsætningen i  

 disse automater.
Beløbet skal medregnes til den personlige indkomst.
A.B.1.7 Skattefri rejse og befordringsgodtgørelser, SL § 5 d og LL § 9,  

 stk. 5 Efter SL § 5 d medregnes dagpenge og rejsegodtgørelser ikke i  

 indkomstopgørelsen, når de er oppebåret under udførelsen af offentlige hverv,  

 der har nødvendiggjort ophold uden for hjemstedskommunen (d.v.s.  

 tjenestestedskommunen).
A.B.1.7.1 SL § 5 d, offentlig hverv Ifølge LL § 9, stk. 8, finder SL § 5, litra d, kun anvendelse på  

 udbetalinger fra staten, danske kommuner og De Europæiske Fællesskaber.
Udtrykket staten omfatter Folketinget, domstolene og myndigheder og  

 institutioner, der normalt medregnes til den statslige forvaltning  

 (ministerier, direktorater, styrelser mv.). Det betyder, at f.eks.
Danmarks  

 Nationalbank, Danmarks Radio og Arbejdsmarkedets Tillægspension ikke anses  

 for statslige myndigheder i denne forbindelse.
Udtrykket kommuner omfatter kun primærkommuner og amtskommuner.
Derimod er  

 kommunale fællesskaber, der er omfattet af § 60 i lov om kommunernes styrelse  

 eller andre selskaber, hvori kommunerne deltager, ikke omfattet af udtrykket.  

 Kommunalbestyrelsesmedlemmer og amtsrådsmedlemmer kan efter de gældende  

 regler modtage skattefri rejse- og befordringsgodtgørelser i medfør af SL §  

 5, litra d, for hverv udført for deres kommune eller amtskommune.
Kommunernes Landsforening og Amtsrådsforeningen i Danmark kan udbetale  

 skattefrie rejse- og befordringsgodtgørelser til deres bestyrelsesmedlemmer  

 for udførelse af arbejde for foreningerne, jf.
LL § 9, stk. 9, og SL § 5,  

 litra d.
De skattefrie godtgørelser kan dog ikke overstige beløb, som  

 bestyrelsesmedlemmer har krav på for tilsvarende hverv som  

 kommunalbestyrelsesmedlem eller amtsrådsmedlem, jf. ovenfor.
Som grænser for hjemstedskommunen regnes i denne forbindelse med de  

 eksisterende kommunegrænser.
København og Frederiksberg anses dog i denne  

 forbindelse som een kommune.
Personer, der modtager § 5 d-ydelser, kan ikke medregne ydelserne i  

 indkomsten og som modstykke hertil fratrække de faktiske udgifter, jf.
HD af  

 21. marts 1985 (skd. 74.512). Højesterets dom i den såkaldte Maldorff-sag har  

 ikke ændret herved, se TOLD*SKAT Nyt 1992.15.455.
 Udtrykket "dagpenge, der modtages i forbindelse med offentligt  

 hverv" omfatter ikke blot dagpenge, der ydes til tjenestemænd, men også  

 til andre ansatte under stat og kommune, f.eks. elever og aspiranter samt  

 offentligt ansatte håndværkere, se lsr. 1956.34.
 Godtgørelsen for fravær fra hjemstedet ved rejser i forbindelse med  

 varetagelsen af kommunale hverv i medfør af § 16, stk. 9 i loven om  

 kommunernes styrelse er omfattet af § 5 d.
Kørselsgodtgørelse under udførelse af offentligt hverv inden for  

 tjenestestedskommunen er ikke omfattet af SL § 5 d jf. ØLD af 9. marts 1970  

 (3. afd. nr. 11/1969) og lsr. 1969.49. Er betingelserne for at udbetale § 5  

 d-ydelser ikke opfyldt, kan der evt. udbetales skattefrie godtgørelser efter  

 de nedenfor omtalte regler i LL § 9, stk. 5, 2. pkt. (se A.B.1.7.2), såfremt  

 betingelserne herfor i øvrigt er opfyldt.
Hvis en erhvervsmæssig  

 rejse/-kørsel ikke er omfattet af SL § 5 d, og der ikke er udbetalt  

 godtgørelse efter LL § 9, stk. 5, 2. pkt., kan udgifterne ved denne  

 rejse/kørsel fratrækkes, jf.
LL § 9, stk. 5, 3. pkt., se afsnit A.F.1.2.
Kørselsgodtgørelse, der ydes med faste beløb, kan ikke anses som en § 5  

 d-ydelse, selv om den pågældende udelukkende arbejder uden for  

 tjenestestedskommunen.
Beløbet skal derfor medregnes til den personlige  

 indkomst, og den pågældende kan fratrække udgifterne ved befordringsmidlets  

 erhvervsmæssige benyttelse i den skattepligtige indkomst, jf.
A.F.3.3.
 Den godtgørelse for befordring, som dommerfuldmægtige, der benytter egen  

 bil, modtager fra rekvirenter af fogedforretninger mv., omfattes ikke af SL §  

 5 d og skal derfor medregnes ved indkomstopgørelsen.
* Godtgørelse til offentlig ansatte for udgifter til befordring, der ikke  

 er sket i det offentliges tjeneste, kan ikke henføres til SL § 5 d og er  

 derfor ikke skattefri.
Se kommentar til forlig ved VL vedr. skattefri  

 godtgørelse udbetalt til en ansat i forsvaret for befordring mellem hjemmet  

 og sygeplejeskolen, hvor den ansatte var under civil udannelse, i TOLD*SKAT  

 Nyt 1991.14.791. * Ifølge HD af 14. feb. 1990, blev en direktør i Naturgas Syd ikke anset for  

 "offentligt" ansat, og fraværsgodtgørelserne var derfor ikke  

 omfattet af SL § 5d, jf.
Skat 1990.4.261.
A.B.1.7.2 LL § 9, stk. 5 Alle andre godtgørelser - end de foran omtalte § 5 d-ydelser - der  

 udbetales af arbejdsgiveren for udgifter, lønmodtageren påføres som følge af  

 arbejdet, skal som udgangspunkt medregnes til lønmodtagerens personlige  

 indkomst, jf.
LL § 9, stk. 5. Lønmodtageren kan derefter fradrage udgifterne  

 i den skattepligtige indkomst (som ligningsmæssigt fradrag), såfremt de er  

 fradragsberettigede efter de almindelige regler.
Fradrag kan således kun ske  

 i det omfang, de samlede fradragsberettigede udgifter overstiger det i LL §  

 9, stk. 1, nævnte bundfradrag på * 3.600 kr. for 1993 * - medmindre der er  

 tale om befordringsudgifter omfattet af LL §§ 9 B-9 D.
Eventuelt skattefri, jf.
LL § 9, stk. 5, 2. pkt.
Foranstående gælder dog ikke godtgørelser for rejse- og  

 befordringsudgifter, såfremt godtgørelsen ikke overstiger satser, der  

 fastsættes af Ligningsrådet.
Godtgørelsen anses i så fald for skattefri, jf.  

 LL § 9, stk. 5, 2. pkt.
 I * T&S-cirk. 1992-18 * har Ligningsrådet fastsat de fra 1. jan. 1993  

 gældende satser og i øvrigt foretaget en nærmere præcisering af betingelserne  

 for anvendelsen af denne bestemmelse om skattefrihed.
Hvis der udbetales mere end satserne Udbetales beløb, der er større end Ligningsrådets satser, skal hele  

 beløbet medregnes til lønmodtagerens personlige indkomst, og der skal i så  

 fald indeholdes A-skat i hele beløbet.
Sker der en klar opdeling og specificering af, hvad der skal anses som  

 skattefri godtgørelse, og hvad der skal anses som supplerende skattepligtigt  

 løntillæg, skal kun det supplerende løntillæg medregnes i modtagerens  

 personlige indkomst, og der skal således kun indeholdes A-skat i dette beløb,  

 jf.
Skat 1987.10.737.
Hvis der udbetales mindre end satserne - eller slet ikke udbetales nogen  

 godtgørelse Hvor betingelserne for skattefri godtgørelse er opfyldt, men udbetaling er  

 sket med lavere beløb end Ligningsrådets satser, kan differencen mellem  

 satserne og den faktisk modtagne godtgørelse fradrages i den skattepligtige  

 indkomst.
Dette gælder dog ikke for det skattefrie beløb, der kan udbetales  

 efter LL § 9, stk. 7. Fradraget er betinget af, at lønmodtageren kan  

 dokumentere det faktiske antal rejsetimer eller rejsedage med eller uden  

 overnatning, hvorimod udgifterne ikke skal dokumenteres.
 Se nærmere herom afsnit A.F.1.1.
Større fradrag end satserne Ønskes fradrag, der overstiger satserne, skal samtlige afholdte udgifter  

 dokumenteres.
Faste beløb Hvis der udbetales faste månedlige eller årlige beløb, er hele beløbet  

 skattepligtigt.
Udlæg efter regning Dækker arbejdsgiveren en lønmodtagers rejse- og befordringsudgifter i  

 henhold til originale (eksterne) bilag, der indgår i arbejdsgiverens  

 regnskabsmateriale, eller afholder arbejdsgiveren udgifterne direkte, er  

 beløbet som hidtil ikke skattepligtig indkomst for lønmodtageren.
Udgifterne  

 er da afholdt som "udlæg efter regning".
 Arbejdsgiveren kan ikke dække udgifter som udlæg efter regning mod en  

 tilsvarende reduktion af lønmodtagerens løn.
 Hvis en lønmodtager for rejser uden overnatning på grund af 50 pct.-reglen  

 (se under "Rejsebegrebet") ikke er berettiget til skattefri  

 rejsegodtgørelse, kan fortæringsudgifter sædvanligvis ikke dækkes som udlæg  

 efter regning, da der vil være tale om private udgifter.
 Godtgørelse for lønmodtagers kørsel i egen bil i arbejdsgiverens tjeneste  

 kan ikke ydes som udlæg efter regning.
 Der kan ikke udbetales skattefri rejsegodtgørelse eller foretages fradrag  

 for udgifter, når udgifterne er dækket helt eller delvist af arbejdsgiveren  

 efter regning eller afholdt direkte af denne.
Modtagen godtgørelse fra medkørende Modtagen godtgørelse fra medkørende passagerer skal modregnes i det  

 samlede opgjorte befordringsfradrag, for de skatteydere, der foretager  

 fradrag efter LL § 9 B.
Lokaltransport En rejsemontør, der var bosat i Sønderjylland, og hvis arbejdsgiver også  

 havde domicil der, havde fratrukket udgifter til lokaltransport i forbindelse  

 med arbejder på Sjælland og Fyn.
Arbejdsgiveren havde ved denne  

 udstationering udbetalt diæter i henhold til det tidligere SD-cirk. 1988-13.  

 Ifølge Told- og Skattestyrelsen skulle disse diæter også omfatte udgifter til  

 lokaltransport ligesom de til offentlig ansatte udbetalte dagpenge.
Dette  

 fremgik ikke af cirkulæret, og Landsskatteretten fandt derfor, at klageren  

 var berettiget til fradrag for udgifter til lokaltransport efter LL § 9 B, se  

 TOLD*SKAT Nyt 1992.2.39, der er kommenteret i TOLD*SKAT Nyt 1992.22.725.
 Hvis lønmodtageren modtager skattefri befordringsgodtgørelse efter  

 Ligningsrådets satser til dækning af lokaltransporten, vil der ikke  

 tilsvarende kunne foretages fradrag efter LL § 9 B.
Dansk eller udenlandsk arbejdsgiver * Rejse- og befordringsgodtgørelse, der udbetales efter de af  

 Ligningsrådet fastsatte satser og regler, er skattefri, uanset om  

 udbetalingen foretages af en dansk eller udenlandsk arbejdsgiver/hvervgiver,  

 og uafhængig af om denne er skatte-, indeholdelses- eller oplysningspligtig  

 her i landet.
Se TOLD*SKAT Nyt 1993.8.383 og 394. * Bestyrelsesmedlemmer mv.
 Reglerne om skattefri rejse- og befordringsgodtgørelse i LL § 9, stk. 5,  

 gælder tilsvarende for såvel lønnede som ulønnede medlemmer af bestyrelser,  

 udvalg, kommissioner, råd og lignende, samt for personer, der virker som  

 medhjælp for bestyrelser mv., LL § 9, stk. 6.
Befordringsgodtgørelse Der kan udbetales skattefri godtgørelse til lønmodtagere for kørsel i egen  

 bil i arbejdsgiverens tjeneste.
Det bemærkes, at det kun er kørsel omfattet  

 af LL § 9 B, der berettiger til udbetaling af skattefri  

 befordringsgodtgørelser, se afsnit A.F. 3.2. Om skattefri  

 befordringsgodtgørelse i forbindelse med lønmodtageres deltagelse i  

 uddannelse/kurser på arbejdsgiverens foranledning, se afsnit A.B.1.10.7.
 Den skattefri befordringsgodtgørelse kan i 1993 ikke overstige følgende  

 beløb:
 Der skal ikke ved opgørelsen af den samlede årlige kørsel i  

 arbejdsgiverens tjeneste tages hensyn til lønmodtagerens eventuelle kørsel  

 for en anden arbejdsgiver. 12.000 km-grænsen gælder kun for den enkelte  

 arbejdsgiver, idet man ikke finder at kunne pålægge arbejdsgivere at føre  

 kontrol med hinanden.
Det er en forudsætning, at arbejdsgiveren fører kontrol med antallet af  

 kørte kilometer.
Faste månedlige eller årlige beløb, der udbetales uafhængig  

 af det faktiske antal kørte kilometer, kan derfor ikke udbetales som  

 skattefri godtgørelser.
Befordringsgodtgørelse for en lønmodtagers anvendelse af egen bil kan ikke  

 udbetales som udlæg efter regning.
Det samme gælder arbejdsgiverens betaling  

 af lønmodtagerens udgifter til benzin, forsikring mv.
 Reglerne om skattefri befordringsgodtgørelse gælder ikke ved anvendelse af  

 offentlig transport, knallert og cykel.
Selvstændige erhvervsdrivende, som benytter virksomhedsordningen, kan,  

 hvis bilen holdes uden for virksomheden, også anvende reglerne om skattefri  

 befordringsgodtgørelse, således at "godtgørelser", der betales til  

 den pågældende, fragår i virksomhedens resultat, men ikke beskattes hos ham.  

 Se evt.
E.G.4.
Hvor betingelserne for skattefri befordringsgodtgørelse er opfyldt, men  

 udbetalingen ikke er sket eller er sket med lavere beløb end Ligningsrådets  

 satser, kan differencen mellem satserne eller de dokumenterede faktiske  

 udgifter og den modtagne godtgørelse fradrages.
Har en lønmodtager flere  

 arbejdsgivere, kan fradrag op til Ligningsrådssatsen for de første 12.000 km  

 dog kun foretages for kørsel indtil 12.000 km årligt betragtet under  

 ét for samtlige arbejdsgivere og ikke for de første 12.000 km for den  

 enkelte arbejdsgiver.
Dette skyldes, at lønmodtageren er vidende om, i  

 hvilket omfang dennes samlede befordringsudgifter er blevet dækket af alle  

 arbejdsgiverne tilsammen.
 Er der modtaget skattefri befordringsgodtgørelse svarende til  

 Ligningsrådets satser, kan differencen mellem de dokumenterede faktiske  

 udgifter og den modtagne godtgørelse fradrages.
 Anvendes Ligningsrådets satser skal dette ske på den samlede  

 erhvervsmæssige kørsel.
 Hvor der er udbetalt skattefri godtgørelse af arbejdsgiveren for de første  

 12.000 km/år med den høje sats, vil der ved et evt. fradrag for den øvrige  

 erhvervsmæssige kørsel, dvs. ud over de 12.000 km/år, alene kunne foretages  

 fradrag med den lave sats, idet dette er et beregningsmæssigt fradrag.
* Reglerne om befordringsgodtgørelse er ændret fra og med 1994. * Rejsegodtgørelse Rejsegodtgørelse, der udbetales efter nedenstående regler, kan udbetales  

 som skattefri rejsegodtgørelse, forudsat godtgørelsen udbetales på grundlag  

 af det faktiske antal rejsedage, idet der tages hensyn til, om der er tale om  

 rejse med eller uden overnatning.
Beløb, der udbetales som skattefri rejsegodtgørelse, skal ikke dække  

 lønmodtagerens udgifter til befordring.
Befordringsudgifterne forudsættes  

 dækket direkte af arbejdsgiveren som "udlæg efter regning" eller  

 ved udbetaling af godtgørelse for benyttelse af egen bil/motorcykel til  

 erhvervsmæssig kørsel som foran omtalt.
 Hvor betingelserne for skattefri rejsegodtgørelse er opfyldt, men  

 udbetaling ikke er sket eller er sket med lavere beløb end Ligningsrådets  

 satser, kan differencen mellem satserne eller de dokumenterede faktiske  

 udgifter og den modtagne godtgørelse fradrages.
 Er der modtaget skattefri rejsegodtgørelse svarende til Ligningsrådets  

 satser, kan differencen mellem de dokumenterede faktiske udgifter og den  

 modtagne godtgørelse fradrages.
 Det påhviler arbejdsgiveren at påse, at der ikke udbetales skattefri  

 godtgørelse til personer, der ikke opfylder betingelserne.
 Såfremt der udbetales godtgørelser i tilfælde, hvor de ansatte ikke  

 opfylder betingelserne for at modtage skattefri godtgørelser, bliver de  

 pågældende lønmodtagere skattepligtige af ydelserne, men kan i så fald få  

 fradrag i den skattepligtige indkomst for udgifter, som er påført dem i  

 forbindelse med arbejdets udførelse efter de sædvanligt gældende regler.
Rejsebegrebet For at en rejse kan give grundlag for udbetaling af skattefri  

 rejsegodtgørelse efter nedenstående satser, skal rejsen enten være forbundet  

 med overnatning, eller den skal have en varighed af mindst 5 sammenhængende  

 timer og strække sig ud over 8 km fra arbejdsstedet.
 Selv om disse betingelser er opfyldt, kan der ikke udbetales skattefri  

 rejsegodtgørelse i følgende tilfælde:
1. For rejse uden overnatning, når den ansatte har mere end ét fast  

 arbejdssted, se f.eks.
TOLD*SKAT Nyt 1992.6.183, og heller ikke, når  

 udearbejdet beslaglægger mere end 50 pct. af arbejdstiden.
Om udearbejdet for  

 en lønmodtager overstiger 50 pct. af arbejdstiden, må afgøres ud fra en  

 opgørelse over, hvor mange rejsedage uden overnatning, dvs. rejsedage med en  

 varighed af mindst 5 sammenhængende timer og hvor rejsen strækker sig over 8  

 km fra arbejdsstedet, lønmodtageren har haft i lønperioden.
Eventuelle  

 feriedage eller sygedage tælles ikke med som rejsedage.
Rejsedage med  

 overnatning indgår heller ikke i opgørelsen af udedage.
Såfremt lønmodtageren  

 har flere arbejdsgivere eller arbejder på deltid, anvendes 50 pct.-reglen på  

 det enkelte konkrete arbejdsforhold.
2. Når den ansatte i sit hverv transporterer varer og personer, eller er  

 påmønstret skibe * (herunder fiskefratøjer) *, arbejder på luftfartøjer eller  

 i fartøjer og installationer, der anvendes i tilknytning til efterforskning  

 og udnyttelse af naturforekomster.
Sidstnævnte begrænsning gælder alle, der  

 arbejder på de nævnte fartøjer og installationer. * Desuden når offentlig  

 ansatte modtager godtgørelser eller SL § 5 d eller ydelser efter LL § 7,  

 litra r. * 3. Når den ansatte udstationeres samme sted i så lang en periode eller  

 under sådanne omstændigheder, at udstationeringsstedet  

 (udstationeringsområdet) antager karakter af fast arbejdssted  

 (arbejdsområde). * Om fortolkning af hvornår et arbejdssted/-område antager  

 karakter af et fast arbejdssted/-område for bygge- og anlægsprojekter, se  

 TOLD*SKAT Nyt 1993.8.392. * Rejse i Danmark uden overnatning Der kan udbetales skattefri godtgørelse med indtil * 9,85 kr. pr.  

 påbegyndt time.
 Om eventuel reduktion, hvis lønmodtageren under rejsen modtager fri  

 fortæring, se nedenfor.
Rejse i Danmark med overnatning Til lønmodtagere på rejse med overnatning kan der udbetales skattefri  

 rejsegodtgørelse med følgende beløb:
 Til natophold: Dokumenteret udgift eller * 131,00 kr. pr. overnatning.
 Til fortæring: * 237 kr. pr. hele døgn, der nedsættes med * 35,55 kr.,  

 hvis morgenmad er indkluderet i hoteludgiften, og * 9,85 kr. pr. påbegyndt  

 time for tilsluttende rejsedag.
 Såfremt arbejdsgiveren helt eller delvis vederlagsfrit stiller logi til  

 rådighed, kan der ikke udbetales skattefri godtgørelse til logi.
 Hvis lønmodtageren på rejse i Danmark med eller uden overnatning modtager  

 fri fortæring, skal der ske reduktion i fortæringsgodtgørelsen med * 35,55  

 kr., * 71,10 kr. og * 71,10 kr. for henholdsvis morgenmad, frokost og middag.
Afholder arbejdsgiveren alle lønmodtagerens udgifter til fortæring som  

 udlæg efter regning, kan der udbetales skattefri godtgørelse med * 59,25 kr.  

 pr. døgn til dækning af andre merudgifter end merudgifter til ophold og  

 fortæring. * Beløbet fremkommer ved en reduktion af fortæringsgodtgørelsen  

 pr. døgn med ovennævnte satser for fri morgenmad, frokost og middag. * Samme dækningsprincip * Der skal vælges samme dækningsprincip for samme udgiftstype på den  

 enkelte rejse.
Overnatningsudgiften kan f.eks. refunderes som udlæg efter  

 regning, mens fortæringsudgifterne dækkes ved skattefri godtgørelse eller  

 omvendt. * Morgenmadsreglen * Såfremt morgenmad er inkluderet i logiudgiften, der dækkes som udlæg  

 efter regning, betragtes udgiften til morgenmaden dog ikke også for dækket  

 efter regning.
I denne situation anses lønmodtageren for at have modtaget fri  

 morgenmad, jf. ovenfor. * 28 dages-reglen Ved tjenstligt ophold samme sted ud over 28 dage nedsættes godtgørelsen  

 med 1/3 fra den 29. dag (regnet i kalenderdage fra den første dag). Fravær på  

 grund af fridage og sygdom afbryder ikke 28 dagesreglen.
Fravær ved  

 overførsel til andet arbejde, der nødvendiggør logiskifte på grund af  

 arbejdets geografiske beliggenhed, afbryder som hovedregel 28 dagesreglen. 28  

 dagesreglen afbrydes dog ikke ved fravær på grund af arbejde andetsteds af  

 under 5 dages varighed.
Rejse - Færøerne og Grønland Ved rejse til, i og fra Færøerne og Grønland kan der til lønmodtagere, som  

 modtager løn fra Danmark, hvoraf der skal svares dansk kildeskat som følge  

 af, at lønindtægten er skattepligtig i Danmark, udbetales skattefri  

 rejsegodtgørelse efter tilsvarende regler, som gælder ved rejse i * udlandet.  

 * Ved rejse uden overnatning er satserne som ved rejse uden overnatning i  

 Danmark.
* Ved rejse med overnatning er satserne for Færøerne som ved rejse med  

 overnatning i Danmark, mens satserne for Grønland er de danske satser for  

 rejse med overnatning + 50 pct. * Rejse i udlandet uden overnatning Der kan udbetales skattefri godtgørelse med timesatserne for rejse i  

 Danmark uden overnatning.
Hvis lønmodtageren under rejsen modtager fri  

 fortæring, gælder samme regler som ved rejse i Danmark.
Rejse i udlandet med overnatning Godtgørelse for merudgifter til måltider og småfornødenheder samt  

 lokaltransport ved rejse i udlandet kan udbetales skattefrit, hvis  

 godtgørelsen ikke overstiger de af Ligningsrådet fastsatte satser, der svarer  

 til satserne fastsat for Statens ansatte ved rejse i udlandet.
Godtgørelsen  

 beregnes for hver påbegyndt time af rejsens varighed.
 Satserne for skattefri rejsegodtgørelse pr. 1. jan. 1993 fremgår af  

 Finansministeriets cirkulære APD. nr. * 125/92.
 Ved siden af den faste skattefri daglige godtgørelse kan arbejdsgiveren  

 uden skattepligt for den ansatte afholde dokumenterede udgifter til  

 overnatning på hotel (udlæg efter regning).
Der kan som godtgørelse af udgifter til overnatning på hotel mv. uden  

 dokumentation ydes en skattefri godtgørelse på 1/3 af det af Staten fastsatte  

 hoteldispositionsbeløb for det pågældende land.
For lande, for hvilke der  

 ikke er fastsat hoteldispositionsbeløb, kan der udbetales 1/3 af den faste  

 godtgørelse for det pågældende land.
Godtgørelse kan ikke udbetales, hvis  

 arbejdsgiveren stiller logi til rådighed helt eller delvis vederlagsfrit.
 Hvis lønmodtageren på rejsen modtager delvis fri fortæring, reduceres  

 satsen for det pågældende land med 15 pct., 30 pct., og 30 pct. for  

 henholdsvis morgenmad, frokost og middag.
* Afholder arbejdsgiveren alle lønmodtagerens udgifter til fortæring som  

 udlæg efter regning, kan der udbetales skattefri godtgørelse med 25% af  

 satsen for det pågældende land.
Godtgørelsen fremkommer ved en reduktion af  

 døgnsatsen med ovennævnte værdi af fri morgenmad, frokost og middag. * Samme dækningsprincip * Der skal vælges samme dækningsprincip for samme udgiftstype på den  

 enkelte rejse.
Overnatningsudgiften kan f.eks. refunderes som udlæg efter  

 regning, mens fortæringsudgifterne dækkes ved skattefri godtgørelse eller  

 omvendt. * Morgenmadsreglen * Såfremt morgenmad er indkluderet i logiudgiften, der refunderes som  

 udlæg efter regning, betragtes udgiften til morgenmaden dog ikke også for  

 dækket efter regning.
I denne situation anses lønmodtageren for at have  

 modtaget fri morgenmad, jf. ovenfor. * 28 dages-reglen Ved tjenstligt ophold samme sted ud over 28 dage nedsættes godtgørelsen  

 med 1/3 fra den 29. dag (regnet i kalenderdage fra den første dag). Fravær på  

 grund af fridage og sygdom afbryder ikke 28 dagesreglen.
Fravær ved  

 overførsel til andet arbejde, der nødvendiggør logiskifte på grund af  

 arbejdets geografiske beliggenhed, afbryder som hovedregel 28 dages-reglen.  

 28 dages-reglen afbrydes dog ikke ved fravær på grund af arbejde andetsteds  

 af under 5 dages varighed.
LL § 9, stk. 7 Ifølge LL § 9, stk. 7, kan arbejdsgiveren, såfremt denne afholder  

 lønmodtagerens udgifter ved rejse i udlandet efter regning, udbetale et  

 skattefrit beløb på indtil 60 pct. af Ligningsrådets satser for skattefri  

 rejsegodtgørelse (28 dages-reglen gælder også her). Reglen er alene gældende  

 for lønmodtagere og ikke for bestyrelsesmedlemmer mv.
Reglen gælder også ved  

 rejse til Færøerne og Grønland.
Arbejdsgiveren kan udbetale godtgørelse efter Ligningsrådets satser uden  

 yderligere refusion af de udgifter, godtgørelsen tilsigter at dække eller  

 dække alle lønmodtagerens udgifter ved refusion efter regning i det omfang,  

 det er muligt, og herudover udbetale en skattefri godtgørelse på op til 60  

 pct. af Ligningsrådets satser.
Såfremt kun en del af lønmodtagerens regninger  

 refunderes, kan der udbetales en skattefri godtgørelse på 60 pct. af  

 Ligningsrådets satser, men lønmodtageren vil i så fald kunne opnå fradrag i  

 den skattepligtige indkomst for de dokumenterede merudgifter, som  

 arbejdsgiveren ikke har dækket, i det omfang de overstiger den skattefri  

 godtgørelse inklusive det skattefrie beløb efter LL § 9, stk. 7.
Udbetaler arbejdsgiveren ikke godtgørelse ved siden af de udgifter, der er  

 refunderet efter regning, kan lønmodtageren ikke fradrage det beløb, der  

 kunne have været udbetalet skattefrit.
Tilsvarende gælder, såfremt udbetaling  

 sker med et lavere beløb end 60 pct. af Ligningsrådets satser.
For visse særlige persongrupper, herunder personer der som følge af  

 undtagelsesbestemmelserne i * T&S-cirk. 1992-18 * helt eller delvis er  

 afskåret fra at anvende cirkulærets almindelige bestemmelser, er der fastsat  

 særregler.
Der henvises til afsnit A.B.2 og A.F.2 (fradrag).
 Godtgørelser, der udbetales efter ovennævnte regler er skattefrie, selv om  

 de helt eller delvis modsvares af en reduktion af lønindtægten.
En eventuel modregning skal ske løbende inden for den enkelte lønperiode.  

 Det kan dog, når ganske særlige omstændigheder gør det nødvendigt,  

 accepteres, at der sker modregning af et Á conto beløb, og at endelig  

 opgørelse sker senest ved udgangen af den følgende måned.
For så vidt angår  

 december måned, skal der ske endelig afregning inden indsendelse af  

 oplysningssedler.
Dækning af udgifter som udlæg efter regning kan ikke ske i  

 form af modregning i løn.
A.B.1.8 Naturalgoder og tilskud For visse lønmodtagergrupper fastsætter Ligningsrådet hvert år værdien af  

 fri kost og logi.
Værdien af disse naturalgoder anses i disse tilfælde, når  

 de ydes i forbindelse med kontant løn, for A-indkomst.
Værdi af kost og logi,  

 der ikke er fastsat af Ligningsrådet, er B-indkomst, lsr. 1973.27.
A.B.1.8.1 Kost og logi For 1993 er værdien af fri kost og logi for medhjælpere ved husholdning og  

 landbrug mv. ansat til * 22.000 kr. årligt (* 1.833 kr. pr. måned).
Såfremt kontantlønnen ikke er usædvanlig lav, kan ovennævnte satser også  

 anvendes ved ansættelse af værdien af fri kost og logi til medhjælpere, der  

 er ansat i forældrenes virksomhed, selv om børn almindeligvis får noget  

 større vederlagsfri ydelser, end det normalt er tilfældet i forholdet mellem  

 en medhjælper og hans arbejdsgiver, lsr. 1953.24, 1954.6 og 1966.128, der  

 netop viser, at forudsætningen for at anvende de fastsatte takster er, at  

 kontantlønnen ikke er unormalt lav.
Se endvidere lsr. 1961.103 om  

 værdiansættelsen i et tilfælde, hvor modtageren var ansat hos svigerfaderen  

 (satserne blev anvendt, kontantlønnen var normal) og lsr. 1968.19 hvor en  

 skatteyder mod en usædvanlig lille kontantløn var ansat hos en broder  

 (satserne kunne ikke anvendes). I lsr. 1972.114 blev værdien ansat  

 skønsmæssigt i et tilfælde, hvor den ansatte samlevede med arbejdsgiveren.
 En landbrugsmedhjælper, der arbejdede på faderens ejendom, blev beskattet  

 af normalsatserne for fri kost og logi, selv om det var aftalt, at  

 kontantlønnen skulle betragtes som fuld dækning for det ydede arbejde, og  

 kost og logi skulle anses som en gave fra forældrene, Skat 1987.11.806.
 Modsat Skat 1988.2.87, hvor en 17-18 årig søn, der havde fået en løn på  

 6.000 kr. pr. måned for arbejde på faderens minkfarm, ikke blev beskattet af  

 kost og logi hos faderen.
 Har en person ret til kost og logi, men udnytter vedkommende kun retten  

 delvis, må værdiansættelsen baseres på et skøn over værdien af den faktisk  

 oppebårne forplejning.
 Værdien af fri kost og logi ved au-pair-ophold i udlandet skal ikke  

 medregnes ved indkomstopgørelsen.
 Om værnepligtige m.fl., se A.B.2.12-13.
Fri kost For køkken- og serveringspersonale, private sygeplejersker,  

 sygehuspersonale, der har bolig uden for hospitalet, medhjælpere ved landbrug  

 og hushjælp, der alene modtager fri kost, og dermed ligestillede er værdien af fuld kost fastsat til * 50 kr. pr. dag, værdien af delvis fri kost - normalt to måltider - til * 40 kr. pr. dag og værdien af 1 måltid til * 25 kr. pr. dag.
 Værdien af gratis kaffe og te uden for et egentligt hovedmåltid beskattes  

 ikke.
 Normalt vil antallet af kostdage fremgå af oplysningssedlen.
 Værdien af fri kost til fiskere om bord og værdien af fri kost ydet på  

 Grønland ansættes efter de for sømænd anvendte takster, lsr.1967.105.
 En fisker blev af Landsskatteretten anset for skattepligtig af værdien af  

 fri fisk, selv om han var ansat på en kutter, der hovedsagelig drev  

 industrifiskeri (Skat 1987.12.880).
 Ved ansættelsen af eget forbrug af fisk medtages også værdien af forbruget  

 om bord.
 Værdien af fri frokost for en kontorassistent blev fastsat til den af  

 Ligningsrådet vedtagne normalværdi af et måltid, uanset at arbejdsgivers  

 udgift hertil var dokumenterbart væsentlig lavere end normalværdien, lsr.  

 1981.72.
 For sygehuspersonale, der aflønnes med bruttoløn, hvori der foretages  

 fradrag for bolig på sygehuset med et af sygehuset fastsat fradrag i lønnen,  

 medregnes hele bruttolønnen ved indkomstansættelsen.
For sygehuspersonale, der aflønnes med kontantløn plus frit ophold på  

 sygehuset, ansættes normalværdien af kost og logi som for medhjælpere ved  

 landbrug og hushjælp.
Dette gælder dog kun for det mere underordnede  

 personale, men ikke for grupper, der har bedre boligforhold (mere end  

 ét værelse) på sygehuset, se lsr. 1960.25.
I visse tilfælde ydes fri kost og logi (bolig) ikke blot til lønmodtageren  

 selv, men også til hans familie, ligesom bespisning af gæster o.lign.  

 afholdes af arbejdsgiverens udgifter til husholdningen.
I sådanne tilfælde må  

 der foretages et samlet skøn over værdien af alle de goder, der oppebæres i  

 forbindelse med ansættelsesforholdet, lsr. 1967.104.
En højskoleforstander og hans familie - hustru og to børn - havde modtaget  

 fri kost og logi, herunder gratis el, varme og varmt vand.
Boligen indeholdt  

 4 værelser.
Bl.a. under hensyn til, at klagerens løn var fastsat af  

 Undervisningsministeriet, fandt Landsskatteretten, at den pågældende måtte  

 sidestilles med tjenestemænd, således at værdien for kost og logi blev  

 beregnet i henhold til tjenestemandsreglerne og dermed på grundlag af de af  

 staten fastsatte takster vedrørende fradrag i tjenestemænds løn for  

 naturalydelser, lsr. 1982.71.
A.B.1.8.2 Kostpenge Såfremt retten til fri kost og logi eller fri kost alene afløses af en  

 kontantydelse, skal denne ydelse principielt fuldt ud medregnes til  

 indkomsten.
Se A.B.3 om søfolks kostpenge.
A.B.1.8.3 Fribolig Ifølge SL § 4, stk. 1 b medregnes "vederlagsfri benyttelse af andres  

 rørlige og urørlige gods" til den skattepligtige indkomst.
Se også  

 A.D.3.2.2.1.
Tjenesteboliger (offentlige) For offentligt ansatte, der har tjenestebolig, afkortes der i lønnen et  

 boligbidrag, der fastsættes efter visse nærmere regler under hensyntagen til  

 boligens størrelse, kvalitet og udstyr.
Efter praksis sker der ikke nogen  

 beskatning af en eventuel forskel mellem boligens udlejningsværdi og det  

 betalte boligbidrag, men bruttolønnen skal medregnes til indkomsten.
De for  

 tiden gældende tjenesteboligbidrag fremgår af Finansministeriets cirkulære  

 nr. * 14 af 27. jan. 1993 * . Det i cirkulæret optagne satsskema er aftrykt  

 på næste side.
 - Klik her for at se skema.
Lejeboliger (offentlige) Stat og kommuner stiller ofte boliger til rådighed for sine tjenestemænd  

 og funktionærer, uden at der foreligger nogen pligt til at bebo netop denne  

 bolig (lejeboliger). Heller ikke i disse tilfælde sker der nogen beskatning  

 af en eventuel forskel mellem boligens lejeværdi og den faktisk betalte leje, se lsr. 1966.27-29 og 1967.28. Efter praksis vil lærere ved kommunale  

 skoler og hospitalslæger, der ikke har tjenesteboliger, men som får bolig  

 stillet til rådighed af arbejdsgiveren, ikke blive beskattet af mere end den  

 faste leje, medmindre den er lavere end satserne for statens lejeboliger.
 Angående de af kommunerne udlejede lejeboliger, er det dog en forudsætning  

 for at undlade beskatning, at lejen er fastsat således, at den udgør mindst  

 det beløb, der ville være fastsat efter statens regler.
 De for tiden gældende lejeboligbidrag for statens lejeboliger fremgår af  

 Finansministeriets cirkulære nr. * 15 af 28. jan. 1993. * Det i cirkulæret  

 optagne satsskema er aftrykt på næste side.
 - Klik her for at se skema.
Evt. andre goder Stilles der udover selve boligen andre goder som gratis varme, el og gas,  

 brændsel mv. til rådighed for en beboer af en offentlig tjeneste- eller  

 lejebolig eller en privat funktionærbolig, skal den skønsmæssigt ansatte  

 værdi af disse goder beskattes, lsr. 1954.109 og 1956.15.
Værdien af fri varme kan ansættes til værdien af olieforbruget svarende  

 til den frembragte varme, også hvor denne stammer fra halmfyring eller fyring  

 med træaffald, jf.
Skat 1986.1.68 og 1989.8.605.
En skytte, der bl.a. var aflønnet med fri bolig og frit brænde, som han  

 afhentede i skoven efter behov, blev beskattet af værdien af brændet og ikke  

 af værdien af den modtagne varme, jf.
Skat 1986.8.514.
Funktionær- og arbejderboliger (private) Ligningsrådet har vedtaget, at den skattemæssige værdi af  

 landarbejderboliger og tilsvarende boliger inden for den private sektor  

 ansættes skønsmæssigt.
Statens satser for brug af tjeneste- eller lejeboliger  

 er vejledende for dette skøn.
Der bør herved tages hensyn til  

 tjenesteboligsatserne, når der er pligt til at bebo den pågældende bolig,  

 ellers henses til lejeboligsatserne, jf. lsr. 1985.106, hvor  

 tjenesteboligsatserne blev anvendt.
Det fremgår af kendelsen, at der ved  

 opgørelsen af arealet kun skal medtages arealet for værelser og kamre, og  

 således ikke gange, køkken, bryggers, forstue mv.
 Boligens størrelse beregnes efter Finansministeriets retningslinier om  

 tjeneste- og lejeboliger, jf. cirk. af 16. mar. 1989, LP nr. 30/89.
 Ved udøvelsen af skønnet må der tages hensyn til, at statens satser er  

 fastsat ud fra den forudsætning, at både udvendig og indvendig  

 vedligeholdelse normalt afholdes af staten.
 Disse retningslinier anvendes på såvel egentlige tjenesteboliger som  

 lejeboliger inden for den private sektor f.eks. også på viceværtboliger og  

 andre funktionærboliger, som arbejdsgiveren stiller til rådighed for den  

 ansatte som led i selve arbejdsaftalen, jf. ØLD af 30. maj 1974 (skd. 32.167)  

 og lsr. 1974.19 og 23 samt 1980.136.
Oprindelig blev cirkulærets regler kun anvendt i tilfælde, hvor relativt  

 beskedne boliger stilledes til rådighed for de ansatte, medens man, hvor  

 boliger stilledes til rådighed for overordnede funktionærer, anvendte den  

 objektive udlejningsværdi som målestok.
Men Landsskatteretten anvender nu  

 også cirkulærets retningslinier i tilfælde, hvor friboligen må anses som et  

 rent løntillæg til en overordnet funktionær.
Se dog om direktørboliger  

 nedenfor i dette afsnit.
Ifølge HD 24. marts 1988 (Skat 1988.5.278), kunne værdien af en bolig, der  

 blev stillet til rådighed for en særlig kvalificeret specialist med titel af  

 underdirektør i Dansk Shell, ikke fastsættes i overensstemmelse med statens  

 satser for brug af tjeneste-/lejeboliger.
Retten begrundede afgørelsen med,  

 at skatteyderens løn blev beregnet på en helt anden måde og fastsat til et  

 beløb af en helt anden størrelsesorden end lønnen for overordnede  

 medarbejdere ansat i det offentlige.
Skatteyderen kunne således ikke  

 ligestilles med medarbejdere i den offentlige sektor, og skatteyderen havde  

 derfor ikke krav på at få værdien af sin bolig fastsat efter cirkulæret.  

 Værdien af friboligen var herefter med rette ansat efter et skøn over den  

 objektive udlejningsværdi.
Hvad angår tjenestebolig for en privat ansat funktionær har Højesteret  

 taget stilling til den skattemæssige værdi af en viceværtbolig i et større  

 boligkompleks, jf.
UfR 1963.116. Ligningskommissionen og skatterådet havde  

 forhøjet den selvangivne skattepligtige indkomst med forskellen mellem den  

 for viceværtboligen betalte lavere leje og lejen for tilsvarende boliger i  

 komplekset.
Den betalte leje var fastlagt i en kontrakt med boligselskabet i  

 henhold til en generel aftale mellem viceværtens faglige organisation og  

 boligselskabet.
Højesteret fandt, at udlejningsværdien ikke uden videre kunne  

 anvendes som målestok for boligens værdi i dette tilfælde.
Skatterådet fik  

 derfor pålæg om at omgøre sit skøn under hensyntagen til den mellem  

 ejendomsselskabet og ejendomsfunktionærernes fagforening indgåede aftale, og  

 til skatteyderens pligt til at bebo den pågældende bolig, samt til den leje,  

 som under sædvanlige omstændigheder gennemsnitligt kunne forventes betalt af  

 en funktionær med skatteyderens indtægter.
 De i dommen angivne synspunkter er senere anvendt af Landsskatteretten  

 bl.a. i lsr. 1966.96 og 1967.29 (hvor der dog ikke skete nogen fravigelse af  

 den objektive udlejningsværdi). I lsr. 1969.102 blev der givet et nedslag i  

 normallejen med 20 pct.
Hvad angår huslejetilskud (lejlighedstillæg) til ejendomsfunktionærer skal  

 beskatning kun ske i det omfang, tilskuddet bringer lejen ned under den  

 skønsmæssigt ansatte leje.
Det tilføjes, at statens leje- eller  

 tjenesteboligsatser er vejledende ved udøvelsen af skønnet.
 Ejendomsfunktionærer i ældre ejendomme, hvor huslejen ikke er så høj, at  

 der kan ydes huslejetilskud, kan ikke fratrække en andel af den betalte leje.
Værdi af delvis fri bolig for en konsulent, der skulle forestå udlejning  

 af lejligheder i et boligkompleks, blev fastsat ved skøn, idet han ikke stod  

 i noget ansættelsesforhold til ejeren.
Boligen kunne derfor ikke sidestilles  

 med de i forannævnte cirkulære angivne boliger, se lsr.1976.111.
For en varmemester i en andelsboligforening blev det antaget, at lejen for  

 den til rådighed stillede funktionærbolig kunne fastsættes ud fra  

 retningslinierne i bestemmelserne om satserne for Statens tjeneste- og  

 lejeboliger, selv om der efter Mønsteroverenskomsten for Ejendoms- og  

 Servicefunktionærer var adgang til at beholde boligen ved fratrædelse efter 5  

 års forløb, jf.
Skat 1990.1.43.
 Om beskatning af fribolig uden for ansættelsesforhold, f.eks. aftægtsbolig  

 og fribolig i stiftelser og legatboliger, se A.B.6.4., og om eventuel  

 beskatning af den fordel, visse aktionærer og andelshavere har ved en særlig  

 billig leje for bolig i den selskabet eller foreningen tilhørende ejendom, se  

 S.F.1.2.2.1.
 Se under "Evt. andre goder" om beskatning af evt. gratis varme,  

 el og gas mv.
Direktørboliger For direktører må boligværdien ansættes efter et skøn med udgangspunkt i  

 den objektive udlejningsværdi.
Der kan dog foreligge forhold, som kan tale for en reduktion af den  

 således opgjorte værdi, f.eks. at direktøren selv har afholdt en del af  

 vedligeholdelsesudgifterne vedrørende ejendommen, eller at der er tale om en  

 ejendom med et usædvanligt stort jordtilliggende eller med store  

 repræsentationslokaler, der ikke indgår i det daglige boligforbrug, jf.  

 f.eks.
VLD af 30. nov. 1981 (skd. 61.206). Til den ansatte lejeværdi skal  

 lægges en skønnet værdi af eventuel gratis varme, el og gas mv.
* Reglerne for beskatning af hel eller delvis fri helårsbolig for såvel  

 offentligt som privat ansatte er ændret fra og med 1994. * Sommerboliger I tilfælde, hvor en arbejdsgiver stiller en sommerbolig til rådighed for  

 en ansat, kan den værdi, der skal medregnes i modtagerens personlige  

 indkomst, i mangel af andre holdepunkter for sommersæsonens vedkommende  

 (ugerne 25-32 inkl.) ansættes til 1/2 pct. pr. uge af den ejendomsværdi, der  

 er ansat for ejendommen pr. 1. jan. i indkomståret, reguleret efter  

 vurderingslovens § 2 A.
Uden for sommersæsonen fastsættes lejeværdien til 1/4  

 pct. pr. uge.
 Betaler den ansatte et lejebeløb fragår det i den beregnede lejeværdi.
* Reglerne for beskatning af fri sommerbolig er ændret fra og med  

 indkomståret 1994. * A.B.1.8.4 Erstatning for opgivelse af tjenestebolig Erstatningsbeløb, som ydes tjenestemænd for opgivelse af tjenestebolig,  

 anses som erstatning for indtægtstab og derfor som personlig indkomst, jf.  

 skd. 21.131 og 26.205. Erstatningsbeløbet kan ikke beskattes som særlig  

 indkomst, se VLD af 4. juni 1975, (skd. 37.167).
 Hvis en kommunal tjenestemand af kommunen køber den ejendom, som han  

 hidtil har haft som tjenestebolig, for et beløb, der er lavere end  

 ejendommens faktiske værdi, skal han som personlig indkomst i det år, købet  

 finder sted, medregne forskellen mellem den aftalte købesum og den faktiske  

 værdi af ejendommen.
I visse tilfælde har den gunstige overtagelsespris manifesteret sig på den  

 måde, at et af køberen (tjenestemanden) udstedt pantebrev nedskrives over en  

 femårig periode på vilkår, at tjenestemanden i denne periode fortsætter i  

 kommunens tjeneste.
Den successive nedskrivning af pantebrevet beskattes som  

 personlig indkomst i løbet af perioden.
 Se A.B.1.1 om lån til køb af bolig.
A.B.1.8.5 Firmabil Funktionærer og andre, der er fuldt skattepligtige her i landet, og som  

 benytter arbejdsgiverens bil privat, skal medregne værdien af den private  

 kørsel ved opgørelsen af den personlige indkomst.
Under privatkørsel henhører  

 også kørsel mellem hjem og arbejdssted, som skal medregnes efter de nedenfor  

 anførte takster, selv om skatteyderen kun kan fratrække befordring mellem  

 hjem og arbejdsplads med de i LL § 9 C indeholdte begrænsninger og med de af  

 Ligningsrådet fastsatte (lavere) takster, jf. lsr.1965.134 og 1977.178 samt  

 VLD af 7. aug. 1981 (skd.59.386).
En ansat, hvis arbejdsgiver havde stillet en minibus til rådighed for ham  

 til kørsel mellem hjem og arbejdssted på betingelse af, at han tog kolleger  

 med og ikke benyttede bussen privat, blev anset for berettiget til fradrag  

 efter ligningslovens § 9 C, men blev ikke beskattet af et tilsvarende beløb  

 som værdi af fri bil.
Se Skat 1990.2.140.
 Om opgørelsen af kilometerantallet for den private kørsel gælder følgende:
 Fører skatteyderen en kørebog, som på fyldestgørende måde viser  

 fordelingen mellem privat- og erhvervskørsel, bør kørebogens udvisende lægges  

 til grund ved opgørelsen af privatkørslen, se A.F.3.3.1.
Er der ikke ført kilometerregnskab, må den skattepligtige angive  

 kilometerantallet for sin private kørsel efter skøn.
Hvis der ikke foreligger  

 særlige forhold, bør myndighederne normalt anerkende en privat kørsel på  

 8.000 km med tillæg af kørsel mellem hjemmet og arbejdspladsen og eventuel  

 kørsel til fritidsbolig, jf.
VLD af 26. juni 1990, Skat 1990.8.604. Der kan  

 foreligge særlige forhold, hvis skatteyderen selv har en privat bil.
Ved værdiansættelsen skal der tages hensyn til, om skatteyderen selv  

 afholder en del af udgiften, f.eks. til benzin eller lign., idet skatteyderen  

 i så fald bør beskattes af et beløb svarende til privatkørslen opgjort efter  

 nedenfor anførte takster, men reduceret med de af skatteyderen selv afholdte  

 udgifter.
At bilen parkeres i skatteyderens egen garage, giver ingen  

 reduktion af værdiansættelsen.
 Hvis lønmodtageren betaler et vederlag til arbejdsgiveren for den private  

 anvendelse af bilen, skal differencen mellem værdien af fri bil og det  

 betalte vederlag beskattes som personlig indkomst.
 Når arbejdsgiveren betaler alle de med kørslen forbundne udgifter  

 beskattes med en sats pr. km svarende til 1/50 promille af bilens nyværdi ved  

 kørsel indtil 10.000 km årligt, dog mindst 3 kr. og højst 8 kr. pr. km.
 Ved kørsel over 10.000 km årligt sker beskatning med 1/3 af den således  

 beregnede værdi, dog højst 1,50 kr. pr. km.
 Ved nyværdien forstås den oprindelige nyvognspris (afgiftspligtig værdi  

 inklusive afgiftspligtigt udstyr og registreringsafgift, men eksklusive  

 afgiftsfrie beløb for radio og ekstraudstyr samt afgiftsfrie  

 leveringsomkostninger).
Kan oplysninger om denne værdi ikke fremskaffes, anvendes den oprindelige  

 fakturapris med tillæg af eventuelle rabatter, som opnås ved købet.
Der  

 bortses fra normale leveringsomkostninger.
 Ved anskaffelse af en bil, der er mere end 3 år gammel regnet fra første  

 indregistrering, anvendes som anskaffelsessum arbejdsgiverens købspris  

 eksklusive normale leveringsomkostninger.
Ved beregningen af værdien af fri bil er det tidspunktet for  

 arbejdsgiverens anskaffelse af bilen, der er afgørende.
Det er i den  

 sammenhæng uden betydning, hvor gammel bilen er, når den stilles til rådighed  

 for den ansatte.
 Værdien af forbedringer, der foretages efter bilens indregistrering, og  

 som ikke ændrer bilens værdi væsentligt, medregnes ikke ved den ovenfor  

 anførte beregning.
 Såfremt den ansatte selv betaler en væsentlig del af bilens  

 anskaffelsessum, ansættes værdien af privat kørsel eventuelt efter skøn.
Ved beregning af kilometersatsen afrundes efter følgende regler: Den  

 omhandlede nyværdi afrundes nedad til nærmeste hele 1.000 kr.
Den beregnede  

 sats afrundes nedad til det nærmeste tal deleligt med 5. Se i øvrigt  

 TOLD*SKAT Nyt 1992.6.182.
 I HD af 4. sept. 1985 (Skat 1985.10.272) fastslås, at de af Ligningsrådet  

 fastsatte takster ikke kan reduceres, selv om bilen kun har været til  

 rådighed en del af året.
I ØLD af 10. okt. 1983 (skd. 68.50) fastholdes rådets takster ligeledes,  

 uanset skatteyderens påstand om, "at det ville være meget billigere at  

 have haft egen bil, hvortil kommer at arbejdsgiverens udgifter til bilen var  

 mindre end det beløb, skatteyderen inkl. skat kommer til at betale for  

 bilkørselen." Det er den faktisk foretagne private kørsel med bilen, der skal beskattes,  

 hvorimod der ikke kan ske beskatning af en fiktiv værdi af selve rådigheden  

 over bilen, jf. lsr. 1954.106 og Kbh. byretsdom af 26. marts 1969 (skd.  

 10.163).
 Uanset at en bil ikke kan benyttes til privat kørsel i øvrigt, fordi den  

 f.eks. er indrettet til medbringelse af værktøj mv., skal værdien af fri bil  

 beskattes, i det omfang skatteyderen gør gældende, at han faktisk anvender  

 bilen til kørsel mellem hjem og sædvanlig arbejdsplads, samt at han er  

 berettiget til et fradrag efter LL § 9 C for denne kørsel.
I disse tilfælde, hvor bilen iøvrigt ikke er egnet til privat kørsel,  

 ansættes værdien af fri bil skønsmæssigt, således at den svarer til fradraget  

 for kørsel mellem hjem og sædvanlig arbejdsplads.
Se bl.a.
Skat 1988.6.348.  

 Tilsvarende regel gælder for motorcykel.
* Hvis bilen ikke er specialindrettet og derfor egnet til privat kørsel,  

 beskattes efter reglerne om firmabil, se TOLD*SKAT Nyt 1993.8.380. Her havde  

 en ansat fået stillet en stationcar på gule plader til rådighed.
Bilen havde  

 ruder hele vejen rundt, men ansås ikke for specialindrettet.
Den ansatte blev  

 anset for skattepligtig af værdi af fri bil. * * Reglerne for beskatning af firmabil er ændret fra og med indkomståret  

 1994. * A.B.1.8.6 Fri beklædning mv.
 Værdien af fri uniform og fri arbejdsdragt beskattes ikke.
 Et revisionsfirmas ansatte, der fik beklædningsgenstande stillet til  

 rådighed til brug i arbejdstiden - men ikke privat - skulle beskattes af et  

 skønnet beløb for den besparelse, der ville opnås ved ikke at skulle anvende  

 privat beklædning, se Skat 1988.7.396.
 Skatteydere, der får udbetalt uniformsgodtgørelse, skal medregne denne  

 fuldt ud ved indkomstopgørelsen som personlig indkomst.
 Tjenestemænd, der oppebærer tilskud til uniform, skal ligeledes medregne  

 tilskuddet i den personlige indkomst.
A.B.1.8.7 Fri telefon og telefongodtgørelse Dækker en privat arbejdsgivers godtgørelse den ansattes samlede faktiske  

 udgifter til abonnements- og samtaleafgifter, beskattes et beløb svarende til  

 værdien af den private anvendelse af telefonen, hvilken værdi af  

 Ligningsrådet er fastsat til * 1.550 kr. for 1993. For 1994 er satsen fastsat  

 til kr. 3.000. * Godtgør stat, kommune eller koncessioneret selskab i overensstemmelse med  

 bestemmelserne i Finansministeriets cirkulære om boligtjenestetelefon en del  

 af de af den ansatte afholdte abonnements- og samtaleafgifter, anses  

 godtgørelsesbeløbet alene at dække udgifterne ved den tjenstlige benyttelse  

 af telefonen, således at modtageren ikke beskattes af nogen del af  

 godtgørelsen.
Dette gælder, såvel hvor det er arbejdsgiveren, som hvor det er  

 den ansatte, der har oprettet telefonen.
 Har stat, kommune eller koncessioneret selskab installeret  

 tjenestestedstelefon hos den ansatte, beskattes denne ikke af nogen del af de  

 af opretteren betalte abonnements- og samtaleafgifter.
I visse tilfælde får den ansatte udbetalt en telefongodtgørelse, der er  

 beregnet som en fast sats pr. arbejdstime.
Det gælder f.eks. hjemmehjælpere,  

 hjemmesygeplejersker o.lign.
Sådanne beløb er skattepligtige som personlig  

 indkomst.
Eventuelle dokumenterede udgifter kan fratrækkes, se A.F. 1.13.
 Hvor det inden for private erhverv må antages, at der ved oprettelse og  

 opretholdelse af telefon hos en funktionær gælder tilsvarende forhold som for  

 tjenestemænd ansat i stat, kommune og koncessioneret selskab, vil  

 godtgørelsesbeløb, der betales af arbejdsgiveren til funktionæren efter samme  

 regler som ovenfor anført, være skattefri for modtageren.
Telefongodtgørelse til lønmodtagere i private erhverv er således kun  

 skattefri i det omfang, godtgørelsen ikke overstiger den ansattes  

 erhvervsmæssige telefonudgifter.
Om erhvervsmæssige telefonudgifter, se  

 A.F.1.13.
 Se A.B.2.10 om kommunalbestyrelsesmedlemmers telefongodtgørelse.
* Reglerne for beskatning af fri telefon og telefongodtgørelse er ændret  

 fra og med indkomståret 1994. * A.B.1.8.8 Flyttegodtgørelse Flyttegodtgørelser, der udredes til tjenestemænd med et beløb til dækning  

 af de direkte udgifter ved flytningen samt med en vis procentdel af den  

 pågældende tjenestemands lønning, skal medregnes til den personlige indkomst.  

 Om fradrag af flytteudgifterne, se A.F.1.6.1. og 2.
 Flyttegodtgørelser, der modtages af privat ansatte, skal indtægtsføres i  

 den personlige indkomst.
 Om fradrag af flytteudgifter se A.F.1.6.1. og 2.
 En af Ø.K. udbetalt overflytningsgodtgørelse kunne først anses for  

 endeligt erhvervet efter tilflytningen her til landet, idet godtgørelsen var  

 betinget af, at den pågældende forblev ansat i Ø.K. efter tilflytningen,  

 hvorfor godtgørelsen skulle medregnes ved modtagerens indkomstopgørelse.
En medarbejder solgte i forbindelse med forflyttelse sin ejendom i Jylland  

 til sin arbejdsgiver, der udover normal flyttegodtgørelse betalte samtlige  

 omkostninger ved ejendomshandelen.
Medarbejderen blev beskattet af den  

 halvdel af omkostningerne, som ifølge kutyme i Jylland påhviler sælgeren, se  

 Skat 1987.11.805.
A.B.1.8.9 Repræsentationstillæg og -tilskud Alle repræsentationstillæg og -tilskud skal medregnes som personlig  

 indkomst.
 Om fradrag for repræsentationsudgifter, se i A.F.1.14.
Repræsentationstilskud skal afgrænses over for beløb, der blot modtages  

 til dækning af udlæg for arbejdsgiveren.
Konsekvensen af, at et beløb anses  

 modtaget til dækning af udlæg for arbejdsgiveren er, at beløbet skal holdes  

 uden for indkomstopgørelsen.
Om afgrænsningen henvises til A.B.1.9.
A.B.1.8.10 Frirejser og rejser betalt af arbejdsgiveren Egentlige forretningsrejser.
 For egentlige forretningsrejser gælder, at en ansat - uanset om det er en  

 funktionær eller en hovedaktionær - ikke skal beskattes af nogen værdi af  

 egen rejse.
 Deltager den pågældendes ægtefælle i en sådan rejse, og er deltagelsen  

 klart forretningsmæssigt begrundet, skal der heller ikke ske beskatning af  

 nogen værdi af ægtefællens rejse.
I andre tilfælde, kan der efter omstændighederne blive tale om at beskatte  

 værdien af ægtefællens rejse, idet godet anses for afledet af  

 ansættelsesforholdet.
Når beskatning kommer på tale, beskattes funktionæren  

 dog i almindelighed ikke af det fulde beløb svarende til den på ægtefællen  

 faldende del af udgifterne, men af et mindre beløb svarende til rejsens  

 økonomiske værdi for ægtefællen (i praksis indtil 50 pct. af merudgiften ved  

 ægtefællens deltagelse i rejsen), se f.eks. lsr.1984.145 og Skat 1985.9.258.
 Er den ansatte tillige hovedaktionær, må det dog bero på de nærmere  

 omstændigheder, om hovedaktionæren skal beskattes af ægtefællens rejse med et  

 beløb svarende til de faktiske udgifter, eller om det er tilstrækkeligt at  

 medregne den økonomiske værdi.
 I et tilfælde, hvor en direktør ejede 50 pct. af aktiekapitalen, blev hans  

 hustrus deltagelse i en rejse til USA ansat til kun 1.500 kr. (kostpris 5.000  

 kr.). Den pågældende gjorde gældende, at hustruen deltog som værtinde og  

 sygeplejerske, mens feriemomentet var af underordnet betydning.
 Ligningsrådet har vedtaget, at skatteydere, der har fri rejse med fly  

 mellem hjem og arbejdsplads, fra og med indkomståret 1988 skal beskattes af  

 værdien af de faktisk foretagne frirejser.
Værdien fastsættes således, at den svarer til det fradrag, som den  

 skattepligtige foretager.
Efter praksis vil beskatning kunne undlades,  

 såfremt den skattepligtige ikke foretager et tilsvarende fradrag efter LL § 9  

 C. * Se således TOLD*SKAT Nyt 1993.4.150, hvor en pilot i SAS blev beskattet  

 af sine delvise frirejser til udligning af det foretagne fradrag efter LL § 9  

 C.
Afgørelsen er kommenteret i TOLD*SKAT Nyt 1993.4.159. Det bemærkes, at  

 skatteyderen har indbragt afgørelsen for domstolene. * Se også A.B.1.10.3.
Studierejser af generel karakter En funktionær, der af sin arbejdsgiver sendes på en studierejse, skal,  

 uanset studierejsens generelle karakter eller dens turistmæssige værdi for  

 ham selv, ikke medregne nogen værdi, når rejsen primært tilgodeser  

 arbejdsgiverens interesser.
 En lokomotivfører, der af DSB fik bevilget en frirejse til München  

 med det formål at se på lokomotiver, skulle således ikke beskattes, idet der  

 var tale om en studierejse af en væsentlig værdi for DSB.
 En gruppe tillidsmænd inden for HK, der deltog i en af fagforeningen  

 arrangeret og betalt kursus- og studierejse til USA, blev ikke anset for  

 indkomstskattepligtige af nogen værdi af rejsen.
 Se Skat 1987.9.672 og Skat 1989.2.149 om tilsvarende afgørelser vedrørende  

 studierejser for bestyrelsesmedlemmer fra et kreaturslagteri og i FDB samt et  

 bestyrelsesmedlem i en sparekasse.
Hvor studierejsen nærmest har karakter af en ferie, skal der dog ske  

 beskatning hos den ansatte.
En bogholder i en trælasthandel deltog sammen med  

 sin hustru i St.
Bededagsferien i en studierejse til Sverige.
Den pågældende  

 skulle medregne den økonomiske værdi af rejsen ansat til 1/3 af udgifterne,  

 idet rejsen klart havde et turistmæssigt islæt.
Tilsvarende blev en direktør  

 i et korn- og foderstoffirma skønsmæssigt beskattet af 6.000 kr.
Han havde  

 deltaget i en grupperejse til Kenya, arrangeret af Landsforeningen af  

 Grovvarehandlere.
Den samlede charterudgift var 7.200 kr., som var afholdt af  

 arbejdsgiveren.
Efter det oplyste, fandt Landsskatteretten ikke, at klagerens  

 deltagelse i rejsen - som ikke var beordret af hans arbejdsgiver - havde haft  

 en sådan erhvervsmæssig betydning for ham i hans stilling som direktør eller  

 for arbejdsgiveren, at dette gav grundlag for en lavere værdiansættelse af  

 rejsen for ham end de nævnte 6.000 kr., jf. lsr. 1983.63.
 For direktører gælder samme regler som foran nævnt, såfremt den pågældende  

 foretager rejsen i egenskab af funktionær, se lsr. 1965.140.
Derimod kan en hovedaktionær, der deltager i en studierejse af generel  

 karakter, efter praksis ikke i denne forbindelse sidestilles med en  

 funktionær.
Værdien af en sådan rejse skal af hovedaktionæren medregnes med  

 et beløb svarende til selskabets omkostninger, jf. lsr. 1965.139.
I lsr. 1977.164 deltog hovedaktionærens søn under faderens sygdom i en  

 studierejse til USA.
Retten fandt, at sønnens deltagelse var motiveret af  

 forretningsmæssige hensyn, hvorfor der ikke var grundlag for at beskatte ham  

 af den fulde værdi, men man vurderede det turistmæssige islæt til  

 skønsmæssigt 2.500 kr. svarende til ca. 1/3 af de afholdte udgifter.
 Ifølge VLD af 13. juni 1989 (Skat 1989.9.656) blev en direktør og  

 hovedanpartshaver beskattet af værdien af en rejse til USA, da studieturen  

 måtte karakteriseres som en generel studietur med et vist - ikke ubetydeligt  

 - turistmæssigt islæt, uanset at skatteyderen fik ideen til en ny og mere  

 arbejdsbesparende maskine.
Ifølge ØLD af 11. juni 1990, (Skat 1990.8.601) deltog en direktør og  

 hovedanpartshaver i et anpartsselskab, der forhandlede radioer og lignende, i  

 en af Radiobranchen arrangeret studierejse til USA.
Landsretten fandt, at  

 selvom skatteyderen havde fået inspiration af studierejsen til en forestående  

 ombygning af forretningen og fået forøget sin viden på parabolantenneområdet,  

 måtte studierejsen dog karakteriseres som en generel studietur, der ikke var  

 nødvendig for indkomsterhvervelsen.
Skatteyderen var derfor  

 indkomstskattepligtig af værdien af rejsen som et lønaccessorium.
 Ferierejser, rekreationsrejser og lign.
Såfremt en ansat modtager en ferierejse, rekreationsrejse eller lign. af  

 sin arbejdsgiver, skal der ske beskatning hos den ansatte.
Se LSR 1958.105,  

 hvor en kontorchef efter en yderst forceret arbejdsperiode modtog en  

 ferierejse fra sin arbejdsgiver til sig selv og sin hustru til Sydtyskland.  

 Kontorchefen, som selv havde betalt 1.000 kr. for pasning af sine børn under  

 sit og hustruens fravær, blev indkomstbeskattet af hele arbejdsgiverens  

 udgift til rejse og opholdsudgifter på rejsen, 1.723 kr.
 En ferierejse, der blev foretaget under lignende omstændigheder som i lsr.  

 1958.105 blev beskattet med en anslået værdi på 1.500 kr. for en direktør og  

 hans hustru, skønt arbejdsgiverens omkostninger udgjorde 2.686 kr.
På linie hermed er det antaget, at de i et firma ansatte, der modtog  

 frirejser i vinterhalvåret mod at reducere ferien i sommerhalvåret og som  

 ikke i stedet kunne få udbetalt en kontant godtgørelse, skulle beskattes af  

 et beløb svarende til arbejdsgiverens udgift til rejsen, dog højst hvad  

 deltagelse i en tilsvarende charterrejse ville have kostet.
Såfremt der ikke  

 foreligger charterrejser til det angivne rejsemål, ansættes værdien til ca.  

 50 pct. af arbejdsgiverens udgifter.
 Om fri- og rabatrejser for ansatte i flyselskaber mv., se A.B.1.10.3.
 Om gaverejser uden for ansættelsesforhold, se A.B.7.1.3.
Ansattes pårørende Frirejser til ansattes ægtefæller medregnes til den ansattes personlige  

 indkomst i overensstemmelse med det foran anførte.
 Ægtefællers frirejser til besøg hos udstationeret personale beskattes dog  

 ikke, jf. lsr. 1966.26 (luftnavigatørs hustrus frirejse til ægtefællens  

 udstationeringssted i Rom) og lsr. 1968.20 (frirejse for en udsendt  

 professors hustru og børn).
Inden for søfartsområdet forekommer det, at rederiet tillader, at søfolks  

 ægtefæller vederlagsfrit medtages til en havn, der anløbes af det fartøj,  

 ægtefællen er forhyret med.
Sådanne frirejser træder i stedet for hjemrejse  

 på rederiets regning og beskattes ikke.
A.B.1.8.11 Diverse tillæg Kontorholdsgodtgørelse, fejltællingstillæg og lignende tillæg skal  

 medtages ved indkomstopgørelsen, idet sådanne tillæg, selvom de måtte være  

 udbetalt af det offentlige, ikke kan anses som en § 5 d-ydelse, se lsr.  

 1971.20 og 170.
A.B.1.9 Udlæg for arbejdsgiveren Beløb, der modtages til dækning af udlæg, som lønmodtageren har afholdt  

 for arbejdsgiveren, skal ikke medtages ved indkomstopgørelsen.
Hvis en lønmodtager har afholdt repræsentationsudgifter for  

 arbejdsgiveren, som denne godtgør efter regning (udlæg), skal udgifterne  

 henføres til arbejdsgiverens repræsentationsudgifter, således at  

 arbejdsgiveren har begrænset fradragsret for udgifterne.
Det godtgjorte beløb  

 skal i så fald ikke medregnes til lønmodtagerens indkomst, heller ikke hvor  

 lønmodtageren har en selvstændig indkomstmæssig interesse i  

 repræsentationsudgifternes afholdelse.
 "Udlæg efter regning" foreligger, hvor de af lønmodtageren  

 afholdte udgifter refunderes af arbejdsgiveren mod dokumentation i form af  

 eksterne udgiftsbilag.
A.B.1.10 Diverse goder, herunder frynsegoder Lønmodtagere opnår ofte økonomiske fordele i kraft af  

 ansættelsesforholdet.
Der tænkes her især på de såkaldte frynsegoder, hvorved  

 forstås goder, som hverken kan anses som egentlig kontantløn eller som  

 naturalydelser, der som en del af lønnen oppebæres i tilknytning til  

 kontantlønnen, såsom fri kost og logi, egentlig tjenestebolig mv.
Der er ikke tvivl om, at værdien af frynsegoder principielt skal medregnes  

 til den personlige indkomst.
Det er ikke adgangen til goderne, men værdien af  

 godernes udnyttelse, der er skattepligtig.
Det problematiske er værdiansættelsen.
For de fleste af de her omhandlede  

 goder gælder, at der skal være tale om en væsentlig fordel, før beskatning  

 kommer på tale, og der skal tages hensyn til, om den skattepligtige også  

 normalt ville udnytte eller benytte godet, og herved hvad besparelsen i den  

 almindelige privatudgift er, se nærmere nedenfor.
 Vedrørende den skattemæssige behandling af goder såsom fri kost, fri  

 beklædning, fri bolig, herunder sommerbolig, fri bil, fri telefon samt  

 frirejser henvises til A.B.1.8.
* Det bemærkes, at reglerne for beskatning af frynsegoder er ændret fra og  

 med indkosmtåret 1994. * A.B.1.10.1 Medarbejderaktier og -obligationer I LL § 7 A og LOSI § 16 er der fastsat regler om godkendelse af  

 henholdsvis medarbejderaktieordninger og medarbejderobligationsordninger.
Til  

 lovbestemmelserne knytter sig bek.nr. 769 af 19. nov. 1990 og skm.cirk. nr.  

 96 af 22. juni 1993.
A.B.1.10.1.1 Medarbejderaktier ifølge tegningsret LL § 7 A, stk. 1 Ifølge LL § 7 A, stk. 1, kan skatteministeren tillade, at værdien af den  

 ret, som et selskab giver de ansatte til at tegne aktier eller andelsbeviser  

 i selskabet, ikke skal medregnes i de ansattes skattepligtige indkomst.
Hvis  

 tilladelse gives, anses aktierne mv. ved senere afståelse for anskaffet til  

 den pris, som de ansatte har erhvervet dem for.
 Anmodning efter LL § 7 A, stk. 1, indsendes til den told- og skatteregion,  

 hvor virksomheden har hjemsted (i Københavns og Frederiksberg kommuner det  

 pågældende skattedirektorat). Afgørelsen kan påklages til Told- og  

 Skattestyrelsen, men ikke indbringes for anden administrativ myndighed, jf.  

 skm.bek. nr. 417 af 6. jun. 1991.
Det er en betingelse for at opnå tilladelse til en  

 medarbejderaktieordning, at ansøgningen er forsynet med attestation fra  

 selskabets revisor om rigtigheden af de afgivne oplysninger, jf.
LL § 7 A,  

 stk. 8.
 De aktier, som medarbejderne kan erhverve, kan hidrøre fra tegningsret til  

 aktier i forbindelse med udvidelse af selskabets aktiekapital eller fra  

 selskabets beholdning af egne aktier.
En ordning hvorefter medarbejderne erhverver aktier fra selskabets  

 hovedaktionær kan ikke godkendes.
En udenlandsk regering besluttede i  

 forbindelse med privatisering af et statsejet selskab at tilbyde en del af  

 aktierne til selskabets medarbejdere, der fik ret til at købe aktierne til  

 favørpris.
For de i Danmark ansatte medarbejdere kunne ordningen ikke  

 godkendes i henhold til LL § 7 A, stk. 1, idet denne bestemmelse forudsætter,  

 at det er selskabet, der giver de ansatte en sådan ret.
 En ordning, hvorefter medarbejderne havde adgang til på et senere  

 tidspunkt (efter 5 til 7 år) at erhverve aktier, kunne ikke godkendes efter  

 LL § 7 A, fordi der ikke var tale om en aktuel aktieerhvervelse, men om et  

 aktietilsagn, Skat 1988.11.693.
 Medarbejderaktier skal have samme rettigheder, som selskabets øvrige  

 aktier i samme klasse, således at vilkår, der alene gælder for  

 medarbejderaktier, f.eks. om indløsningspligt, ikke anerkendes, skd. 31.10.  

 Se dog nedenfor om særreglen vedr. medarbejderaktier i sambeskattede  

 datterselskaber.
 Medarbejderaktieklassen kan derimod godt tillægges yderligere rettigheder.  

 Der er således i et ikke-børsnoteret selskab godkendt en ny aktieklasse, der  

 bl.a. omfatter medarbejderaktier, i hvilken der ud over de rettigheder, som  

 er tillagt selskabets øvrige aktier, tillægges aktiebesidderne en  

 indløsningsret.
 Medarbejdernes erhvervelse af konvertible obligationer kan ikke  

 sidestilles med erhvervelse af aktier.
 En medarbejderaktieordning, hvorefter de ansatte kan nytegne eller købe  

 aktier af selskabets beholdning af egne aktier, kan ikke godkendes, såfremt  

 aktierne udbydes til en lavere kurs end pari.
 Adgangen til at erhverve medarbejderaktier skal stå åben for alle ansatte  

 i selskabet, således at ingen gruppe af ansatte bliver særligt favoriseret.  

 Begrænsninger, der er fastsat efter almene kriterier kan dog anerkendes.  

 Således kan adgangen til at erhverve aktier være betinget af, at  

 medarbejderen har været ansat i virksomheden eller til denne knyttede  

 virksomheder i en vis kortere tid - op til 3 år er godkendt - og  

 tegningsrettens omfang kan variere for forskellige grupper af ansatte.  

 Grupperne kan være opdelt efter tilknytningen til virksomheden  

 (moderselskab-datterselskab), efter arbejdets varighed (heltid-deltid), efter  

 anciennitet, efter aflønning eller efter en kombination af disse kriterier.  

 Selskabets bestyrelsesmedlemmer kan kun omfattes af en  

 medarbejderaktieordning, hvis de er ansat i selskabet.
 Som ansatte i et selskab kan også medregnes ansatte i dette selskabs  

 datter- og datterdatterselskaber.
 Medarbejdere i uddannelsesstillinger, såsom praktikanter og EFG-lærlinge,  

 kan holdes uden for ordningen.
Medarbejderen skal på erhvervelsestidspunktet være ansat i uopsagt  

 stilling i selskabet.
Undtagelse kan dog gøres for dem, der er ansat på  

 erhvervelsestidspunktet, men som på grund af alder er opsagt til  

 pensionering.
En medarbejder, der havde været udlånt til en fabrik i udlandet, men  

 agtede senere at genindtræde i sin stilling i selskabet, blev sidestillet med  

 de øvrige medarbejdere med hensyn til at tegne medarbejderaktier, idet den  

 pågældende fortsat var tilknyttet selskabets pensionsordning.
Udsendte  

 medarbejdere, der har kontraktsmæssig ret til genansættelse i selskabet med  

 anciennitet regnet fra det oprindelige ansættelsestidspunkt, kan ligeledes  

 deltage i medarbejderaktieordningen.
Der kan godkendes medarbejderaktieordninger for de ansatte i danske  

 datterselskaber og filialer af udenlandske moderselskaber, således at de i  

 danske datterselskaber og filialer ansatte på samme vilkår som medarbejderne  

 i det udenlandske selskab kan udnytte retten til at tegne aktier i dette til  

 en fordelagtig kurs.
Det er en betingelse, at de tegnede aktier båndlægges i  

 et dansk pengeinstitut.
Der skal være fastsat et maksimumsbeløb for den enkelte medarbejders  

 adgang til at tegne aktier i selskabet.
Tegningsadgangen skal stå i et  

 rimeligt forhold til medarbejderens aflønning i selskabet.
Ifølge fast  

 praksis er denne passus fortolket på den måde, at 10% af den enkelte  

 medarbejders årsløn for det pågældende indkomstår er øvre grænse for adgangen  

 til at tegne aktier, se TOLD*SKAT Nyt 1992.6.192.
Hvor der i en ordning efter LL § 7 A, stk. 1, er stillet et bestemt  

 aktiebeløb til medarbejdernes disposition, skal der være fastsat regler om  

 reduktion ved eventuel overtegning, og regler om hvorledes der i tilfælde af  

 undertegning skal forholdes med restbeløbet.
Det kan være bestemt, at  

 aktiekapitalen alene skal udvides med de af medarbejderne tegnede beløb, at  

 medarbejderne i en supplerende tegningsrunde kan tegne yderligere aktiebeløb,  

 at restbeløbet kan tegnes af de hidtidige aktionærer, eller evt. at beløbet  

 kan tegnes af en fond.
Vedrørende de krav der stilles til en sådan fonds  

 vedtægter henvises til skm.cirk.nr. 96 af 22. juni 1993 pkt. 3.4.1.
 Tilladelse efter § 7 A gives normalt kun for et år ad gangen.  

 Undtagelsesvis kan tilladelse dog gives med virkning for medarbejdernes  

 aktieerhvervelse i det år, aktieemissionen eller udlodningen er besluttet,  

 eller tilbud om køb er fremsat, og det derpå følgende regnskabsår.
Særregel om medarbejderaktier i sambeskattede datterselskaber Efter SSL § 31, stk. 2, kan der opnås tilladelse til sambeskatning, selv  

 om datterselskabet udsteder medarbejderaktier, der er omfattet af LL § 7 A,  

 til sine ansatte.
Sambeskatning kan dog kun opnås, hvis selskabet har betinget udstedelsen  

 af medarbejderaktierne af, at aktierne kun må tilbagesælges til selskabet.  

 Ved medarbejderens død skal aktierne tilbagesælges til selskabet.
Aktierne må  

 således ikke være omsætningspapirer, hvilket skal fremgå af aktiebrevet.  

 Selskabet har en modsvarende pligt til at tilbagekøbe aktierne.
 Når forannævnte betingelse om tilbagesalg er opfyldt, kan sambeskatning  

 opnås, uanset hvor stor en andel af aktiekapitalen medarbejderaktierne udgør.
Medarbejderaktier, der i henhold til den pålagte tilbagesalgsforpligtelse  

 sælges til selskabet, er ikke omfattet af LL § 16 B, stk. 1, men af ABL.  

 Dette gælder dog ikke, hvis medarbejderaktionæren tillige er hovedaktionær i  

 selskabet efter § 19a, stk. 2-4 i PSL.
For hovedaktionæren, der sælger  

 medarbejderaktier, er afståelsessummen således omfattet af LL § 16 B, stk. 1,  

 med adgang til eventuel dispensation efter samme bestemmelses stk. 2.
* For tilbagesalg inden den 19. maj 1993 kan henvises til § 4, stk. 2 og 3  

 i ABL med adgang til evt. dispensation efter LL § 16 B, stk. 6. * Båndlæggelse Det er ufravigelige betingelser, at medarbejderen personligt udnytter  

 tegningsretten, samt at der ikke kan ske overdragelse, pantsætning eller  

 anden råden over aktierne før 5 år efter udløbet af det kalenderår, hvor  

 erhvervelsen har fundet sted, jf.
LL § 7 A, stk. 6.
 Dette sikres ved, at aktierne båndlægges i et og samme pengeinstitut eller  

 et andet kontoførende institut efter værdipapircentralloven, se hertil  

 TOLD*SKAT Nyt 1991.14.786.
* For selskaber, som ikke har udstedt aktiebrev/anpartsbevis gælder der en  

 særlig båndlæggelsespraksis.
I disse tilfælde kræves det, at selskabet en  

 gang hvert halve år sender det pengeinstitut, hvori de omhandlede  

 aktier/anparter er båndlagt, en udskrift af  

 aktiebogen/anpartshaverfortegnelsen, således at det er muligt at påse om  

 lovens båndlæggelseskrav overholdes.
Udskriften skal bekræftes af selskabets  

 revisor.
Denne særlige praksis anvendes dog ikke for selskaber hvis aktier/anparter  

 er registreret i Værdipapircentralen. * Båndlæggelsen hæves dog før periodens udløb, hvis medarbejderen afgår ved  

 døden, eller hvis han efter reglerne i lov om social pension bliver  

 berettiget til at modtage højeste eller mellemste førtidspension.
 Hvis der i en medarbejderaktieordning indgår en puljeordning, hvor  

 medarbejderne ejer et antal aktier i fællesskab, og hvor puljen i sin helhed  

 er båndlagt i hele bindingsperioden, uanset en eller flere medarbejderes død  

 eller alvorlige invalidering i dette tidsrum, udbetales de båndlagte midler  

 til medarbejderen eller dennes bo, efter båndlæggelsesperiodens udløb.
 Derimod tillades båndlæggelsen ikke ophævet, fordi medarbejderen f.eks.  

 bliver arbejdsløs og får vigende indtægter, eller fordi han får en stilling i  

 udlandet inden for koncernen gældende for en længere periode, og må realisere  

 sine aktiver her i landet for at skaffe midler til sin bosætning i udlandet.
Medarbejderen er i båndlæggelsesperioden afskåret fra at disponere over  

 aktierne.
Han vil således ikke i denne periode kunne modtage et tilbud om køb  

 af aktierne, selv om købesummen for aktierne båndlægges for den resterende  

 del af båndlæggelsesperioden.
Dog kan en medarbejderaktionær i et selskab,  

 der ophører ved fusion, forlange sine aktier indløst, hvis beløbet båndlægges  

 for restperioden, skd. 63.340, ligesom det er tilladt, at medarbejderaktier i  

 et aktieselskab ombyttes med tilsvarende aktier i moderselskabet, som i  

 forvejen ejer en betydelig del af aktiekapitalen i det pågældende selskab,  

 således at de ombyttede aktier i enhver henseende træder i stedet for de  

 oprindelige medarbejderaktier, herunder at båndlæggelsen efter ombytningen  

 omfatter de modtagne aktier.
Der kan i den forbindelse blive tale om  

 beskatning efter reglerne i ABL, skd. 66.249. Endvidere er tvangsindløsning  

 af medarbejderaktier i henhold til aktieselskabslovens § 20 b tilladt, hvis  

 indløsningsprovenuet båndlægges i restperioden.
Dog anses tvangsindløsning  

 for en afståelse i relation til de gældende regler om beskatning ved  

 afståelse af aktier, jf. vejledningen om aktionærer og selskaber.
Hvis  

 tvangsindløsningen herefter medfører beskatning, kan skatten afholdes af det  

 båndlagte indløsningsprovenu.
* For medarbejderaktier der som et led i en godkendt ordning var båndlagt  

 den 19. maj 1993 vil fortjeneste ved afståelse under båndlæggelsen ikke være  

 skattepligtig efter mere end 3 års ejertid.
Tab vil ikke være  

 fradragsberettiget eller modregningsberettiget. * I forbindelse med et skifte mellem ægtefæller kan medarbejderaktier, der  

 indgår i fællesformuen, udlægges til den anden ægtefælle med respekt af  

 båndlæggelsen, skd. 66.249 og skd. 68.17.
Båndlæggelsen omfatter tillige friaktier (fondsaktier), konvertible  

 obligationer, provenu ved salg af tegningsret og nytegnede aktier, når disse  

 erhvervelser vedrører de båndlagte medarbejderaktier.
Derimod udbetales  

 udbytte af aktierne i båndlæggelsesperioden og rente af båndlagt provenu.  

 Udbytter og renter er skattepligtige hos medarbejderen efter de almindelige  

 regler herom.
Ved udvidelse af et selskabs aktiekapital kan tegnings- og  

 aktierettigheder knyttet til båndlagte medarbejderaktier, som er erhvervet i  

 forskellige år, udnyttes ved sammenlægning af rettighederne, dog således, at  

 den 5-årige båndlæggelse af de herved erhvervede aktier regnes fra den sidst  

 stedfundne båndlæggelse.
Ligeledes kan tegningsrettigheder knyttet til frie  

 aktier benyttes til supplering af tegningsrettigheder fra den enkelte  

 medarbejderaktieemission under forudsætning af, at den derved erhvervede  

 aktiepost båndlægges indtil udløbet af den båndlæggelsesperiode, der gælder  

 for selve medarbejderaktien, skd.46.199. Derimod kan et provenu, som en  

 medarbejderaktionær har erhvervet ved salg af de til hans medarbejderaktier  

 knyttede tegningsretter, ikke anvendes inden for båndlæggelsesperioden til  

 nytegning af aktier i forbindelse med en ny aktieudvidelse i selskabet, skd.  

 38.208. Provenuet kan heller ikke anvendes til nytegning af aktier i  

 forbindelse med den aktieudvidelse, hvorfra provenuet stammer, uanset om det  

 er hensigten at lade båndlæggelsen omfatte de således nytegnede aktier.
Der gælder ikke særlige regler ved afståelse af medarbejderaktier efter  

 båndlæggelsesperiodens udløb eller efter frigivelse forinden som følge af  

 medarbejderens død eller alvorlige invaliditet.
Det er således ABL's  

 sædvanlige regler, der finder anvendelse.
Det er også ABL's sædvanlige regler, der skal anvendes, hvor det drejer  

 sig om beskatning af fortjeneste ved salg af tegningsret, knyttet til en  

 båndlagt medarbejderaktie, skd. 42.180. Anskaffelsestidspunktet for den  

 båndlagte moderaktie er tegningsdagen for denne aktie.
Medfører salget af  

 tegningsretten herefter, at avancen skal beskattes, kan den hertil svarende  

 skat afholdes af de kontante midler, der måtte være omfattet af den  

 pågældende båndlæggelse, skd. 44.33 og 46.197. En medarbejder kan afstå  

 aktieretter, der knytter sig til båndlagte medarbejderaktier, dog således at  

 en tilladelse alene omfatter sådanne overskydende aktieretter, der ikke kan  

 udnyttes umiddelbart til opnåelse af en fondsaktie, og således, at  

 båndlæggelsen omfatter det provenu, der opnås ved salg af de pågældende  

 aktieretter.
Hvis salget medfører beskatning, kan skatten afholdes af de  

 således båndlagte, kontante midler efter samme regler, som gælder ved salg af  

 tegningsretter, skd. 68.17.
 Medarbejderen anses formueskattepligtig af de båndlagte medarbejderaktier  

 m.m.
Salg efter båndlæggelsen * Der er vedtaget en særlig lempelig overgangsregel for medarbejderaktier,  

 som indgår i en godkendt medarbejderaktieordning efter ligningslovens § 7 A,  

 og som i henhold hertil var båndlagt den 19. maj 1993. Overgangsreglen gælder  

 dog ikke, hvis der er tale om hovedaktionæraktier.
Hovedprincippet i den særlige lempelige ordning, er, at aktiernes  

 handelsværdi ved båndlæggelsens ophør kan anvendes i stedet for  

 anskaffelsessummen ved en senere afståelse, jf. lov nr. 421 af 25. juni 1993,  

 § 19, stk. 4. Ved overgangsreglen sikres det, at den skattepligtiges  

 fortjenester og tab vedrørende perioden frem til båndlæggelsens ophør  

 behandles som hidtil.
Det vil sige, at fortjeneste ikke beskattes, og tab  

 ikke kan fradrages eller modregnes i andre fortjenester, når afståelsen  

 finder sted tre år eller mere efter erhvervelsen.
Overgangsreglen betyder, at handelsværdien på et fremtidigt tidspunkt kan  

 anvendes som anskaffelsessum for medarbejderaktier.
Når handelsværdien på et  

 senere tidspunkt anvendes som anskaffelsessum for medarbejderaktier, skal  

 disse aktier ved anvendelse af gennemsnitmetoden og first-in-first out  

 princippet holdes adskilt, hvis den skattepligtige både har båndlagte  

 medarbejderaktier og frie aktier i samme selskab.
Medarbejderaktierne må  

 derfor anses for en særlig aktieklasse da en fordeling af den samlede  

 anskaffelsessum ikke er mulig, når denne endnu ikke kendes.
Det er derfor som  

 en del af overgangsreglen for medarbejderaktier bestemt, at der ved  

 anvendelse af first-in-first out princippet og gennemsnitsmetoden ikke tages  

 hensyn til båndlagte medarbejderaktier, hvis anskaffelsessum endnu ikke er  

 kendt.
For at hindre skattearbitrage ved nytegning af aktier til overkurs i  

 forhold til aktiernes handelsværdi er det ved lov nr. 1117 af 22. dec. 1993  

 bestemt, at såfremt en aktionær, som har båndlagte medarbejderaktier, tegner  

 nye aktier i selskabet til overkurs, medfører dette, at retten til, at  

 anvende aktiernes handelsværdi ved båndlæggelsens udløb som anskaffelsessum,  

 bortfalder.
I disse tilfælde kan aktierne i stedet anses for erhvervet til  

 deres handelsværdi umiddelbart før nytegning til overkurs. * Se i øvrigt  

 afsnit S.G.
Opbevaringspligt * Indberetningspligten for medarbejderaktieordninger er med virkning fra  

 og med indkomståret 1993 erstattet af en opbevaringspligt, jf.
Skm. bek. nr.  

 1003 af 14. dec. 1993 om visse ligningslovsregler mv.
 Godkendelse af en medarbejderaktieordning er betinget af, at selskabet med  

 hensyn til hver af de medarbejdere, der i et år har erhvervet  

 medarbejderaktier, senest den 1. februar i det følgende kalenderår udarbejder  

 og opbevarer nærmere oplysninger herom.
 Oplysningerne skal omfatte:
1) medarbejderens navn, cpr.nr. og adresse.
Har den pågældende ikke  

 cpr.nr., oplyses fødselsdato, navn og adresse - ved udenlandsk adresse  

 tillige hjemland, 2) omfanget af et tillagt aktiebeløb tillige med oplysninger om aktiernes  

 handelsværdi på erhvervstidspunktet samt for så vidt angår ordninger efter  

 ligningslovens § 7 A, stk. 1, til hvilken favørkurs aktierne er erhvervet, og 3) tidspunktet for ervhervelsen og for båndlæggelsen af de erhvervede  

 aktier.
Oplysninger om medarbejderaktieordninger efter ligningslovens § 7 A, stk.  

 1, skal opbevares i 5 år, medens oplysninger om ordninger efter  

 ligningslovens § 7 A, stk. 2, skal opbevares i 7 år.
De nævnte årrækker  

 regnes fra udløbet af det kalenderår, hvori medarbejderaktierne er erhvervet.
Efter anmodning fra en skattemyndighed er selskabet forpligtet til at give  

 skattemyndigheden meddelelse om de opbevaringspligtige oplysninger.
Dette  

 gælder dog kun indenfor den periode, hvori selskabet skal opbevare  

 oplysningerne. * Selskabets fradragsret Hvis et selskab som led i en medarbejderaktieordning afhænder aktier af  

 selskabets beholdning af egne aktier til de ansatte til en lavere kurs end  

 selskabets erhvervelseskurs, anses de egne aktier i skattemæssig henseende  

 for afstået af selskabet til aktiernes handelsværdi på afståelsestidspunktet,  

 således at avance eller tab opgjort som forskellen mellem aktiernes  

 handelsværdi på afhændelsestidspunktet og anskaffelsesværdien behandles efter  

 de i almindelighed gældende aktieavancebeskatningsregler, jf.
LL § 7 A, stk.  

 3. Omvendt kan selskabet som driftsudgift fratrække forskellen mellem  

 handelsværdien og den værdi, til hvilken aktierne overdrages medarbejderne,  

 jf. § 7 A, stk. 4.
 Derimod har selskabet ikke fradragsret i forbindelse med medarbejdernes  

 nytegning af medarbejderaktier til favørkurs.
A.B.1.10.1.2 Medarbejderaktier ved udlodning LL § 7 A, stk. 2 Ifølge bestemmelsen i LL § 7 A, stk. 2, kan skatteministeren tillade at  

 værdien af udbytteandele eller lignende, som et selskab udlodder til de  

 ansatte i form af aktier, ikke skal medregnes i de ansattes skattepligtige  

 indkomst.
Indkomstskattefritagelsen omfatter højst en udlodning på 6.000 kr.  

 årligt til hver ansat.
Hvis tilladelse gives og medarbejdsaktierne erhverves  

 vederlagsfrit er anskaffelsessummen 0 kr, ved opgørelse af evt. skattepligtig  

 fortjeneste.
 Selskabet kan ved opgørelsen af sin skattepligtige indkomst fratrække de  

 udloddede udbytteandele som driftsudgift.
 Anmodning efter LL § 7 A, stk. 2, indsendes til den told- og skatteregion,  

 hvor virksomheden har hjemsted (i Københavns og Frederiksberg kommuner det  

 pågældende skattedirektorat).
 Afgørelsen kan påklages til Told- og Skattestyrelsen, men ikke indbringes  

 for anden administrativ myndighed, jf. skm.bek.nr. 417 af 6. jun. 1991.
Det er en betingelse for at opnå tilladelse til en  

 medarbejderaktieordning, at ansøgningen er forsynet med en attestation fra  

 selskabets revisor om rigtigheden af de afgivne oplysninger, jf.
LL § 7 A,  

 stk. 8.
 Der kan både være tale om nyudstedelse af aktier og overdragelse af  

 selskabets beholdning af egne aktier.
 Reglen omfatter aktieselskaber og anpartsselskaber.
Selskabet kan som foran nævnt højst skattefrit udlodde 6.000 kr. årligt  

 til hver ansat.
Hvis aktiernes værdi overstiger denne beløbsgrænse, er  

 medarbejderen personligt indkomstskattepligtig af det overskydende beløb.
Selskabet kan i sin indkomst fratrække såvel udbytteandele, der udloddes  

 inden for den skattefri beløbsgrænse på 6.000 kr., som beløb, der udloddes  

 udover denne beløbsgrænse.
De fradragsberettigede udlodninger skal i øvrigt  

 betragtes som almindelige driftsomkostninger.
Ved afhændelse af aktier af selskabets beholdning af egne aktier gælder de  

 almindelige aktieavancebeskatningsregler for selskabet, jf.
LL § 7 A, stk. 3  

 og 4.
Værdiansættelsen Kursfastsættelsen af aktierne foretages efter reglerne i ovennævnte  

 skm.cirk. nr. 96 af 22. juni 1993 pkt. 3.3.
 Båndlæggelse mv.
Det er en betingelse, at der ikke kan ske overdragelse, pantsætning eller  

 anden råden over aktierne før 7 år efter udløbet af det kalenderår, hvor  

 erhvervelsen har fundet sted.
Dette sikres ved, at aktierne båndlægges i et  

 pengeinstitut, jf. ovenfor om ordninger efter LL § 7 A, stk. 1.
 Det er endvidere en betingelse, at de udloddede aktier har mindst samme  

 stemmeværdi som de aktier i selskabet, der har størst stemmeværdi.
 Det kan dog tillades, at sidstnævnte betingelse fraviges for selskaber,  

 der står i koncernforbindelse med en fond, jf. aktieselskabslovens § 2, stk.  

 1 og 2. Det er en betingelse for fravigelse fra kravet om  

 medarbejderaktiernes fulde stemmeværdi, at den pågældende fond anvender hele  

 sit overskud til erhvervsaktive investeringer eller almenvelgørende formål,  

 samt at medarbejderaktiernes stemmeværdi i så fald svarer til højeste  

 stemmeværdi for de af selskabets aktier, der er i omsætning.
 En fond, hvis vedtægter åbnede mulighed for at yde økonomisk støtte til  

 stifterens descendenter, fandtes ikke at anvende hele sit overskud til  

 erhvervsmæssige investeringer eller almenvelgørende formål.
 Om de betingelser, hvorunder ordninger efter LL § 7 A, stk. 2, kan  

 godkendes, henvises i øvrigt til fremstillingen ovenfor om ordninger efter LL  

 § 7 A, stk. 1.
A.B.1.10.1.3 Medarbejderobligationer ved udlodning LOSI § 16 Efter bestemmelsen i LOSI § 16 kan skatteministeren tillade, at  

 udbytteandele eller lignende, som en arbejdsgiver udreder til personer, der  

 er ansat i hans virksomhed, ikke skal medregnes ved opgørelsen af modtagerens  

 indkomst.
Det er en betingelse, at der udstedes obligationer af  

 arbejdsgiveren for disse udbytteandele, og skattefritagelsen omfatter kun  

 selve værdien af de tildelte obligationer, men ikke disses senere afkast.
Der  

 henvises i øvrigt til pkt. 3.5. i skm.cirk.nr. 96 af 22. juni 1993 om  

 ligningsloven.
 Hvis de udloddede udbytteandele overstiger et årligt beløb på 200 kr. til  

 hver medarbejder, skal arbejdsgiveren betale en afgift på 50 pct. af det  

 beløb, hvormed obligationernes værdi overstiger 200 kr.
 Virksomheden kan fratrække såvel værdien af de udloddede obligationer som  

 en eventuel afgift i sin skattepligtige indkomst som en driftsomkostning.
Afgiftsbeløbet er indkomstskattefrit for arbejdstageren, jf.
LOSI § 16,  

 stk. 1 in fine.
Arbejdsgiverens berigtigelse af afgiftsbeløbet sker ved uopfordret  

 indbetaling heraf til Told- og Skatteregion Maribo senest en måned efter  

 meddelelse om godkendelse respektive fornyet godkendelse af en  

 medarbejderobligationsordning.
Arbejdsgiveren er endvidere oplysningspligtig  

 i henhold til SKL § 10 A vedrørende rentetilskrivningen på  

 medarbejderobligationerne.
 Reglerne kan anvendes såvel af arbejdsgivere, der driver virksomhed i  

 selskabsform, som af arbejdsgivere i personligt ejede virksomheder.
 Anmodning efter LOSI § 16 indsendes til told- og skatteregionen - i  

 Københavns og Frederiksberg kommuner det pågældende skattedirektorat (den  

 region, henholdsvis kommune, hvor virksomheden har hjemsted), hvis afgørelse  

 kan påklages til Told- og Skattestyrelsen.
 Styrelsens afgørelse kan ikke indbringes for anden administrativ  

 myndighed, jf. skm.bek.nr. 417 af 6. juni 1991.
Godkendelse af en ordning vedr. medarbejderobligationer gælder kun for et  

 år ad gangen og forudsætter, at obligationerne båndlægges i et bestemt  

 pengeinstitut i 5 år.
Båndlæggelsen regnes fra og med udløbet af det  

 kalenderår, hvori obligationerne erhverves.
Om båndlæggelsen gælder  

 tilsvarende regler som for medarbejderaktier, se A.B.1.10.1.1.
For at opnå godkendelse af en medarbejderobligationsordning, skal adgangen  

 til at erhverve obligationer stå åben for alle ansatte i virksomheden, og  

 således at ingen gruppe af ansatte bliver særligt favoriseret.
Begrænsninger  

 fastsat efter almene kriterier kan anerkendes, jf. vedrørende  

 medarbejderaktier i A.B.1.10.1.1.
 Til ansatte i selskaber kan også medregnes ansatte i datterselskaber og  

 datterdatterselskaber.
Med ansøgningen må følge udkast til de pågældende obligationer samt  

 oplysning om, til hvem obligationerne agtes udstedt, personnummer, adresse og  

 stilling i virksomheden samt størrelsen af det obligationsbeløb, som agtes  

 tillagt til hver af de på fortegnelsen opførte personer.
Endvidere må der  

 indsendes oplysning om aflønningen i det sidst forløbne regnskabsår for de på  

 fortegnelsen opførte personer, og så vidt muligt om tidspunktet for de  

 pågældendes ansættelse i virksomheden.
 Ifølge en vejledende praksis kan værdien af de tildelte  

 medarbejderobligationer incl. afgiften ikke overstige 10 pct. af den enkelte  

 medarbejders årsløn.
Værdiansættelsen Kursfastsættelsen af obligationerne foretages efter reglerne i skm.cirk.  

 nr. 96 af 22. juni 1993 pkt. 3.5., og beregnes af Told- og Skatteregion  

 København 2 (Nord).
 De i KGL fastsatte mindstekrav til pålydende rente på  

 udstedelsestidspunktet gælder også for medarbejderobligationer.
 Opfylder obligationen ikke mindstekravet, skal en eventuel kursgevinst  

 beskattes efter reglerne i KGL.
A.B.1.10.1.4 Konvertible obligationer Ligningsrådet har vedtaget, at lønaccessorier i form af medarbejderes  

 erhvervelse af konvertible obligationer fra det selskab, hvori de er ansat,  

 skal indkomstbeskattes på erhvervelsestidspunktet, jf.
SL § 4, Skat  

 1990.7.554-557.
 Det er udtryk for en praksisændring, idet man tidligere beskattede  

 lønaccessoriet på udnyttelsestidspunktet, jf. bindende forhåndsbesked i Skat  

 1988.6.355.
A.B.1.10.2 Funktionærrabatter I en række virksomheder kan de ansatte udtage varer til eget brug enten  

 uden vederlag eller til en pris, der er lavere end den sædvanlige  

 udsalgspris.
Disse goder er principielt skattepligtige, jf.
SL § 4, men i praksis har  

 man undladt beskatning, såfremt goderne ikke indebærer en væsentlig fordel  

 for de ansatte.
Selve adgangen til goderne er ikke skattepligtig, men alene  

 værdien af godernes udnyttelse.
Der skal vises en vis tilbageholdenhed ved værdiansættelsen af et sådant  

 gode.
Under hensyn til ønsket om en skattemæssig ligestilling mellem  

 lønmodtagere og erhvervsdrivende, der efter gældende praksis kan udtage varer  

 af eget varelager til indkøbs- eller fremstillingspris uden beskatning, skal  

 der således ikke ske beskatning af den opnåede rabat hos de ansatte i det  

 omfang, købsprisen ikke er mindre end virksomhedens indkøbs- eller  

 fremstillingspris.
En bogholder, der var ansat i en tømmerhandel og som lod opføre et  

 énfamilieshus til eget brug, opnåede i forbindelse med køb af  

 materialer i tømmerhandelen rabat på ca. 10.000 kr.
Da denne rabat ikke  

 bragte hans indkøbspris ned under arbejdsgiverens indkøbspris, blev han ikke  

 beskattet af rabatten, jf. tilsvarende afgørelse i lsr. 1980.195, hvor en  

 uddeler gennem foreningen havde opnået rabatter på 16.422 kr. på indkøbte  

 byggematerialer til sin private villa.
 Ifølge Skat 1987.9.664 forelå der efter Landsskatterettens opfattelse ikke  

 en skattepligtig økonomisk fordel ved, at en arbejdstager havde købt en bil  

 af sin arbejdsgiver til en lavere pris end brugtvognskatalogprisen.  

 Arbejdsgiveren havde efter det oplyste solgt et større antal biler til  

 medarbejderne, men alle priser var fastsat efter nøje, individuel vurdering.
 Derimod blev en ansat hos en automobilimportør anset for  

 indkomstskattepligtig af funktionærrabat opnået i forbindelse med køb af ny  

 bil, idet den ansattes kontinuerlige køb og salg af biler ikke ansås for køb  

 af "varer til eget forbrug", hvortil kom, at den opnåede rabat  

 havde indebåret en væsentlig fordel for ham, jf. lsr. 1983.55.
 Se også A.B.1.10.6 om fordelagtige køb hos arbejdsgiveren, A.B.1.10.1.4 om  

 konvertible obligationer og om lavt forrentede eller rentefri personalelån  

 A.B.1.10.14.
Særlige tilfælde Ligningsrådets anvisninger for særlige personalegruppers goder Ligningsrådet har vedtaget, at bryggeriarbejdernes ret til gratis øl på  

 arbejdet ikke beskattes.
For bryggeriarbejdere på bryggerier, hvor der efter  

 speciel aftale hver måned udleveres øl og vand til hjemtagning, har  

 Ligningsrådet vedtaget, at 50 pct. af værdien af de hjemtagne drikkevarer  

 beskattes.
 Med hensyn til fri tobak for de ansatte i A/S Skandinavisk Tobakscompagni  

 er det oplyst, at timelønnede gratis får udleveret 25-30 cigarer eller 50-60  

 cerutter eller 200 cigaretter om ugen, at funktionærer gratis får udleveret  

 150 cigarer eller 250 cerutter eller 800 cigaretter om måneden samt at  

 ledergruppen får dækket et personligt forbrug.
 Ligningsrådet har på denne baggrund vedtaget at beskatte den fri tobak med  

 2.000 kr. pr. år for timelønnede og funktionærer og med 2.500 kr. pr. år for  

 ledergruppen.
En række elforsyningsselskaber yder rabatter til nuværende og tidligere  

 ansatte.
Ligningsrådet har vedtaget, at sådanne rabatter til elselskabernes  

 medarbejdere og pensionister, kun skal beskattes, såfremt husstandens  

 el-forbrug overstiger 7.000 kWt, men i så fald beskattes hele rabatydelsen,  

 jf. lsr. 1983.145.
 Forsikringstegning mv.
 For ansatte i forsikringsselskaber gælder, at hvis forsikringstegning  

 hører under den ansattes arbejdsområde, indkomstbeskattes den ansatte af  

 provision af egne forsikringer, jf. lsr. 1961.9.
 Hvis forsikringstegning ikke hører under den ansattes arbejdsområde,  

 beskattes den ansatte derimod ikke af en udbetalt provision ved tegning af  

 forsikringer for sig selv, jf. f.eks. lsr. 1955.119 og 1960.106. I lsr.  

 1973.101 blev en kontorchef ikke anset skattepligtig af provision af egne  

 forsikringer, selv om han i det pågældende år havde haft en ikke ubetydelig  

 provisionsindtægt ved tegning af forsikring for en ven, da forsikringstegning  

 ikke i øvrigt kunne anses at høre under hans arbejdsområde.
 En kontorassistent i et forsikringsselskab blev anset for skattepligtig af  

 provision ved tegning af forsikringer for andre, og for egne forsikringer -  

 hvor præmien var fradragsberettiget - kunne alene nettopræmieydelsen  

 fradrages, dvs. efter fradrag af rabat eller provision, Skat 1988.10.603.
 Tegnes forsikringen ikke i eller gennem det selskab, hvor skatteyderen er  

 ansat, anses en fra et andet selskab modtagen provision ikke for en  

 funktionærrabat, men for skattepligtig indkomst, selv om tegning af  

 forsikringer ikke hører under skatteyderens arbejdsområde, lsr. 1973.30.
 Forsikringspræmier kan ikke fradrages med et større beløb end den reelle  

 præmiebetaling, uanset om rabatten er ydet i form af nedsættelse af  

 præmiebetalingen eller ved kontant udbetaling af rabatten, lsr. 1976.119 og  

 Skat 1988.10.603.
En skatteyder blev anset for berettiget til fuldt ud at fratrække den af  

 ham betalte årlige livsforsikringspræmie, selv om hans ægtefælle, som ansat i  

 forsikringsselskabet, fik udbetalt en éngangsprovision for tegningen  

 af forsikringen, jf.
Skat 1987.2.136.
 A.B.1.10.3 Frirejser og rabatrejser med fly for ansatte i flyselskaber mv.
1. Værdien af frirejser og rabatrejser med fly er i princippet  

 skattepligtig indkomst.
Beskatning skal dog kun ske, hvis der er tale om en  

 væsentlig økonomisk fordel for modtageren.
 2. Ligningsrådet har vedtaget, at frirejser og rabatrejser med fly for  

 ansatte i flyselskaber mv. inden for de nordiske lande og Hamburg ikke skal  

 beskattes.
 For fri- og rabatrejser herudover kan der ved indkomstopgørelsen bortses  

 fra én fri- eller rabatrejse om året, medens yderligere frirejser mv.  

 værdiansættes til 50 pct. af den pris, der gælder i almindelig handel, med  

 fradrag af den ansattes egen betaling.
 3. Ligningsrådet har endvidere i medfør af skattekontrollovens § 8 D  

 pålagt flyselskaber, der er hjemmehørende eller har fast driftsted her i  

 landet, at give oplysning om frirejser mv. på oplysningssedlen for  

 modtageren.
 Se A.B.1.8.10 vedr. fri rejse med fly mellem hjem og arbejdsplads.
SAS Ligningsrådet har for ansatte mv. i SAS fastsat beløbssatser, der anvendes  

 for fri- og rabatrejser inden for nedennævnte zoner:
A.
Værdien af én rejse inden for kalenderåret ansættes til 0 kr.  

 for hver af følgende personer: Ansat personale her i landet samt disses  

 ægtefæller og børn, pensionister og ansattes efterladte. Ægteskabslignende  

 forhold sidestilles med ægteskab.   

 Rejser herudover værdiansættes til følgende beløb pr. person over 12 år:
 For børn under 2 år ansættes værdien til 0 kr., medens værdien for børn  

 under 12 år ansættes til det halve af de nævnte satser.
B.
Frirejser og 90 pct.-rabatrejser til ansattes pårørende og andre, der  

 ikke er omfattet af den særlige værdiansættelsesordning, medregnes til den  

 ansattes indkomst med rabattens beløb.
C.
For styrelses- og bestyrelsesmedlemmer ansættes frirejser og 90  

 pct.-rabatrejser til 50 pct. af rejsens billetpris ved køb i almindelig  

 handel.
D.
Andre personer, der modtager frirejser og 90 pct.-rabatrejser, er ikke  

 omfattet af de ovennævnte særlige værdiansættelsesordninger.
Oplysning skal  

 meddeles om den almindelige billetpris for den tildelte rejse.
A.B.1.10.3.1 Frirejser med tog.
Statsbanepersonale Med hensyn til frirejser for statsbanepersonalet påhviler det  

 Generaldirektoratet for Statsbanerne at give skattemyndighederne oplysning om  

 de hvert år til den enkelte funktionær udstedte frirejsebilletter til  

 udenlandsrejser.
Af praktiske grunde gives der kun oplysning om rejser udover  

 Hamburg i syd og Stockholm/Oslo i nord.
 Værdien af frirejser til ansatte hos DSB ansættes ifølge Ligningsrådets  

 vedtagelse således:
 Der kan bortses fra værdien af én rejse inden for kalenderåret  

 efter ansattes eget valg.
 Rejser derudover værdiansættes til:
 For børn under 2 år ansættes værdien til 0 kr., medens værdien for børn  

 under 12 år ansættes til det halve af nævnte sats.
 Der skal ikke ske beskatning af rejser med 50 pct.s rabat.
A.B.1.10.4 Kantinegoder Ansatte, der får gratis frokost i arbejdsgiverens kantine, er  

 skattepligtige af værdien heraf, og værdien ansættes til et beløb svarende  

 til besparelsen i den almindelige privatudgift.
For ansatte, der er omfattet af Ligningsrådets anvisning vedrørende  

 normalværdien af kost og logi, er værdien af et måltid ansat til 25 kr. pr.  

 dag, jf.
A.B.1.8.1.
 For ansatte, der ikke er omfattet af denne anvisning, fastsættes værdien  

 skønsmæssigt.
 Værdien af fri frokost for en kontorassistent blev fastsat til den af  

 Ligningsrådet vedtagne normalværdi af et måltid, 10 kr. (i 1976), selv om hun  

 henviste til, at hun kun havde spist tre stk. smørrebrød, som hun selv kunne  

 have lavet for ca. 1,35 kr. pr. stk. og som havde kostet arbejdsgiveren 1,74  

 kr. pr. stk., lsr. 1981.72.
Ansatte, der benytter sig af adgangen til at købe mad i arbejdsgiverens  

 kantine til en pris, der er lavere end virksomhedens  

 indkøbs-/fremstillingspris, eksklusive faste omkostninger, er principielt  

 skattepligtige af et beløb svarende til besparelsen i den almindelige  

 privatudgift.
I praksis beskattes de ansatte dog ikke, medmindre godet  

 indebærer en væsentlig fordel.
 Værdien af gratis kaffe eller the beskattes ikke.
 Ansatte, der helt eller delvis vederlagsfrit får udleveret spisekuponer  

 fra deres arbejdsgivere til benyttelse på restaurationer o.lign., anses for  

 indkomstskattepligtige af et beløb svarende til spisekuponernes pålydende  

 værdi med fradrag af egen betaling.
A.B.1.10.5 Gaver fra arbejdsgiveren Gaver i anledning af ansattes jubilæum eller arbejdsophør eller  

 arbejdsgiverens jubilæum blev tidligere i visse tilfælde anset som særlig  

 indkomst.
De betragtes nu som almindelig indkomst, men behandles i visse  

 tilfælde på en særlig lempelig måde.
Se A.B.1.4. Udgangspunktet for gaver fra  

 arbejdsgiveren er derfor, at disse behandles som almindelig personlig  

 indkomst.
 Dette gælder ubetinget for gaver, der består i kontante beløb, og kan ses  

 som udtryk for den almindelige regel, at ydelser i  

 arbejdsgiver/arbejdstagerforhold som udgangspunkt er skattepligtige som  

 almindelig indkomst.
Med hensyn til tingsgaver skal disse alene medregnes til indkomsten med  

 den værdi, de har for modtageren.
Efter praksis er denne ikke arbejdsgiverens  

 indkøbspris, men derimod et lavere skønnet beløb.
De såkaldte  

 lejlighedsgaver, dvs. gaver af begrænset værdi i særlige anledninger inden  

 for familie- og bekendtskabskredsen finder efter omstændighederne også  

 anvendelse på tilsvarende gaver fra arbejdsgiveren.
Der skal ved  

 overvejelserne om mulig skattepligt for disse henses til, om gaven overstiger  

 det niveau, der er det naturlige for en sådan lejlighedsgave.
Årlige gaver i form af naturalier i anledning af jul eller nytår beskattes  

 efter praksis kun, såfremt værdien overstiger 300 kr.
Kontanter og gavekort  

 beskattes fuldt ud.
A.B.1.10.6 Fordelagtige køb hos arbejdsgiveren Ved overdragelser fra en arbejdsgiver til en ansat kan der efter  

 omstændighederne blive tale om at beskatte den ansatte af et beløb svarende  

 til den økonomiske fordel, som den ansatte må anses at have opnået ved  

 handelen.
 I lsr. 1966.92 blev en ansat beskattet af differencen mellem en bils  

 faktiske handelsværdi og den erlagte købesum, idet retten fandt, at  

 købesummen ikke kunne forudsættes fastsat udelukkende efter sædvanlige  

 handelsmæssige overvejelser, da overdragelsen havde fundet sted fra en  

 arbejdsgiver til en ansat.
I lsr. 1969.29 købte en direktør, der var ansat i et aktieselskab, en  

 byggegrund af selskabet for 20.000 kr., medens handelsværdien skønnedes at  

 være 30.000 kr.
Retten fandt, at der ved den foretagne handel måtte anses at  

 foreligge en indkomstskattepligtig ydelse fra arbejdsgiveren på 10.000 kr.
I lsr. 1970.101 blev en bankdirektør beskattet af den økonomiske fordel,  

 han havde opnået ved at udnytte en køberet til en ejendom, som banken  

 tidligere havde erhvervet til ham, idet den omhandlede køberet var indrømmet  

 ham i nær tilknytning til hans ansættelse som overordnet funktionær.
Se også  

 A.B.1.10.2. om funktionærrabatter.
Hvis en arbejdsgiver stiller en PC'er til rådighed for medarbejderen i  

 dennes hjem, må det som udgangspunkt antages, at det sker med henblik på en  

 erhvervsmæssig benyttelse.
Der skal dog samtidig ske en vurdering af,  

 hvorvidt PC'eren benyttes privat.
En privat benyttelse er et naturalgode, der  

 er skattepligtigt efter SL § 4. Værdien af godet fastsættes ved skøn over den  

 enkelte medarbejders private benyttelse af PC'eren, se TOLD*SKAT Nyt  

 1992.8.246.
 A.B.1.10.7 Fri undervisning mv.
 Beløb, som arbejdsgiveren betaler for de ansattes skolegang, og værdien af  

 lærebøger, som arbejdsgiveren køber og stiller til rådighed for ansatte under  

 uddannelse, beskattes ikke.
Af lsr. 1981.18 fremgår, at udgift til kursusdeltagelse, herunder  

 befordringsudgifter, som afholdes af arbejdsgiveren, ikke beskattes hos  

 lønmodtageren, når han deltager i kurset "på arbejdsgiverens  

 foranledning og med henblik på arbejdet i dennes tjeneste." En kommunesekretær, der havde deltaget i Dansk kommunalkursus, blev ikke  

 beskattet af de af kommunen til det kommunale kursus betalte skolepenge, se  

 lsr. 1967.64.
Ansatte i revisionsfirmaer beskattes ikke af uddannelsesudgifter, der  

 afholdes af arbejdsgiveren i forbindelse med uddannelsen til statsautoriseret  

 revisor. * Se TOLD*SKAT Nyt 1993.7.348, hvor en revisorelev ej heller blev  

 beskattet af en af arbejdsgiveren udbetalt godtgørelse for  

 befordringsudgifter i forbindelse med elevens HD-studium.  

 Befordringsgodtgørelsen blev anset for en integreret del af de samlede  

 udgifter, som arbejdsgiveren havde afholdt i forbindelse med studiet, og som  

 efter praksis ikke beskattes hos den ansatte. * En overkonstabel ansås ikke for indkomstskattepligtig af forsvarets  

 tilskud på kr. 13.100 til kursusafgift på en landbrugsskole, idet forholdet  

 måtte sidestilles med tilfælde, hvor arbejdsgiveren betalte for en ansats  

 skolegang mv., lsr.1983.41.
Sygeplejeelever, der gennemgår forskolen på en sygeplejehøjskole, betaler  

 selv for undervisningen og opholdet, men modtager et indkomstskattepligtigt  

 statstilskud hertil.
Det beløb, eleven herefter selv kommer til at betale,  

 refunderes senere efter nærmere fastsatte regler af det hospital, på hvilket  

 eleven er ansat.
Disse refusionsbeløb skal medregnes ved opgørelsen af  

 modtagerens indkomst, skd.19.20.
A.B.1.10.8 Særlige belønninger Præmier, der udbetales til lønmodtagere for forslag til forbedring af  

 arbejdsmetoder o.lign. er personlig indkomst, se lsr.1970.115 og skd. 17.110,  

 vedrørende beskatning af penge og genstandspræmier, der ydes til statsansatte  

 for rationaliseringsforslag.
A.B.1.10.9 Ferielotteri og kunstforeninger Gevinster ved bortlodning i form af kontante tilskud eller ferierejser,  

 som arbejdsgiveren betaler, skal beskattes som personlig indkomst.
For  

 ferierejsers vedkommende henvises vedrørende værdiansættelsen til A.B.1.8.10.
Hvor midlerne til indkøb af de bortloddede ferierejser er tilvejebragt af  

 de ansatte selv, skal gevinsterne også medregnes i indkomsten, idet der ikke  

 er tale om en offentlig bortlodning, jf.
SL § 4 f.
 Udlodninger fra private kunstforeninger beskattes ligeledes som personlig  

 indkomst.
A.B.1.10.10 Løsøre til rådighed i hjemmet § 3, nr. 5 i skd.bek. nr. 505 af 20. okt. 1983 om ansættelsen af den  

 årlige værdi af brugsnydelser af indbo og andet løsøre ved beregning af gave-  

 og arveafgift (nu * skd. bek.nr. 699 af 16. okt. 1991 *) er af  

 Landsskatteretten anvendt ved ansættelsen af den skattemæssige værdi af  

 kunstværker samt fjernsyn til rådighed i hjemmet.
I lsr. 1978.125 blev en hovedanpartshaver anset for indkomstskattepligtig,  

 jf.
SL § 4b, af værdien af vederlagsfri benyttelse af malerier og  

 antikviteter, som tilhørte anpartsselskabet.
Selskabet havde ved udgangen af  

 1973 og 1974 investeret 519.037 kr. og 869.679 kr. i kunstværker mv., der  

 blev opbevaret hos hovedanpartshaveren.
Retten fandt, at værdien af de  

 benyttede kunstværker passende kunne ansættes til 6 pct. af de nævnte  

 investeringsbeløb.
I lsr. 1979.176 blev en chefredaktør anset for indkomstskattepligtig af  

 værdien af vederlagsfri benyttelse af fjernsyn i hjemmet, og værdien blev  

 ansat til 6 pct. p.a. af apparatets købesum med tillæg af den af  

 arbejdsgiveren betalte licens.
Da apparatet var placeret i hjemmet, fandt  

 retten, at man ikke ved værdiansættelsen kunne tage i betragtning, at  

 skatteyderen i kraft af sit erhverv havde interesse i at gøre sig bekendt med  

 fjernsynsudsendelserne.
A.B.1.10.11 Fri jagt Ansatte, der har adgang til fri jagt, kan ikke beskattes af jagtretten,  

 men alene af værdien af jagtudbyttet, se lsr. 1971.22 og 23, der dog begge  

 vedrører den skattemæssige behandling af adgangen til at udøve jagtret på  

 egen ejendom.
 A.B.1.10.12 Fri benyttelse af værksted mv.
 Ansattes fordel ved at kunne benytte arbejdsgiverens værksted og værktøj i  

 fritiden beskattes efter praksis ikke.
A.B.1.10.13 Firmafest Deltagelse i firmafester, hvortil arbejdsgiveren afholder udgifterne,  

 medfører ingen beskatning.
 Ansatte, der som kompensation for bortfald af eller manglende deltagelse i  

 firmafester får udleveret en anvisning, der for et bestemt beløb giver ret  

 til fortæring på hotel el.lign., skal medregne værdien af anvisningen med  

 dennes pålydende værdi.
A.B.1.10.14 Personalelån Ansatte, der har optaget lån hos eller gennem arbejdsgiveren, til en  

 lavere rente end mindsterenten, skal beskattes af den herved opnåede fordel.
 Fordelen medregnes til den personlige indkomst, mens et tilsvarende beløb  

 kan fradrages som yderligere renteudgift (kapitalindkomst).
 Beskatning hos den ansatte gælder tilsvarende, hvis den ansattes  

 ægtefælle, samlever, børn eller forældre har optaget lån i kraft af  

 ansættelsesforholdet.
 Se nærmere om opgørelsen af den skattepligtige fordel i SD-cirk. 1989-27.
 Cirkulæret finder kun anvendelse, hvis fordelen overstiger 1.200 kr. pr.  

 indkomstår.
A.B.2 Indkomstforhold for specielle grupper af lønmodtagere Dette afsnit indeholder en redegørelse for visse indkomstforhold - såvel  

 skattepligtige som skattefri indkomster - for specielle lønmodtagergrupper.  

 Med hensyn til de generelle regler for skattefri rejse- og  

 befordringsgodtgørelse henvises til afsnit A.B.1.7.1 og 2.
A.B.2.1 Boreplatforme Personer, der arbejder på boreplatforme er ikke omfattet af reglerne om  

 skattefri rejse- og befordringsgodtgørelse, idet disse ikke kan anses for at  

 være på "rejse" (jf.
A.B.1.7.2).
 Værdien af fri kost skal medregnes til indkomsten med * 50 kr. pr. dag.  

 Offshore-tillæg skal medregnes til den personlige indkomst.
A.B.2.2 Børnedagpleje Vederlag, der ydes for børnedagpleje, skal medregnes ved opgørelsen af  

 dagplejerens personlige indkomst, medens udgifterne ved plejen kan fratrækkes  

 ved opgørelsen af den skattepligtige indkomst, jf. afsnit A.F.2.2. om  

 fradrag.
Uden for den kommunale dagplejeordning kan det sociale udvalg yde hel  

 eller delvis betaling for dagpleje i "private, ikke-anerkendte  

 dagplejeforhold", der er etableret af barnets forældre på eget  

 initiativ.
Det sociale udvalg yder 1/1, 3/5 eller 2/5 af betalingen for  

 dagplejen, og beløbet udbetales direkte til dagplejeren.
Dagplejeindtægten er  

 i disse tilfælde B-indkomst, og der vil fra det sociale udvalg fremkomme  

 oplysningssedler vedrørende udbetalingerne med angivelse af, hvilken andel af  

 betalingen til dagplejeren ydelsen udgør.
 Vedrørende døgnplejevederlag henvises til A.B.4.6.
 A.B.2.3 Diakonisser m.fl.
 Diakonisser, der som led i ansættelsesvilkårene modtager frit ophold,  

 beskattes af værdien heraf med * 22.000 kr. i 1993.
 Ifølge Skattedepartementets afgørelse kan den hidtidige praksis, hvorefter  

 diakonisser alene er blevet beskattet af kost og logi samt personlige  

 fornødenheder, videreføres for så vidt angår diakonisser, der kun modtager  

 den nævnte indkomst fra Diakonissestiftelsen.
 For diakonisser, der har indkomst i øvrigt, som helt eller delvis afgives  

 til Diakonissestiftelsen, gælder derimod LL § 12 om begrænsning af  

 fradragsretten, se A.F.4.4.1.
Tilsvarende gælder Sct.
Lukas Stiftelsens søstre.
 Godtgørelse for udtræden af Diakonissestiftelsen anses for omfattet af nu  

 LL § 7 w.
A.B.2.4 Europaparlamentet Efter lov nr. 225 af 31. maj 1979 tilkommer der de danske repræsentanter i  

 Europa-Parlamentet et vederlag, der svarer til folketingsmedlemmers vederlag.  

 Vederlaget består af et grundvederlag og et omkostningstillæg.
Alene  

 grundvederlaget medregnes til indkomsten.
 Herudover dækker Europa-Parlamentet forskellige udgifter efter det af  

 Parlamentet fastsatte "Regulativ om omkostningsgodtgørelse og  

 godtgørelser til medlemmer af Europa-Parlamentet".
 1. Dagpenge og rejseudgifter til parlamentet: Beløbene anses som § 5 d  

 ydelser.
 2. Rejseudgifter til andre lande: Beløbene anses som § 5 d ydelser.
 3. Omkostningstillæg, der bl.a. skal dække rejseudgifter i eget land:  

 Beløbene er skattefri.
 4. Sekretariatsgodtgørelse: Godtgørelsen er skattefri.
 Medlemmer af Europa-Parlamentet anses ikke indeholdelsespligtige i henhold  

 til kildeskatteloven vedrørende eventuel udbetalt sekretærløn, som godtgøres  

 af Parlamentet.
 Den af Parlamentet ydede præmie til livsforsikring skal i medfør af PL §  

 56, stk. 1, medregnes til den personlige indkomst.
 Derimod skal den af Parlamentet ydede præmie til ulykkesforsikring ikke  

 medregnes til indkomsten.
A.B.2.5 Fagforeningsfunktionærer Til fagforbundenes funktionærer og tillidsmænd (fagforbundenes ansatte og  

 formænd, kasserere og andre bestyrelsesmedlemmer, sikkerhedsrepræsentanter og  

 tillidsmænd på de enkelte arbejdspladser) kan der udbetales skattefri rejse-  

 og befordringsgodtgørelser efter LL § 9, stk. 5, 2. pkt., jf. * T&S-cirk.  

 1992-18 *, hvis betingelserne herfor er opfyldt, se herom A.B.1.7.2.
 Til de pågældende kan der for mødedage uden overnatning udbetales  

 godtgørelse med følgende satser:
 Satserne for hel- og halvdagsmøder kan udbetales, når mødet afholdes mere  

 end 8 km fra arbejdsstedet, og under forudsætning af at udearbejdet  

 (mødedage) beslaglægger mindre end 50 pct. af arbejdstiden.
 Såfremt de pågældende ikke får udbetalt godtgørelse, men betingelserne  

 herfor er opfyldt, vil de i stedet kunne foretage fradrag i den  

 skattepligtige indkomst, se A.F.2.3.
Når der på rejser eller møder modtages fri fortæring, kan der ikke  

 udbetales skattefri godtgørelse.
Såfremt der modtages delvis fri fortæring,  

 reduceres godtgørelsen.
Se herom under A.B.1.7.2.
 Mødesatserne 75/150 kr. kan ikke benyttes ved møder med overnatning og  

 heller ikke for tilsluttende rejsedag.
Udbetaling af skattefri godtgørelse kan eventuelt ske i form af modregning  

 i løn.
Vedrørende fremgangsmåden henvises til A.B.1.7.2.
A.B.2.6 Folketinget I henhold til lov om valg til folketinget oppebærer folketingsmedlemmer et  

 grundvederlag samt et omkostningstillæg.
Grundvederlaget skal medregnes til  

 den personlige indkomst, hvorimod omkostningstillægget er skattefrit.
 Et eftervederlag til et udtrådt medlem af tinget beskattes som almindelig  

 - og ikke særlig - indkomst, jf. lsr. 1982.154.
 De bidrag, som en folketingskandidat modtager til sin valgkampagne,  

 beskattes ifølge praksis ikke.
A.B.2.7 Handelsrejsende Ligningsrådet har vedtaget, at der kan udbetales skattefri godtgørelse til  

 personer med udelukkende salgsopsøgende arbejde, som erhvervsmæssigt har  

 mindst 100 rejsedage årligt, hvor de kører mindst 100 km. pr. dag, se *  

 T&S-cirk. 1992.18, * samt TOLD*SKAT Nyt 1992.10.297.
 Ved tiltræden eller ophør af stilling i løbet af året reduceres kravet om  

 100 rejsedage forholdsmæssigt.
 Personer, der er ansat til at demonstrere varer med evt. samtidig salg  

 samt personer, der medbringer varer til samtidig salg, omfattes ikke af  

 reglerne.
 Godtgørelsen kan kun gives for dage, hvor den erhvervsmæssige kørsel har  

 udgjort mindst 100 km.
Udelukkende salgsopsøgende arbejde Dyrlæger ansat i landbrugets veterinære konsulenttjeneste kunne ifølge en  

 bindende forhåndsbesked fra Ligningsrådet ikke anvende reglerne, idet de ikke  

 havde udelukkende salgsopsøgende arbejde.
Rejsedage uden overnatning Til personer, der opfylder samtlige betingelser, og som ikke under rejsen  

 modtager hel eller delvis fri fortæring eller godtgørelse af udgiften, kan  

 der udbetales skattefri godtgørelse med 50 kr. pr. dag.
Beløbet dækker  

 merudgifter til kost og samt udgifter til telefon, porto, smårepræsentation  

 mv.
Rejse med overnatning Ved rejser med overnatning gælder de af Ligningsrådet fastsatte  

 almindelige regler for rejser, * T&S cirk. 1992-18, * se herom afsnit  

 A.B.1.7.2.
 En assurandør, der havde det meste af landet som rejseområde, er af  

 Landsskatteretten for indkomståret 1985 anset for berettiget til fradrag  

 efter reglerne for handelsrejsende, Skat 1989.7.534.
 Landsskatteretten har anset en lægebesøger, ansat i et medicinalfirma, for  

 berettiget til fradrag efter reglerne om handelsrejsende, selv om hun på  

 grund af de særlige regler for salg af lægemidler ikke kunne optage ordrer.  

 Landsskatteretten lagde vægt på, at hun havde et betydeligt rejseområde, der  

 medførte overnatning i et vist omfang, Skat 1989.7.534.
 Om evt. fradrag se A.F.2.5.
 A.B.2.8 Idrætsfolk m.fl.
 1. Amatøridrætsfolk.
Værdien af pokaler og medaljer er skattefri.
Det samme gælder frirejser og  

 forplejning i forbindelse med kampe og stævner samt transportgodtgørelse for  

 deltagelse i træning.
Kontante præmier, præmiechecks og værdien af præmier i form af varer er  

 skattepligtige.
Helt ubetydelige præmier - f.eks. "foderchecks" på  

 10-30 kr. til børn og unge ved ridestævner - kan der bortses fra ved  

 indkomstopgørelsen.
Der kan foretages fradrag i den skattepligtige indkomst for de udgifter,  

 der har været nødvendige for at opnå den skattepligtige præmieerhvervelse,  

 dvs. udgift til rekvisitter, medhjælpere mv. samt transport- og  

 opholdsudgifter i forbindelse med deltagelse i stævner og turneringer, i det  

 omfang idrætsudøveren kan dokumentere, at han selv har afholdt disse  

 udgifter.
Fradrag kan også godkendes for egne udgifter til deltagelse i  

 stævner, hvor den pågældende ikke har opnået præmie, men hvor præmiemulighed  

 har foreligget.
Endvidere kan der godkendes fradrag for transportudgifter og  

 merudgifter til kost mv. i forbindelse med træning. * En skatteyders  

 bibeskæftigelse som fodbolddommer ansås for hobbyvirksomhed.
Indtægten herved  

 skulle derfor opgøres efter nettoindkomstprincippet i SL § 4-6, således at  

 udgifterne i forbindelse med fodbolddommerhvervet kunne fragå i den  

 personlige indkomst inden for de modtagne vederlag.
TOLD*SKAT Nyt 1993,  

 13.650. * Ifølge skd. 56.49 er der ikke i LOSI § 17, stk. 1, hjemmel til at tillade,  

 at en betydelig præmie, som blev vundet ved en idrætskonkurrence, beskattes  

 som særlig indkomst.
 2. Ulønnet personale - udbetaling af omkostningsgodtgørelse.
 Ved omkostningsgodtgørelse forstås:
a.
Kilometergodtgørelse efter Ligningsrådets satser til spillere og  

 trænere for kørsel i egen bil, herunder kørsel med andre idrætsudøvere, samt  

 til forældre, som i egen bil kører for idrætsudøvende børn.
b.
Ydelser, der kun dækker udgifter til:
- telefon, porto og kontorartikler samt møder - sportstøj - vask og rensning af sportstøj.
c.
Dommervederlag på indtil 90 kr. pr. kamp.
 3. Lønnet personale.
Den udbetalte løn skal medregnes til den personlige indkomst.
Der kan  

 udbetales skattefri godtgørelse til dækning af udgifter til rejse, kørsel og  

 fortæring under rejse i henhold til Ligningsrådets satser, når betingelserne  

 i øvrigt er opfyldt, jf.
A.B.1.7.2.
 Naturalgoder - frirejser.
Værdien af fri bolig eller fri bil til lønnet personale skal medregnes til  

 den personlige indkomst efter de almindelige regler, jf.
A.B.1.8.3 og  

 A.B.1.8.5.
Hvis foreningen afholder udgift til rejse for en spillers ledsager, er  

 spilleren indkomstskattepligtig af værdien heraf.
Dette gælder dog ikke  

 ægtefælles og ledsagers deltagelse i fælles befordring til kampe eller  

 turneringer i andre byer.
A.B.2.9 Katolske præster og ordenssøstre Ifølge de gældende regler for optagelse og medlemsskab i et katolsk  

 ordenssamfund er katolske præster (ordenspræster) og ordenssøstre (nonner)  

 livsvarigt forpligtede til at afgive al deres indtægt (f.eks. lønindtægt,  

 folkepension eller formueudbytte) til ordenssamfundet.
 Efter hidtidig praksis har de pågældende ikke skullet medregne eventuelle  

 indtægter ved indkomstopgørelsen, men alene værdien af fri kost og logi og  

 øvrige personlige fornødenheder, som ordenssamfundet yder.
 Ifølge Skattedepartementets afgørelse kan den beskrevne praksis  

 videreføres for så vidt angår personer, der kun modtager den nævnte indkomst  

 fra ordenssamfundet.
 For ordensmedlemmer, der har indkomst i øvrigt, som de helt eller delvis  

 afgiver til ordenen, gælder derimod LL § 12 (om begrænset fradragsret), se  

 A.F.4.4.1.
* Landsskatteretten har i kendelse af 28. maj 1993 afgjort, at de  

 indtægter, som en ordenssøster i et kloster inden for den Romersk Katolske  

 kirke havde ved arbejde udenfor klosteret, og som hun videregav til  

 klosteret, ikke var omfattet af den begrænsning i fradragsretten, som blev  

 indført i 1987. Hun var derfor ikke skattepligtig af beløbet.
TOLD*SKAT NYT  

 1993.14681. Kendelsen er af skatteministeriet indbragt for domstolene. * Verdenspræster tilhører ikke ordenssamfundet, hvorfor de ansættes til skat  

 efter de almindelige regler.
 A.B.2.10 Amtsrådsmedlemmer, kommunalbestyrelsesmedlemmer m.fl.
 Kommunalbestyrelsesmedlemmer medregner godtgjorte abonnements- og  

 samtaleafgifter i den personlige indkomst og fradrager godtgørelsen i den  

 skattepligtige indkomst.
Hvor telefonen vederlagsfrit overdrages til de pågældende, skal værdien  

 heraf beskattes i det år, hvor overdragelsen sker.
Ligningsrådet har  

 vedtaget, at beskatningen dog efter den pågældendes begæring kan opsættes til  

 det år, hvori han udtræder af kommunalbestyrelsen.
 Børnepasningsgodtgørelse.
 Den godtgørelse, der i h.t. lov om kommunernes styrelse kan udbetales  

 kommunalbestyrelsesmedlemmer til dækning af dokumenterede nødvendige udgifter  

 til børnepasning i forbindelse med deltagelse i møder, skal medregnes ved  

 opgørelsen af den personlige indkomst, og udgifterne til børnepasningen kan  

 ikke fratrækkes.
A.B.2.11 Lastbilchauffører Til lastbilchauffører, der er lønmodtagere og kører i udlandet  

 (eksportchauffører) og chauffører, der kører indenlandske langture, som under  

 hensyn til turenes varighed kan sidestilles med udlandskørsel, kan der  

 udbetales en skattefri godtgørelse på 150 kr. for rejsedage med en rejsetid  

 på mindst 20 timer uden dokumentation for udgifter til overnatning.
Der er  

 tale om en døgnsats, således at udbetaling for f.eks. to rejsedage  

 forudsætter en rejsetid på mindst 44 timer.
 Såfremt de pågældende ikke får udbetalt godtgørelse, vil de i stedet kunne  

 foretage fradrag i den skattepligtige indkomst, se A.F.2.8.
Udbetaling af skattefri godtgørelse kan eventuelt ske i form af modregning  

 i løn.
Vedrørende fremgangsmåden henvises til A.B.1.7.2.
A.B.2.12 Militæret For kontraktsansat personel medregnes værdien af frit kvarter til den  

 personlige indkomst med * 300 kr. pr. måned.
Fri beklædning skal ikke  

 medregnes.
Værnepligtige Der kan ydes særlige tillæg til værnepligtige, der gør tjeneste i  

 Søværnets skibe på togt samt under tjeneste på Færøerne og i Grønland.  

 Sådanne tillæg skal medregnes til den personlige indkomst og kan ikke  

 begrunde noget fradrag ved indkomstopgørelsen.
Værnepligtige i forsvaret og civilforsvaret skal ikke medregne gratis  

 naturalydelser og kostpenge oppebåret i den periode, der er fastsat som den  

 første samlede tjenestetid.
Tilsvarende gælder frivilligt personel i den  

 periode, der er fastsat som uddannelsestid, jf.
LL § 7 s.
FN Til militært personel, der er antaget til at stå til rådighed for den  

 permanente danske militære beredskabsstyrke til rådighed for De Forenede  

 Nationer, udbetales et beløb på 1.000 kr.
Dette beløb medregnes til den  

 personlige indkomst i det indkomstår, hvori beløbet kan begæres udbetalt,  

 d.v.s. normalt ved den etårige beredskabsperiodes udløb eller ved udsendelse  

 af beredskabsstyrken.
 Om evt. fradrag, se A.F.2.9.
A.B.2.13 Militærnægtere Naturalydelser og kostpenge er skattefri i henhold til LL § 7 s.
A.B.2.14 Musikere * Udgået. * Om evt. fradrag, se A.F.2.10.
A.B.2.15 Nævninge og domsmænd * Udgået. * A.B.2.16 Piloter og stewardesser Indflyvningshonorar, der udbetales til piloter, der foretager  

 indflyvninger af nye luftfartøjer eller luftfartøjer, hvis vitale dele er  

 blevet hovedefterset eller repareret efter havari, er fuldt ud  

 skattepligtige, jf. lsr. 1960.16.
Faretillæg til personale i statens luftfartstilsyn og flyvetillæg til  

 redningskorpsenes flyvere (og andet personel) skal ligeledes henregnes til  

 den personlige indkomst.
Dagpenge Til flyveselskabernes flyvende personel (piloter, stewardesser og  

 stewarder) kan der udbetales følgende skattefrie rejsegodtgørelser ved  

 tjenesterejser:
 Ved rejse i Danmark: De af Ligningsrådet fastsatte satser for skattefri  

 rejsegodtgørelse.
* For rejse til udlandet (herunder Færøerne og Grønland): Uden  

 overnatning: kr. 9,85 kr. pr. time.
Med overnatning: Statens Ligningsråds  

 satser pr. 1. januar 1988 med tillæg af 30%. Godtgørelsen beregnes på  

 påbegyndt time af rejsens varighed. * Værdien af eventuel fri kost på rejse medregnes til indkomsten.
Værdien  

 ansættes til * 50 kr. pr. rejsedag.
A.B.2.17 Skuespillere * Udgået. * A.B.2.18 Turistchauffører Til turistchauffører, der er lønmodtagere, kan der udbetales skattefri  

 rejsegodtgørelse pr. døgn med overnatning med følgende satser:
 Udbetaling kan alene ske pr. fulde døgn af rejsens varighed.
 Såfremt der ikke udbetales skattefri godtgørelse, eller der udbetales  

 godtgørelse med lavere beløb end de nævnte satser, kan de pågældende i den  

 skattepligtige indkomst foretage fradrag, se A.F.2.15.
 Der kan ikke udbetales skattefri godtgørelse for rejser uden overnatning.
Udbetaling af skattefri godtgørelse kan eventuelt ske i form af modregning  

 i løn.
Vedrørende fremgangsmåden henvises til A.B.1.7.2.
 A.B.3 Sømænd mv.
A.B.3.1 Fuldt skattepligtige Sømandsskatteordningen ophørte med udgangen af 1988. Fuldt skattepligtige  

 sømænd beskattes derfor nu efter samme principper som andre fuldt  

 skattepligtige.
 Til afløsning af sømandsskatteordningen er der indført en særlig  

 fradragsret for visse sømænd mv., jf. lov om særlige fradrag til sømænd mv.  

 (lov nr. 362 af 1. juli 1988). For sømænd der ikke opfylder denne lovs  

 betingelser gælder samme fradragsregler som for andre fuldt skattepligtige.
 I forbindelse med oprettelse af Dansk Internationalt Skibsregister (DIS)  

 er der indført særlige regler om lempelse af skatten for sømænd ombord på  

 skibe registreret i DIS.
A.B.3.1.1 Lov om særlige fradrag A.B.3.1.1.1 Hvem er berettiget til fradrag Særligt fradrag indrømmes søfarende, der er skattepligtige efter KSL § 1,  

 og som 1) erhverver lønindtægt ved tjeneste om bord på et dansk skib i a) udenrigsfart eller b) nærfart 2) erhverver lønindtægt ved tjeneste om bord på et udenlandsk skib i  

 udenrigsfart 3) erhverver lønindtægt ved tjeneste om bord på fartøjer og  

 installationer, der anvendes i tilknytning til efterforskning og indvinding  

 af kulbrinter uden for dansk søterritorium og dansk kontinentalsokkelområde.
Partredere Personer, der oppebærer lønindtægt ved tjeneste om bord på et af loven  

 omfattet skib, i hvilket de som partredere eller interessenter ejer en andel  

 på højst 10 pct., er ligeledes berettiget til fradrag.
 Er ejerandelen over 10 pct., anses de pågældende i det hele for at drive  

 selvstændig erhvervsvirksomhed, idet såvel hyren som overskud eller underskud  

 vedrørende skibet er afkast af denne virksomhed, og de pågældende er derfor  

 ikke berettiget til det særlige fradrag.
Lønindtægt Fradraget gives i lønindtægt erhvervet ved tjeneste ombord herunder  

 tjeneste i den tid, skibet ligger ved land under bygning, reparation eller  

 midlertidig oplægning.
Lønindtægt er enhver skattepligtig indtægt i penge  

 eller i penges værdi, herunder hyre, lønning eller andet arbejdsvederlag,  

 værdien af fri kost, provision, drikkepenge og lignende, som en sømand  

 erhverver i forbindelse med sit arbejde eller tjeneste ombord.
Hertil  

 henregnes også beløb, der udbetales sømanden under midlertidige ophold i  

 land, samt dagpenge, som rederen udbetaler efter lovgivningen om dagpenge ved  

 sygdom eller fødsel, og bjærgeløn.
Fri kost kostpenge Kostpenge, der udbetales i stedet for fri kost ombord skal medregnes til  

 lønindtægten ombord med det faktisk udbetalte beløb.
Fri kost skal medregnes  

 til lønindtægten med den af Ligningsrådet fastsatte takst (50 kr. for 1993).
Dansk skib Definitionen på dansk skib fremgår af Fradragslovens § 2. Herefter forstås  

 ved dansk skib et skib, som er registreret med hjemsted her i landet med en  

 bruttoregistertonnage på 100 tons/en bruttotonnage på 100 tons eller derover,  

 som udelukkende anvendes til erhvervsmæssig befordring af personer eller gods  

 eller som bjærgningsfartøj.
Et skib, der er registreret med hjemsted på  

 Færøerne, i Grønland eller i udlandet, sidestilles med et skib, der er  

 registreret med hjemsted her i landet, såfremt det uden besætning overtages  

 til befragtning af dansk rederi (bare boat charter). Et skib, der er  

 registreret med hjemsted her i landet, men som uden besætning overtages til  

 befragtning af et udenlandsk rederi, anses ikke for et dansk skib.
Udenrigsfart Udenrigsfart er dels fart, der overvejende finder sted mellem havne uden  

 for et område, der i Nordsøen begrænses af meridianen 3 ° øst og  

 breddeparallellen 61 ° nord og i Østersøen af breddeparallellen 58  

 ° nord, og dels fart, der overvejende finder sted mellem havne, der er  

 beliggende inden for det nævnte område, og havne uden for området.  

 Bjærgningsvirksomhed, der i det væsentligste udøves uden for det nævnte  

 område anses også for udenrigsfart, jf. § 2, nr.2.
 Indre vandveje, såsom indsøer, floder og kanaler henregnes til området,  

 når indsejlingen er sket fra et sted på kystlinjen, der er beliggende inden  

 for området.
Nærfart Som nærfart anses fart eller bjærgningsvirksomhed inden for det ovenfor  

 nævnte område, bortset fra fart med 1) skibe og færger, der sejler i begrænsede fartområder, 2) skibe, der væsentligst sejler på danske indsøer, åer og fjorde, og 3) skibe, der er i stationær virksomhed, herunder havnefart og lignende,  

 eller som ikke har egne fremdrivningsmidler.
 Rutetrafik, hvor sejldistancen fra havn til havn er mindre end 50 sømil,  

 anses for sejlads i begrænset fart.
Hvornår er et skib i uden- rigsfart/nær- fart I § 1 i Skatteministeriets bekendtgørelse nr. 689 af 14. nov. 1988 om  

 beskatning af sømænd mv. er det med hjemmel i lovens § 6 bestemt, at et af  

 loven omfattet skib skal anses for at være i udenrigsfart 1) i den tid, det er uden for det område, der i Nordsøen begrænses af  

 meridianen 3 ° øst og breddeparallellen 61 ° nord og i Østersøen af  

 breddeparallellen 58 ° nord.
2) indtil udgangen af det døgn, hvor det efter at være kommet inden for  

 området har tilendebragt udlosningen af gods eller afsætningen af passagerer  

 fra steder uden for området, samt 3) fra begyndelsen af det døgn, hvor det inden for området har påbegyndt  

 indladningen af gods eller optagelsen af passagerer til steder uden for  

 området.
 Alle andre af loven omfattede skibe anses for at være i nærfart.
Et af loven omfattet bjærgningsfartøj anses for at være i udenrigsfart 1) i den tid, det uden for de områder, der i Nordsøen begrænses af  

 meridianen 3 ° øst og breddeparallellen 61 ° nord, og i Østersøen  

 af breddeparallellen 58 ° nord, enten udøver bjærgningsvirksomhed eller  

 ligger klar til at afsejle til sådan virksomhed, 2) indtil udgangen af det døgn, hvori det fra bjærgningsvirksomhed uden  

 for området og efter dennes ophør er kommet i havn inden for området, samt 3) fra begyndelsen af det døgn, hvori det på vej til bjærgningsvirksomhed  

 uden for området forlader en havn inden for dette.
 Alle andre af loven omfattede bjærgningsfartøjer anses for at være i  

 nærfart.
 Et skib eller et bjærgningsfartøj, der hidtil har været i nærfart, anses  

 dog først for at være overgået til udenrigsfart, når det i mere end 15 på  

 hinanden følgende døgn har været i udenrigsfart.
 På tilsvarende måde anses et skib eller et bjærgningsfartøj der hidtil har  

 været i udenrigsfart, først for at være overgået i nærfart, når det har været  

 i nærfart i mere end 15 på hinanden følgende døgn.
 Udenlandsk skib mv.
 Ved udenlandsk skib forstås et skib, der ikke kan anses for et dansk skib,  

 sådan som dansk skib er defineret, men som i øvrigt opfylder de samme  

 betingelser med hensyn til tonnage og anvendelse som et dansk skib.
 Fuldt skattepligtige sømænd på udenlandske skibe er alene berettiget til  

 fradrag, hvis det pågældende skib sejler i udenrigsfart.
A.B.3.1.1.2 Beregning af fradrag Fradraget udgør dels et fast beløbsfradrag, dels et procentfradrag.
Det  

 faste fradrag er størrelsesmæssigt fastsat under hensyn til, om sømanden gør  

 tjeneste om bord på et skib, der sejler i udenrigsfart, eller om bord på et  

 skib, der sejler i nærfart.
For sømænd mv., der gør tjeneste om bord på danske skibe i udenrigsfart,  

 udgør det faste beløbsfradrag for et helt indkomstår 23.000 kr.
Hertil lægges  

 et procentfradrag, der beregnet på grundlag af helårsindtægten udgør 15 pct.  

 af den del af lønindtægten ombord, der ikke overstiger 130.000 kr., og 8 pct.  

 af den overskydende del af lønindtægten.
Har den pågældende sømand kun  

 lønindtægt ombord i en del af indkomståret, nedsættes både 23.000 kr.'s  

 fradraget og det beregnede procentfradrag forholdsmæssigt.
Procentfradraget  

 kan for hvert indkomstår højst beregnes af en lønindtægt, der omregnet til  

 helårsindtægt udgør 310.000 kr.
Det samlede årlige fradrag kan således højst  

 udgøre 56.900 kr.
 For sømænd mv., der gør tjeneste om bord på danske skibe i nærfart,  

 nedsættes det faste beløbsfradrag fra de nævnte 23.000 kr. til 8.000 kr.,  

 medens procentfradraget er det samme.
Har den pågældende sømand haft lønindtægt om bord på f.eks. såvel danske  

 skibe i udenrigsfart som danske skibe i nærfart, nedsættes det faste  

 beløbsfradrag på henholdsvis 23.000 kr. og 8.000 kr. forholdsmæssigt under  

 hensyn til den tid, sømanden har haft lønindtægt om bord på skibene i  

 henholdsvis udenrigsfart og nærfart.
Procentfradraget kan beregnes under  

 ét af lønindtægten om bord på skibene i udenrigsfart og nærfart.
 Sømænd mv. om bord på udenlandske skibe i udenrigsfart samt personer, der  

 gør tjeneste om bord på fartøjer og installationer, der anvendes i  

 tilknytning til off-shore virksomhed på kulbrinteområdet i udlandet, får  

 beregnet fradrag efter samme regler som sømænd om bord på danske skibe i  

 udenrigsfart.
I § 2 i bekendtgørelse om beskatning af sømænd mv. (bek. nr. 689 af 14.  

 nov. 1988), er det med hjemmel i lovens § 6 bestemt, at der i den tid, hvor  

 en sømand, der er ansat til tjeneste ombord, afvikler lov- eller  

 kontraktsmæssig ferie eller frihed med løn, beregnes fradrag i medfør af  

 lovens § 3, efter reglerne for udenrigsfart, såfremt den pågældende,  

 umiddelbart før afviklingen påbegyndtes, gjorde tjeneste om bord på et skib i  

 udenrigsfart.
I andre tilfælde beregnes fradraget efter reglerne for nærfart.
Har en sømand i løbet af indkomståret erhvervet lønindtægt såvel om bord  

 på et skib, der er registreret i Dansk Internationalt Skibsregister, som  

 ombord på et skib, der er registreret i det almindelige skibsregister, skal  

 der ske en forholdsmæssig fordeling af såvel det faste beløbsfradrag som af  

 procentfradraget.
Det faste beløbsfradrag fordeles under hensyn til den tid,  

 sømanden har haft lønindtægt om bord på skibene.
Procentfradraget fordeles  

 under hensyn til lønindtægten om bord på skibene.
Særligt fradrag/ fradragsret for udgifter En sømand, der vælger at foretage fradrag efter bestemmelserne i lovens §  

 3, kan ikke samtidig fradrage udgifter, der er afholdt i forbindelse med  

 erhvervelsen af lønindtægten ombord.
Det drejer sig om udgifter, som omfattet  

 af ligningslovens § 9, stk. 1, (fradrag for udgifter i forbindelse med  

 udførelsen af det indtægtsgivende arbejde i det omfang, de samlede  

 fradragsberettigede udgifter i 1992 overstiger 3.500 kr.), §§ 9 B-9 D  

 (befordringsfradrag) og § 13 (fradrag for udgifter til kontingenter til  

 faglige sammenslutninger) samt om fradrag for udgifter til  

 arbejdsløshedsforsikring efter § 49, stk. 1, i Lov om beskatning af  

 pensionsordninger mv., jf. lovens § 4.
 Vælger den skattepligtige ved opgørelsen af indkomsten ombord at foretage  

 fradrag efter lovens § 3, skal der således ikke ske reduktion efter  

 Ligningslovens § 9, stk. 1, ved opgørelsen af fradraget.
 Overtid mv.
Tilgodehavende overtidstimer, fridøgns- og weekendtimer, ferie med løn  

 mv., der i henhold til kontrakt, overenskomst eller anden aftale skal henstå  

 i rederiet til senere afspadsering, anses normalt først for indtjent, når  

 afspadsering finder sted, eller kontant godtgørelse finder sted.  

 Beskatningstidspunktet forrykkes således i disse situationer normalt til  

 afspadseringstidspunktet/godtgørelsestidspunktet.
Der skal imidlertid, når en  

 sømand mv. under ansættelsesforholdet til rederiet overgår fra tjeneste om  

 bord på et skib, der er registreret i det almindelige skibsregister, til at  

 gøre tjeneste om bord på et skib, der er registreret i Dansk Internationalt  

 Skibsregister, eller omvendt, foretages en opgørelse og beskatning af  

 sømandens tilgodehavende af ferie/frihed.
 Der skal endvidere ske opgørelse og beskatning af sømandens tilgodehavende  

 af ferie/frihed ved sømandens udtræden af rederiets tjeneste.
A.B.3.1.1.3 Dispensationsmulighed Rederierne kan anmode om at skibe, der ikke opfylder betingelserne med  

 hensyn til enten tonnagemål eller den erhvervsmæssige anvendelse som nævnt i  

 lovens § 2, nr. 1, bliver inddraget under fradragsordningen.
* Ansøgningerne behandles af Told- og Skatteregion København 3. (Nordvest)  

 * A.B.3.1.2 Dansk Internationalt Skibsregister (DIS) Fuldt skattepligtige sømænd, som gør tjeneste om bord på danske skibe, der  

 er registreret i Dansk Internationalt Skibsregister, skal opgøre deres  

 skattepligtige indkomst efter de samme regler som andre fuldt skattepligtige  

 sømænd.
Ifølge Ligningslovens § 33 C nedsættes den samlede indkomstskat af  

 DIS-indkomsten med det beløb, der forholdsmæssigt falder på denne  

 lønindkomst.
Blandt andet af hensyn til personer, der alene har indkomst  

 erhvervet ved tjeneste om bord på danske skibe registreret i DIS, omregnes  

 indkomstmodtagerens fradrag til et individuelt kompensationstillæg, der  

 udbetales sammen med lønindkomsten.
 Lønindkomsten ved tjeneste om bord på skibe, der er registreret i DIS,  

 opgøres derfor som indtægten ombord inkl. eventuelle kompensationstillæg med  

 fradrag af de udgifter, der er afholdt i forbindelse med tjenesten ombord,  

 eller - såfremt den skattepligtige vælger det særlige fradrag til sømænd mv.  

 - den del af det særlige fradrag, der kan henføres til tjenesten ombord.
 Som følge af fartbegrænsningerne i Lov om Dansk Internationalt  

 Skibsregister vil skibe, der er registreret i dette register normalt sejle i  

 udenrigsfart i den i Lov om særlige fradrag til sømænd mv. § 2, nr. 2,  

 angivne forstand.
Registrering i DIS afskærer ikke udlejning til udenlandske redere.
Det er  

 derfor bestemt, at spørgsmålet om, hvorvidt skibet er et dansk skib afgøres  

 efter reglerne i Lov om særlige fradrag til sømænd mv.
A-indkomst Lønindkomst, der fra og med den 1. jan. 1991 erhverves, ved tjeneste om  

 bord på et dansk skib, der er registreret i DIS, anses for A-indkomst.
Der  

 skal dog ikke ske indeholdelse af A-skat, jf.
Kildeskattebekendtgørelsens §  

 25, stk. 1.
 * A-indkomst er skattepligtig på udbetalingstidspunktet.
 En evt. regulering at tidligere års kompensationstillæg skal dog påvirke  

 indkomstopgørelsen på følgende måde:
 En samlet regulering der medfører en yderligere udbetaling af  

 kompensationstillæg, skal altid medregnes ved indkomstopgørelsen for året  

 efter optjeningsåret.
En samlet regulering der medfører en tilbagebetaling af tidligere udbetalt  

 kompensationstillæg, skal altid modregnes ved indkomstopgørelsen i  

 optjeningsåret. * Erstatningshyre Med virkning fra 1. jan. 1992 er LOSI § 2, stk. 1, nr. 9 ophævet.
 Erstatningshyre blev tidligere beskattet efter denne bestemmelse og må som  

 en konsekvens af lovændringen betragtes som et lønaccessorium omfattet af  

 A-indkomstbegrebet i KSL § 43, stk. 2.
 Det skal dog påpeges, at der ikke kan indrømmes lempelse i henhold til LL  

 § 33C, da denne bestemmelse alene omfatter løbende indtægt for tjeneste  

 ombord på DIS-skibe.
 Erstatningshyre skal derfor fra 1. jan. 1992 beskattes efter  

 bestemmelserne i LL § 7, litra w. (Se TOLD*SKAT Nyt 1992.13.388).
A.B.3.2 Begrænset skattepligtige Begrænset skattepligtige søfarende beskattes som udgangspunkt på samme  

 måde som andre skattepligtige lønmodtagere.
Antalsmæssigt bliver  

 udgangspunktet dog undtagelsen, idet begrænset skattepligtige på danske  

 skibe, der er registreret i det almindelige skibsregister, og som sejler i  

 udenrigsfart eller nærfart, beskattes med 30 pct. af bruttoindtægten, og idet  

 begrænset skattepligtige på danske DIS-skibe er fritaget for beskatning.
A.B.3.2.1 Skibe inden for dansk område Efter KSL § 2, stk. 1, litra a, er der begrænset skattepligt til Danmark  

 af lønindtægt, som udenlandske søfarende indtjener om bord på skibe, der  

 bevæger sig inden for dansk område, såfremt lønindtægten hidrører fra en  

 arbejdsgiver med hjemting i Danmark.
Dette gælder uanset skibets  

 nationalitet.
A.B.3.2.2 Skibe med hjemsted i Danmark Endvidere er der i henhold til KSL § 2, stk. 1, litra j, begrænset  

 skattepligt for lønindkomst erhvervet om bord på skibe med hjemsted her i  

 landet.
Dette gælder uanset hvor skibet er i fart.
A.B.3.2.3 30 pct. bruttobeskatning For begrænset skattepligtige sømænd om bord på danske skibe i udenrigsfart  

 eller nærfart, jf.
Lov om særlige fradrag til sømænd mv., anses  

 indkomstskattepligten for endelig opfyldt ved indeholdelse af en kildeskat på  

 30 pct. af bruttoindkomsten ombord, jf.
KSL § 48 C, stk. 1.
A.B.3.2.3.1 DIS-skibe I Kildeskattebekendtgørelsens § 47 er det bestemt, at kildeskatten på 30  

 pct. i henhold til KSL § 48 C, stk. 1, ikke svares af indkomst om bord på  

 danske skibe, der er registreret i DIS.
A.B.3.2.3.2 Hong-Kong sømænd I § 4 i bekendtgørelse om beskatning af sømænd mv. er det med hjemmel i  

 Kildeskattelovens § 48 C, stk. 3, bestemt, at der ikke skal svares skat i  

 henhold til § 48 C, stk. 1, af personer, der ansættes på de særlige som  

 Hong-Kong betingelser betegnede forhyringsvilkår, under sejlads inden for et  

 område, der mod vest begrænses af meridianen 30° øst, mod nord indtil  

 meridianen 110° øst af breddeparallellen 32° nord, dog i Det røde  

 Hav ikke nord for Port Said, samt mod øst af meridianen 180° øst.
A.B.4 Indtægter, der træder i stedet for erhvervsindtægter En person, der ikke er i erhverv, modtager almindeligvis andre ydelser til  

 sit underhold.
Disse ydelser er som udgangspunkt skattepligtige, medmindre  

 der er truffet bestemmelse om skattefrihed.
 Skattefrihed foreligger typisk for ydelser, der udbetales i henhold til  

 lov om social bistand (bistandsloven).
A.B.4.1 Arbejdsløshedsdagpenge, sygeløn og sygedagpenge Arbejdsløshedsdagpenge, strejke- og lockoutunderstøttelse, samt ydelser  

 fra faglige sammenslutninger o.lign. er indkomstskattepligtige, jf.
SL § 4,  

 litra c og LL § 13. Det samme gælder sygeløn og sygedagpenge samt eventuelle  

 dagpenge i tilfælde af tilskadekomst eller ulykke.
 Beløb, der modtages fra sygesikringen eller sygeforsikring til erstatning  

 for positive udgifter i anledning af sygdommen - i modsætning til erstatning  

 for tab af erhvervsindtægt som følge af sygdommen (dagpenge) - er derimod  

 ikke skattepligtige, jf. l.o.s.r. 1929.78, lsr. 1942.117 og 1950.12.
Dagpengeordningen går i hovedtræk ud på, at lønmodtagere i sygdomstilfælde  

 i en kortere periode afhængig af forskellige i loven indeholdte betingelser  

 får udbetalt dagpenge fra arbejdsgiveren, hvorefter udbetalingen for ansatte  

 hos private arbejdsgivere overgår til socialforvaltningen.
I visse tilfælde,  

 bl.a. afhængig af ansættelsesforholdets længde, sker udbetalingen straks fra  

 de sociale myndigheder.
Arbejdsgiveren har visse muligheder for at opnå  

 refusion af de beløb, han udbetaler.
Ifølge § 13 i lov om arbejdsformidling og arbejdsløshedsforsikring kan  

 arbejdsformidlingen yde "mobilitetsfremmende ydelser". Reglerne  

 omfatter rejsehjælp, flyttehjælp, tilskud til merudgifter ved dobbelt  

 husførelse, bolighjælp, starthjælp og etableringshjælp.
Alle disse ydelser er  

 indkomstskattepligtige, og begrunder ikke i sig selv noget fradrag i  

 indkomsten, jf. skd. 66.257 og lsr. 1983.161.
A.B.4.2 Offentlige understøttelser A.B.4.2.1 Sociale ydelser Behovsbestemte ydelser, der af offentlige myndigheder og institutioner  

 udredes i henhold til Bistandsloven, og visse andre love, jf. nedenfor,  

 medregnes normalt ikke i indkomsten, jf.
LL § 7, litra j, 7 litra p, 7 litra  

 ø og 7F, se nærmere nedenfor samt * skd. cirk. nr. 96 af 22. juni 1993. * A.B.4.2.1.1 Skattefri ydelser der nedsætter personfradraget Som et modstykke til skattefriheden sker der ved beskatningen af  

 modtagerens øvrige indkomst i almindelighed en nedsættelse af  

 personfradraget, jf.
PSL § 11. Personfradraget nedsættes, når den pågældende  

 har modtaget ydelser efter bistandslovens kap. 9 (§§ 37-42 a),  

 udligningstillæg efter § 49 b, stk. 2 ydelser efter § 49 b, stk. 5 og § 49 f,  

 stk. 3 (der udbetales i henhold til § 37).
 De ydelser, der påvirker personfradraget, er kontante ydelser i form af  

 kontanthjælp (grundydelse, boligtillæg, børnetillæg), samt de tilsvarende  

 ydelser Dansk Flygtninghjælp udbetaler i medfør af bistandsloven, se skd.  

 40.32.
 De forskellige skattefri natural- og serviceydelser påvirker ikke  

 personfradraget.
 Personfradraget, herunder overført fradrag fra ægtefælle, nedsættes med så  

 stor en del, som svarer til forholdet mellem de modtagne ydelser efter lovens  

 kap. 9 og disse ydelser med tillæg af den skattepligtige indkomst.  

 Nedsættelsen kan dog ikke udgøre et større beløb end ydelserne.
Udbetales der personfradragsreducerende ydelser til samlevende ægtefæller,  

 sker nedsættelsen af personfradraget hos den ægtefælle, der har den højeste  

 skattepligtige indkomst, jf.
PSL § 11.
 Modtager en ægtefælle personfradragsreducerende sociale ydelser, skal  

 denne ægtefælles uudnyttede personfradrag ved skatteberegningen overføres til  

 den anden ægtefælle som tillæg til sidstnævntes personfradrag, før der  

 beregnes nedsættelse efter PSL § 11 (af begge personfradrag), Skat  

 1990.3.210.
I * cirk. 9.12.1986 nr. 22 pkt. 29 * er der givet eksempler på  

 personfradragets beregning.
Skat 1985.2.55 indeholder et eksempel på,  

 hvorledes nedsættelse af personfradraget beregnes, når skatteberegning  

 foretages efter KSL § 13 (uskiftet bo).
Kræves en social ydelse tilbagebetalt efter bistandslovens § 26, stk. 1,  

 nr. 4, på grund af udbetalt erstatning mv., skal den tilsvarende  

 personfradragsnedsættelse ophæves.
Ophævelsen gennemføres, når den  

 skattepligtige fremsætter anmodning herom, eller når forholdet er  

 skattemyndighederne bekendt, og der ikke er forløbet mere end 3 år fra  

 udløbet af det pågældende indkomstår.
Hvis en modtagen ydelse, der oprindelig  

 var tilbagebetalingspligtig, omkonteres, så kun halvdelen skal  

 tilbagebetales, skal reguleringen principielt foretages i omkonteringsåret.  

 Reguleringen kan dog efter skatteyderens anmodning foretages for  

 udbetalingsåret.
 Når en bidragspligtig ikke opfylder sin forpligtelse til at udrede  

 underholdsbidrag til den tidligere ægtefælle, kan der ydes den tidligere  

 ægtefælle hjælp efter bistandslovens kap. 9. Denne ydelse er en skattefri  

 social ydelse for modtageren (selv om den træder i stedet for et  

 skattepligtigt bidrag); men den medfører dog nedsættelse af personfradraget,  

 skd. 42.184. Dette gælder også selv om den bidragspligtige senere indbetaler  

 de skyldige beløb til det offentlige, der er indtrådt i retten til ydelserne  

 i henhold til bistandslovens § 8, se skd. 69.175.
 Bortfalder et krav på tilbagebetaling af en social ydelse efter  

 bistandslovens § 27, stk. 4, idet der er gået 5 år efter hjælpens ophør, uden  

 at der efter § 27, stk. 1, har været økonomisk mulighed for at gennemføre  

 kravet, medfører dette hverken skattepligt eller nedsættelse af den  

 pågældendes personfradrag.
A.B.4.2.1.2 Skattefri ydelser, der ikke nedsætter personfradraget Som eksempler på skattefri ydelser, der ikke nedsætter personfradraget,  

 kan nævnes:
- Særskilt hjælp efter bistandslovens § 43, stk. 2, 6, 7 og 8, til  

 uddannelses- eller handicapbetingede udgifter.
Hjælp til værktøj og  

 arbejdsredskaber mv. efter § 43, stk. 9, og og hjælp til selvstændig  

 etablering efter § 43, stk. 10, udover forsøgelse.
 - Hjælp i særlige tilfælde efter bistandslovens §§ 33, 46, 46 a, 46 b, 46  

 c, 47 og 48.
 - Lommepenge udbetalt i henhold til bistandsloven til ikke-pensionister på  

 institutioner for personer med vidtgående fysiske eller psykiske handicaps.
- Hjælp til dækning af forældres rejseudgifter ved besøg på  

 døgninstitutioner, hvor deres børn er anbragt.
Denne hjælp er af beskedent  

 omfang og anses i praksis for skattefri.
LL § 7, litra p - Børnetilskud, flerbørnstilskud, adoptionstilskud udbetalt efter kap. 1,  

 § 10 a og § 10 b i lov om børnetilskud og forskudsvis udbetaling af  

 børnebidrag (børnetilskudsloven).
 - Forskudsvis udbetaling af børnebidrag og af særlige bidrag (LL § 10,  

 stk. 1, 5. pkt. og § 11, 4. pkt.), jf. kap. 3 i børnetilskudsloven.
 - Udbetalinger i henhold til bistandslovens § 57 d til dækning af medicin  

 eller særlige udgifter i forbindelse med pasning af døende i hjemmet.
 - Udligningstillæg til ungdomsydelse efter bistandslovens § 49 b, stk. 1,  

 2. pkt. (for perioden 1. januar - 31. marts 1993).
LL § 7, litra ø - Tilskud i henhold til kap. 4 i lov om folkehøjskoler, landbrugsskoler,  

 husholdningsskoler og efterskoler til personer, som når tilskuddet modtages,  

 opfylder aldersbetingelsen efter lov om social pension for at modtage  

 folkepension, som modtager eller får forskud på førtidspension, eller som  

 modtager invaliditetsydelse med bistands- eller plejetillæg.
LL 7 F - Forskellige former for boligstøtte og forskellige tilskud efter lov om  

 byfornyelse og boligforbedring, saneringsloven samt tilskud efter lov om  

 statstilskud til forbedringsarbejder mv. i helårsboliger, se evt.
E.K.1.1.2.
 - Desuden er tilskud efter bistandslovens § 64, stk. 3, til etablering og  

 indretning af nye dagplejehjem skattefri.
 Lommepenge mv.
 Lommepenge til børn og unge fra 3-18 år og beklædning til børn, der er  

 fyldt 12 år, ydes af kommunalbestyrelsen i overensstemmelse med reglerne i  

 Socialstyrelsens vejledning nr. 3, 1988, punkterne 71 og 72 om lommepenge,  

 arbejdsvederlag og andre ydelser under ophold uden for hjemmet.
 Barnet er principielt skattepligtig af disse ydelser, men skatteansættelse  

 af børn under 15 år sker efter praksis kun, såfremt barnet har haft anden  

 skattepligtig indkomst i indkomståret eller ejer skattepligtig formue ved  

 indkomstårets udløb.
Børnefamilieydelse - Børnefamilieydelse i henhold til lovbek.nr. * 666 af 16. august 1993. * A.B.4.2.1.3 Skattepligtige ydelser Som en konsekvens af ændringerne i bistandsloven er der sket ændringer i  

 LL'ens regler om skattefrihed for sociale ydelser samt i PSL'ens regler om  

 nedsættelse af personfradraget.
I det omfang en social ydelse er  

 skattepligtig, påvirker den ikke personfradraget.
 Som eksempler på sådanne skattepligtige ydelser kan fx. nævnes:
 - Den faste revalideringsydelse efter bistandslovens § 43, stk. 2, samt  

 hjælp, der ydes som løn eller løntilskud efter § 43, stk. 8.
 - Lommepenge i henhold til bistandslovens §§ 84 og 118, stk. 1, til  

 pensionister på henholdsvis almindelige og særlige plejehjem.
 - Godtgørelser efter bistandslovens § 48 a til forældre med alvorligt syge  

 børn under 14 år.
 - Plejevederlag med evt. tillæg efter bistandslovens kap. 12 a i  

 forbindelse med pasning af døende i hjemmet (§§ 57 a og 57 b). (Derimod er  

 beløb til dækning af medicin eller særlige udgifter i forbindelse med plejen  

 (§ 57 d) skattefri).
 - Ungdomsydelse udbetalt under beskæftigelsestilbud i medfør af  

 bistandslovens § 49 a, jf. § 49 b, stk. 1 - 4.
 - Uddannelsesydelse udbetalt i medfør af bistandslovens § 49 d.
A.B.4.2.2 Uddannelseshjælp Omskoling og lign.
 Der kan ydes støtte, normalt i form af godtgørelse for tab af indtægter,  

 efter lov om arbejdsmarkedsuddannelser.
Godtgørelse ydet efter denne lov for tab af indtægter eller  

 arbejdsmuligheder er indkomstskattepligtig.
Tilskud til betaling af egentlige  

 uddannelsesudgifter (kursusafgift o.lign.) beskattes ikke, hvorimod værdien  

 af kost og logi på uddannelsesinstitution beskattes (* 1.833 kr. pr. md.).
 Om uddannelseslegater mv., se A.B.6.5.1.
A.B.4.3 Private understøttelser A.B.4.3.1 Fra tidligere arbejdsgiver Nogle arbejdsgivere udbetaler til tidligere ansatte en form for  

 understøttelse eller pensionslignende ydelse, uden at denne kan anses som led  

 i en egentlig pensionsordning.
Understøttelsen ydes ofte til tidligere  

 ansatte, der af en eller anden grund har været afskåret fra at deltage i en  

 egentlig pensionsordning.
Uanset om lønmodtageren har indbetalt bidrag til  

 understøttelsesordningen eller ej, og uanset om sådanne bidrag har været  

 fradragsberettigede, er alle udbetalinger af denne art  

 indkomstskattepligtige.
 A.B.4.3.2 Fra fagforeninger o.lign.
Visse fagforeninger o.lign. udbetaler til medlemmer, der er ophørt med  

 erhverv, eller til enker efter medlemmer, en mindre understøttelse som  

 supplement til folkepension mv.
Understøttelsen er indkomstskattepligtig.
 Når der ved en overenskomststridig arbejdsnedlæggelse pålægges medlemmer  

 af fagforeningen en personlig bod, og boden betales af fagforeningen, er  

 beløbet indkomstskattepligtigt for medlemmet, jf. lsr. 1986.57.
 Ved HD af 27. april 1988 (Skat 1988.6.335) blev en fagforenings udbetaling  

 af strejkeunderstøttelse i form af lån ikke anset som en  

 indkomstskattepligtig ydelse i henhold til LL § 14, stk. 7 (nu LL § 13).  

 Højesteret udtalte dog, at lånefordelen muligvis måtte anses for  

 indkomstskattepligtig.
A.B.4.3.3 Fra hjælpe- og understøttelsesfonds Ydelser fra såkaldte hjælpe- og understøttelsesfonds, herunder visse  

 alderdomsfonds, er skattepligtige.
 En hjælpefond, hvis kapital udelukkende hidrørte fra arbejdsgiveren,  

 ophørte ved salg af virksomheden, og kapitalen blev udloddet til de ansatte.  

 Udbetalingerne blev anset for almindelig indkomstskattepligtige, lsr.  

 1976.121.
 A.B.4.4 Erstatninger mv.
A.B.4.4.1 Tilskadekomst Arbejdsskadeforsikringsloven Erstatningskrav kan foruden efter dansk rets almindelige regler opstå  

 efter lov om arbejdsskadeforsikring.
 Økonomisk kompensation efter arbejdsskadeforsikringsloven skal ses i  

 sammenhæng med økonomisk kompensation mv. efter andre sociale love, for  

 eksempel dagpengeloven, sygesikringsloven og bistandsloven.
 Arbejdsskadeforsikringsloven dækker:
1) sygebehandling, optræning og hjælpemidler m.m., 2) erstatning for tab af erhvervsevne, 3) erstatning for varigt mén, 4) overgangsbeløb til efterladte ved dødsfald, 5) erstatning for tab af forsørger.
Efter arbejdsskadeforsikringsloven, ydes erstatninger, enten som  

 kapitalbeløb eller som løbende ydelser.
De under nr. 2 og 5 nævnte  

 erstatninger, kan dog udbetales både som kapitalbeløb og som løbende ydelser.
Skattepligtige erstatninger Erstatninger, der udbetales løbende for tab af erhvervsevne eller for tab  

 af forsørger, er altid skattepligtige.
Man må i den forbindelse være  

 opmærksom på, at en engangssum kan erlægges afdragsvis uden derfor at blive  

 skattepligtig.
Skattefri erstatninger Erstatninger, der udbetales som éngangsbeløb er skattefri.
 Ulykkesforsikringsloven anvendes fortsat på ulykkestilfælde, der er  

 indtruffet før den 1. april 1978.
 Hvad angår forsikringsydelser i h.t. en personlig ulykkesforsikring,  

 dagpenge, invaliditetserstatning og dødserstatning med begunstigelsesklausul,  

 jf. lov om forsikringsaftaler §§ 102-105, jf. § 122, se A.C.2.1.1 og  

 A.C.2.3.2.
A.B.4.4.2 Erstatning til praktikelever Ifølge lov om erhvervsuddannelser * se nu lov nr. 507 af 30. juni 1993 *  

 kan tvistighedsnævnet træffe afgørelse om erstatning til en elev, hvis en  

 praktikvirksomhed misligholder en aftale.
 Tvistighedsnævnet træffer også afgørelser i sager vedr. erstatninger i  

 bestående lærlingeforhold, der er oprettet i henhold til den tidligere  

 gældende lærlingelov.
Erstatninger i henhold til erhvervsuddannelsesloven fastsættes ud fra  

 samme kriterier som i lærlingeloven.
Den del af erstatningen, der må anses at  

 vedrøre tabt arbejdsfortjeneste, er skattepligtig.
A.B.4.4.3 Lønmodtagernes Garantifond Lønmodtagernes Garantifond (LG) har til formål at sikre lønmodtageres  

 lønkrav mv. i tilfælde af:
1. arbejdsgiverens konkurs, 2. arbejdsgiverens død, såfremt boet behandles efter skiftelovens kap. 3, 3. virksomhedens ophør, såfremt det godtgøres, at arbejdsgiveren er ude af  

 stand til at betale kravet.
 Garantien omfatter, såfremt visse nærmere betingelser er opfyldt, krav på  

 løn og andet vederlag, erstatning for afbrydelse af arbejdsforholdet samt  

 feriegodtgørelse.
Det er en forudsætning for dækning fra fonden, at der har bestået et  

 tjenesteforhold mellem arbejdsgiveren og lønmodtageren.
F.eks. har den  

 administrerende direktør for et aktieselskab efter fast domspraksis ikke  

 privilegium for sit krav.
Der er således ikke helt identitet mellem  

 kildeskattelovens A-indkomstbegreb og privilegium efter konkursloven.
 Udlæg for arbejdsgiveren samt godtgørelse for konkrete udgifter, typisk  

 kørselsgodtgørelse efter "statens takster", er ikke omfattet af  

 garantien.
Garantien omfatter ikke den del af lønnen, som arbejdsgiveren skulle have  

 indeholdt i kildeskat.
I forhold til lønmodtageren træder det beløb, som  

 fonden beregner som A-skat, i stedet for kildeskat af lønnen, jf.
KSL § 83.  

 Lønmodtageren bliver godskrevet den beregnede skat via den told- og  

 skatteregion, hvor arbejdsgiveren har hjemsted, og som modtager underretning  

 fra fonden om den udbetalte løn mv. og den deraf beregnede skat.  

 Arbejdsgiveren (boet) er, som ved lønudbetaling i øvrigt, ansvarlig for den  

 til A-skatten svarende del.
Udbetalinger fra fonden skal behandles som den ydelse, udbetalingen træder  

 i stedet for, dvs. i almindelighed som almindelig lønindtægt.
Godtgørelse i  

 forbindelse med afbrydelse af arbejdsforholdet (det vil især være  

 fratrædelsesgodtgørelse efter funktionærlovens § 2a) beskattes efter reglerne  

 i LL § 7 w.
Efter udbetalingen indtræder fonden i lønmodtagernes krav og anmelder  

 kravet i et evt. bo.
I forbindelse med anmeldelsen bliver boet også gjort  

 bekendt med den A-skat, LG har beregnet i forbindelse med udbetalingen.
A.B.4.5 Lønmodtagernes Dyrtidsfond Lønmodtagernes Dyrtidsfond forvalter og udbetaler de  

 "indefrosne" dyrtidsportioner, som staten indbetalte til ATP i  

 perioden 1. sept. 1977 til 31. aug. 1979. Pengene i Dyrtidsfonden er  

 lønmodtagernes personlige ejendom og er konteret på den enkeltes navn.
 Udbetaling til de berettigede sker:
1. ved det fyldte 67. år, 2. ved tilkendelse forinden af folkepension, enkepension, invalidepension,  

 (nu førtidspension), efterløn, tjenestemandspension, pension fra godkendt  

 pensionskasse, erstatning for tab af erhvervsevne på 50 pct. eller derover, 3. ved flytning til udlandet for at tage varig bopæl dér samt 4. ved dødsfald.
Der skal ikke betales indkomstskat af de udbetalte beløb.
Der fratrækkes  

 derimod en afgift i henhold til pensionsbeskatningsloven.
Af de indbetalte  

 beløb og renter indtil 31. dec. 1979 udgør afgiften 25 pct., og af renter  

 tilskrevet efter 1. jan. 1980 40 pct.
 Så længe bindingen i Dyrtidsfonden varer, er indeståendet fritaget for  

 formuebeskatning og renterne for indkomstbeskatning, skd. 52.12.
A.B.4.6 Døgnplejevederlag Lønmodtagere Plejevederlag medregnes til den personlige indkomst.
Godtgørelse, der ydes  

 for udgifter til kost og logi i forbindelse med døgnpleje, omfattet af §§ 65  

 og 66 i lov om social bistand, og som ikke overstiger de i medfør af lovens §  

 66, stk. 5, fastsatte satser for omkostningsgodtgørelser, er skattefri, jf.  

 LL § 9, stk. 10.
Skattefriheden forudsætter, at der foreligger en plejetilladelse efter  

 bistandslovens § 65 (privat familiepleje), eller en godkendelse af  

 opholdsstedet efter bistandslovens § 66 (formidlet døgnophold) og gælder kun  

 den del af godtgørelsen, der ikke overstiger nævnte satser.
Overstiger  

 godtgørelsen satserne, skal det overskydende beløb således medregnes ved  

 opgørelsen af modtagerens personlige indkomst, jf. skd.cirk. nr. * 96 af 22.  

 juni 1993 pkt. 13.1.3.4 * (til LL).
 Omkostningsgodtgørelsen har i 1993 været:
 - For de to første plejebørn 98 kr. pr. døgn pr. barn for børn under 10 år  

 og 103 kr. pr. døgn pr. barn for børn og unge over 10 år.
 - For det tredje plejebarn og efterfølgende plejebørn 91 kr. pr. døgn pr.  

 barn.
Ved omlægningen fra en fradragsordning til skattefrihed undgår disse  

 plejeforældre tillige fradragsbegrænsningen på 3.600 kr. for  

 lønmodtagerudgifter ifølge LL § 9, stk. 1. (Se evt.
A.F.1).
 Der kan ikke foretages fradrag for udgifter til kost og logi i det omfang,  

 der er modtaget skattefri godtgørelse herfor.
Er de fradragsberettigede udgifter, som godtgørelsen tilsigter at dække,  

 større end godtgørelsen, kan forskellen mellem de fradragsberettigede  

 udgifter og den udbetalte godtgørelse fradrages ved opgørelsen af den  

 skattepligtige indkomst.
Der må i den situation kræves dokumentation for  

 samtlige udgifter, der er afholdt i forbindelse med plejeforholdet.
 Hvis plejeforældre får refunderet særlige udgifter i forbindelse med  

 plejeforholdet mod dokumentation ved eksterne udgiftsbilag (udlæg efter  

 regning), holdes refusionen og udgifterne helt uden for indkomstopgørelsen og  

 påvirker derfor ikke skatteberegningen.
Selvstændige erhvervsdrivende Plejeforældre, der udøver døgnplejen som selvstændig erhvervsvirksomhed,  

 er ikke omfattet af skattefriheden.
Det skyldes, at selvstændige  

 erhvervsdrivende kan fradrage udgifterne til kost og logi i den personlige  

 indkomst, og at de kan benytte virksomhedsordningen, se f.eks.
Skat  

 1987.10.743.
A.B.5 Ydelser efter de sociale pensionslove I lov om social pension er samlet samtlige regler om social pension.  

 Ydelserne falder i 2 hovedgrupper - folkepension og førtidspension.
 Folkepension kan udbetales til personer, der er fyldt 67 år.
 Førtidspension kan udbetales til personer i alderen 18-67 år, og den kan  

 udbetales i form af:
- højeste førtidspension - mellemste førtidspension - forhøjet almindelig førtidspension - almindelig førtidspension Herudover kan personer i alderen 18 til 67 år tilkendes  

 invaliditetsydelse, såfremt de havde været berettiget til højeste eller  

 mellemste førtidspension, hvis de ikke havde erhvervsarbejde, se A.B.5.2.
 Ydelserne efter den sociale pensionslovgivning - herunder  

 invaliditetsydelse til ikke-pensionister - udbetales af den  

 pensionsadministrerende myndighed i kommunen.
Folkepension udbetales fra den 1. i måneden, efter at aldersbetingelsen er  

 opfyldt og tidligst fra den 1. i måneden efter ansøgningens indgivelse. *  

 Højeste og mellemeste førtidspension kan udbetales fra den 1. i måneden efter  

 ansøgningens indgivelse, hvis betingelserne herfor er opfyldte.
Almindelig og  

 forhøjet almindelig førtidspension kan udbetales fra den 1. i måneden efter  

 afgørelsen om tilkendelse af pension, hvis betingelserne herfor er opfyldte.  

 * Der kan ydes forskud på højeste og mellemste førtidspension, medens sagen  

 behandles.
Beskatningstidspunkt Sociale pensioner beskattes i udbetalingsåret, selv om pensionen tilkendes  

 med tilbagevirkende kraft for tidligere år, jf. bek.nr. 765 af 16. sept. 1993  

 (til KL). Vedrørende betingelserne for at tillade en eventuel  

 tilbagefordeling af pensionsindtægter mv. vedrørende tidligere indkomstår, se  

 A.B.1.1. * Told- og Skattestyrelsen har offentliggjort en meddelelse om den  

 skattemæssige behandling ved omkonteringer i forbindelse med  

 pensionsansøgninger, se TOLD*SKAT Nyt 1993.14.656. * Samordningsfradrag Efter tjenestemandspensionsloven foretages et  

 "samordningsfradrag" for personer, der modtager  

 tjenestemandspension, og som samtidig er berettiget til at oppebære  

 folkepension og højeste førtidspension.
A.B.5.1 Folkepension Folkepensionen, der beregnes efter den pågældendes personlige status,  

 består af grundbeløb og pensionstillæg.
Herudover kan der ydes personligt  

 tillæg.
Bistands- og plejetillæg, der er tilkendt før det 67 år, kan også  

 udbetales efter det 67 år.
 Er der inden 1. jan. 1984 opnået ret til ægteskabstillæg, udbetales det,  

 indtil ægtefællen selv bliver pensionist, hvis betingelserne herfor fortsat  

 er opfyldt.
Der kan være tale om andre ydelser efter overgangsregler.
Det gælder  

 venteydelse/ventetillæg, alderstillæg og invaliditetstillæg.
Beskatning De overfor omtalte ydelser er som hovedregel fuldt skattepligtige.  

 Personlige tillæg og invaliditets-, bistands- og plejetillæg er dog skattefri  

 efter LL § 7, litra i.
A.B.5.2 Førtidspension Førtidspensionerne består ligesom folkepension af grundbeløb og  

 pensionstillæg.
Efter 1. jan. 1985 udbetales herudover førtidsbeløb til  

 personer, der havde opnået ret til forhøjet almindelig førtidspension før det  

 60 år.
 Mellemste førtidspension består tillige af et invaliditetsbeløb og højeste  

 førtidspension herudover af et erhvervsudygtighedsbeløb.
Til pensionen ydes tillæg efter stort set samme regler som til  

 folkepensionen.
Herudover kan der være tale om bistands- og plejetillæg.
Førtidspensionister overgår ved det fyldte 67. år til  

 folkepension.Invaliditetsydelse Efter lov om social pension kan der tilkendes en invaliditetsydelse, der  

 er indtægtsuafhængig, til personer, der ville have ret til højeste eller  

 mellemste førtidspension, hvis de ikke havde erhvervsmæssigt arbejde.  

 Invaliditetsydelse kan også tilkendes personer, der på grund af alvorlig  

 høreskade har svære kontaktvanskeligheder.
I tilslutning til  

 invaliditetsydelser kan der tilkendes bistands- eller plejetillæg.
Beskatningen Førtidspensionens grundbeløb og pensionstillæg samt  

 erhvervsudygtighedsbeløbet er skattepligtige, medens invaliditetsbeløb,  

 bistands- og plejetillæg, personlige tillæg og invaliditetsydelser samt  

 førtidsbeløb er skattefrie efter LL § 7, litra i.
A.B.5.3 Ægtefællers beskatning Hver ægtefælle beskattes af sin egen pension med tilhørende skattepligtige  

 tillæg og forskud herpå, idet beskatningen ganske følger udbetalingen.
Det  

 gælder foruden grundbeløbet også pensionstillæg, alderstillæg, ventetillæg og  

 beløb for erhvervsudygtighed.
 Ægteskabstillæg tilkommer pensionisten og beskattes hos denne som en del  

 af den samlede pension.
 Amerikansk social security skal analogt med reglerne for beskatning af  

 folkepension beskattes hos den ægtefælle, der modtager ydelsen, skd. 24.76.
* Personfradragsreglerne er ændret fra og med 1. jan. 1994. * A.B.5.4 Forhøjet personfradrag Ifølge PSL § 10 gælder der særlige personfradragsregler for pensionister,  

 dvs. personer, som ved udgangen af indkomståret, 1. enten opfylder aldersbetingelsen for at modtage folkepension, eller 2. modtager eller får forskud på førtidspension eller modtager  

 invaliditetsydelse med bistands- eller plejetillæg.
Ad 1. Aldersbetingelsen for at opnå folkepension opfyldes i det år, hvori  

 den skattepligtige fylder 67 år.
Selv om pensionen efter de gældende regler  

 tidligst kan udbetales fra den 1. i måneden, efter at aldersbetingelsen er  

 opfyldt, er det tilstrækkeligt, at aldersbetingelsen er opfyldt inden  

 udgangen af 1993.
 Ad 2. Personer, der før det 67. år rent faktisk oppebærer social pension  

 ved årets udgang, er berettiget til det særlige personfradrag.
Efter de gældende regler udbetales højeste og mellemste førtidspension  

 samt invaliditetsydelse først fra den 1. i måneden efter ansøgningsdagen.
Det  

 betyder, at personer, der har søgt pension i dec. 1992, og som får udbetalt  

 denne med virkning fra den 1. jan. 1993, først er berettiget til det  

 forhøjede personfradrag i 1993.
* Fra 1. jan. 1994 er reglerne om forhøjet personfradrag ophævet. * Forskud på pension Når ansøgning om social pension er indgivet, kan kommunalbestyrelsen under  

 visse betingelser bevilge forskud på højeste og mellemste førtidspension for  

 tiden mellem den 1. i måneden efter ansøgningens indgivelse og sagens  

 endelige afgørelse.
 Efter PSL § 10, stk. 2, 2. punktum gives der forhøjet personfradrag,  

 såfremt skatteyderen ved kalenderårets udløb fortsat modtager forskud på  

 pension eller har fået pensionen endeligt tilkendt.
 Såfremt den pensionsadministrerende myndighed undtagelsesvis kræver den  

 forskudsvis erlagte pension tilbagebetalt - f.eks. hvor udbetaling skyldes  

 svigagtige forhold - skal der foretages en ny skatteberegning under  

 anvendelse af det almindelige personfradrag for hele den periode, hvori  

 skatten har været nedsat under anvendelse af det forhøjede personfradrag.
 Retten til det forhøjede personfradrag bortfalder ikke, fordi en del af  

 pensionen inddrages ved optagelse på plejehjem mv., jf. lsr. 1978.84.
I lov om social pension § 13, stk. 1, nr. 3, indgår som foran nævnt et  

 begreb "førtidsbeløb", der er en del af førtidspensionen.
Personer,  

 der kun modtager dette - ikke indtægtsbestemte - førtidsbeløb, må anses for  

 at "modtage pension" og er dermed berettigede til det forhøjede  

 personfradrag, jf.
Skat 1985.4.11.
 Derimod er en person ikke berettiget til forhøjet personfradrag, hvis en  

 tilkendt førtidspension ikke kommer til udbetaling, fordi den pågældende  

 modtager tjenestemandspension, Se TOLD*SKAT Nyt 1991.21.1224.
 En førtidspensionist, hvis ret til pension i medfør af pensionslovens §  

 59, stk. 4 er gjort hvilende, og hvor der derfor ikke udbetales nogen del af  

 pensionen, heller ikke invaliditetsbeløbet, er heller ikke berettiget til det  

 forhøjede personfradrag, jf. skd. 62.247.
 Personer, der modtager invaliditetsydelse (der ikke er en bestanddel af  

 førtidspensionen, men en selvstændig "pensionslignende ydelse")  

 skal udover selve invaliditetsydelsen modtage bistands- eller plejetillæg for  

 at være berettiget til forhøjet personfradrag, lsr.1981.98 og PSL § 10, stk.  

 2, 2. pkt.
 Udenlandske pensioner (såvel offentlige som private) berettiger ikke til  

 forhøjet personfradrag, da PSL § 10, stk. 2, kun refererer til den danske  

 sociallovgivning, se skd. 37.139.
Samlevende pensionister Reelt enlige pensionister Samlevende pensionister, der har været gift eller levet i et papirløst  

 parforhold hele året, får hver et personfradrag på * 32.600 kr. i 1993.
 Reelt enlige pensionister får i 1993 et personfradrag på * 58.000 kr.
Der er med virkning fra og med indkomståret 1991 sket ændring af  

 personfradragsreglerne for enlige pensionister jf.
PSL § 10, stk. 2, jf.  

 cirkulære nr. 2 af 6. jan. 1991.
Berettiget til personfradrag som enlig pensionist er skattepligtige, - der er enlige ved indkomstårets udgang, se nedenfor, eller - som i løbet af indkomståret har indgået ægteskab eller et samlivsforhold  

 eller Som enlig anses en person, der ikke lever i et samlivsforhold, hvor  

 parterne gennem kontante bidrag, arbejde i hjemmet eller på anden måde  

 bidrager til den fælles husførelse, og hvor samlivet kan føre til ægteskab  

 eller registreret partnerskab efter dansk ret.
Den skattepligtige skal ved  

 ansøgning om førtidspension mv., eller når aldersbetingelsen opfyldes for  

 folkepension efter lov om social pension, afgive erklæring herom til den  

 myndighed, der varetager administrationen af lov om social pension.
Begrænsningen i retten til forhøjet personfradrag for enlige pensionister  

 gælder kun for personer, der efter den 25. april 1990 første gang efter lov  

 om social pension - får udbetalt forskud på førtidspension, - tilkendes førtidspension eller invaliditetsydelse med bistands- eller  

 plejetillæg eller - opfylder aldersbetingelsen for folkepension.
Om ægtefællerne anses for samlevende afgøres efter KSL § 4, se A.A.4.2.  

 samt Skat 1988.7.403. Genoptagelse af samliv efter separation eller faktisk  

 adskillelse sidestilles med indgåelse af ægteskab, jf.
PSL § 10, stk. 2, nr.  

 2.
A.B.5.5 Ophold på plejehjem A.B.5.5.1 § 84 plejehjem For pensionister, der har ophold på kommunale plejehjem, eller private  

 plejehjem, med hvilke der er indgået overenskomst, træder opholdet på  

 plejehjemmet i stedet for udbetaling af den sociale pension, jf.  

 bistandslovens § 84, og der udbetales alene et beløb til dækning af  

 personlige fornødenheder (lommepenge).
 Disse pensionister er ikke indkomstskattepligtige af værdien af det frie  

 ophold på plejehjemmet, men kun indkomstskattepligtige af de udbetalte  

 lommepenge, skd. 46.201.
Pensionister, der har midler ud over pensionen, og som betaler for  

 opholdet efter de i bistandsloven fastsatte regler, er heller ikke  

 skattepligtige af værdien af opholdet på hjemmet.
Til gengæld kan betalingen  

 for opholdet ikke fratrækkes.
Hvor begge ægtefæller har ophold på plejehjem, har begge ret til  

 lommepenge.
Yngre pensionister oppebærer højere lommepengebeløb.
Samlivsophør I tilfælde, hvor den ene ægtefælle optages på et plejehjem, mens den anden  

 bliver boende i sit hjem, betragtes samlivet som ophørt med virkning fra  

 optagelsesårets udgang.
 Optages begge ægtefæller på samme plejehjem, anses samlivet derimod  

 opretholdt, selv om ægtefællerne bebor hver sit værelse, skd. 50.185.
 Pensionen opdeles normalt således, at den udeboende ægtefælle tillægges  

 pension som enlig, mens den optagne ægtefælle tillægges lommepenge.
 Har den optagne ægtefælle forsørgelsespligt over for ægtefælle eller børn,  

 fastsættes en eventuel betaling for opholdet først efter afsættelse af et  

 beløb til opfyldelse af forsørgelsespligten, således at ægtefællens og  

 børnenes levevilkår ikke forringes på grund af pågældendes optagelse på  

 plejehjem, jf. bistandslovens § 85, stk. 2.
Den optagne ægtefælle beskattes af sine samlede indtægter, herunder  

 formueafkast og under forudsætning af, det betalte forsørgelsesbeløb er  

 fastsat af en offentlig myndighed (plejetilsynet), kan det fradrages som et  

 godkendt underholdsbidrag mellem faktisk adskilte ægtefæller, jf.
A.F.4.2.  

 Modtageren beskattes af "bidraget".
Når der træffes beslutning om optagelse på plejehjem Efter § 46 i lov om socialpension sker der en nedsættelse af pensionen til  

 de folke- og førtidspensionister, der er indlagt på sygehuse og hospitaler,  

 og for hvem der er truffet afgørelse om optagelse på plejehjem.
Nedsættelsen  

 af pensionen sker på samme måde som for beboere på plejehjem, idet der dog  

 til enlige pensionister udover lommepengene udbetales et beløb til dækning af  

 husleje o.lign.
Nedsættelsen af pensionen sker fra udgangen af den måned, der  

 følger efter den måned, hvori afgørelsen om optagelsen på plejehjem er  

 truffet.
 I disse tilfælde anses samlivet med en eventuel ægtefælle for ophævet med  

 udgangen af det kalenderår, hvori beslutningen om optagelse på plejehjem  

 træffes.
 Tager den pågældende ophold i sit eget hjem eller hos pårørende, uanset at  

 der er truffet beslutning om optagelse på plejehjem, udbetales pensionen på  

 ny med det fulde beløb fra udskrivningen.
 Nedsættelse af pensionen til lommepengebeløb sker ikke, hvis den  

 pågældende er visiteret til en institution, der er omfattet af en ordning med  

 udbetaling af pension, se ovenfor.
A.B.5.5.2 § 85 a plejehjem Efter bistandslovens § 85 a kan kommunalbestyrelsen træffe beslutning om,  

 at der i et eller flere af kommunens plejehjem skal udbetales pension  

 beregnet efter lov om social pension til beboerne, som herefter betaler for  

 de enkelte ydelser, de får som led i plejehjemsopholdet.
Betaling for husleje, el og varme er obligatorisk, mens de øvrige ydelser  

 kan til- eller fravælges.
Betalingen for såvel obligatoriske som frivillige  

 ydelser indeholdes af socialforvaltningen før udbetalingen af restbeløbet.  

 Plejehjemsbeboerne er skattepligtige af den fulde sociale pension efter  

 reglerne omtalt ovenfor i afsnit A.B.5.1. og 5.2, se TOLD*SKAT Nyt 1993.2.78.
A.B.5.6 Indlæggelse på institutioner under sygehusvæsenet Til personer indlagt på sygehus eller anden institution under  

 sygehusvæsenet udbetales lommepenge efter reglerne i § 5 a i lov om  

 sygehusvæsenet (sygehusloven) Alle pensionister, hvis pension i henhold til lov om social pension er  

 inddraget under sygehusindlæggelsen, har krav på lommepenge, jf. § 5 a, stk.  

 4 i sygehusloven.
Til personer, der ikke er pensionister, kan udbetales  

 lommepenge efter § 5 a, stk. 5.
 Lommepengene, der udbetales efter samme regler som lommepenge efter  

 bistandsloven, behandles skattemæssigt som disse.
A.B.5.7 Delpension Delpension kan udbetales efter lov om delpension til personer i alderen  

 60-67 år, der nedsætter deres arbejdstid.
 Lønmodtagere skal nedsætte arbejdstiden med mindst 7 timer eller mindst  

 1/4 af den gennemsnitlige ugentlige arbejdstid, således at arbejdstiden  

 svarer til en ugentlig arbejdstid på mellem 15 og 30 timer i gennemsnit.  

 Selvstændige kan kun nedsætte arbejdstiden fra fuld tid til halv tid.
 Der udbetales delpension fra kommunen for det antal timer, hvormed  

 arbejdstiden er nedsat.
 A.B.6 Underholdsydelser, legater mv.
I dette afsnit behandles spørgsmålet om indkomstskattepligt for modtageren  

 af underholdsydelser.
Se A.F.4. om yderens fradragsret.
A.B.6.1 Underholdsbidrag i anledning af separation eller skilsmisse Bidrag til underhold af den anden ægtefælle medregnes til denne ægtefælles  

 skattepligtige indkomst.
Ifølge LL § 10 stk. 1, skal bidrag til underhold af et barn kun medregnes  

 til barnets skattepligtige indkomst for den del af bidragene, der overstiger  

 det af socialministeren fastsatte normalbidrag.
Særlige bidrag til barnets  

 dåb og bidrag i anledning af, at barnet når konfirmationsalderen, medregnes  

 dog ikke til barnets skattepligtige indkomst, i det omfang bidragene ikke  

 overstiger, for dåb 1 gang det månedlige normalbidrag, og for bidrag i  

 anledning af, at barnet når konfirmationsalderen, 3 gange det månedlige  

 normalbidrag.
 I tilslutning hertil er ifølge LL § 7, litra p, følgende beløb skattefri:
 Børnetilskud, flerbørnstilskud, adoptionstilskud, forskudsvis udbetaling  

 af børnebidrag og af særlige bidrag som nævnt i § 10, stk. 1, 5. pkt., og §  

 11, 4. pkt.
 Det normalbidrag, der hermed er gjort skattefrit for barnet udgjorde 1.  

 jan. 1993 * 8.076 kr. årligt og fra 1. juli 1993: * 8.340 kr. årligt.
 Reglen i LL § 10 kommer kun til anvendelse på periodiske underholdsbidrag,  

 men ikke på affindelsessummer for afkald på en bidragsret, se lsr. 1951.202  

 og 1963.165 samt U.f.R. 1971.570. ØLD (skd. 18.187).
Når et modtaget engangsbeløb påstås betragtet som en indkomstskattefri  

 affindelsessum for afkald på en bidragsret, må det undersøges, om beløbet er  

 fremkommet efter en egentlig kapitalisering af det fastsatte årlige  

 underholdsbidrag.
I benægtende fald må man være opmærksom på, at beløbet kan  

 være en forudbetaling af bidrag for en bestemt periode.
I så fald er beløbet  

 indkomstskattepligtigt efterhånden som bidragene forfalder.
 Udbetalinger ved delingen af fællesboet er ikke indkomstskattepligtige.
I forbindelse med separation eller skilsmisse kan det i henhold til  

 ægteskabslovens § 56 bestemmes, at en ægtefælle, der har haft særeje, skal  

 betale en eengangsydelse til den anden ægtefælle for at sikre, at denne ikke  

 stilles urimeligt ringe i økonomisk henseende efter separationen eller  

 skilsmissen.
En sådan ydelse er hverken indkomstskattepligtig eller  

 gaveafgiftspligtig, skd. 50.179. og Skat 1985.4.111.
 Dette gælder også eventuelle gaveydelser mellem ægtefæller ved skævdeling  

 af fællesboet i forbindelse med separation og skilsmisse.
Tilsvarende gælder ved ydelser, der gives til afløsning af en forpligtelse  

 til at oprette et uigenkaldeligt testamente, som påtages i forbindelse med  

 separation eller skilsmisse.
Sådanne ydelser medfører hverken indkomstskat  

 eller afgiftspligt, Skat 1985.3.84.
 Ved bedømmelse af karakteren af ydelser, der i separationsvilkårene  

 betegnes som bidrag til hustruens underhold i en given periode, må der  

 sondres mellem løbende ydelser, der er indkomstskattepligtige for modtagerne,  

 og afdrag på gæld.
Hvis tilsagnet går ud på, at der uden særlige betingelser og uden særlige  

 forbehold om ophør ved modtagers eller yders død ydes et bestemt månedligt  

 beløb, indtil der i alt er ydet et klart fikseret beløb eller et bestemt  

 beløb i en bestemt årrække, er der tale om afdrag på gæld.
De erlagte ydelser  

 skal herefter ikke medtages ved modtagerens indkomstopgørelse.
Beløb, der af bidragyderen betales som præmier vedrørende livsforsikringer  

 o.lign., må, hvor bidragmodtageren har ejendomsretten vedrørende nævnte  

 forsikring, anses som et skattepligtigt underholdsbidrag.
Beskatning for  

 modtageren følger i øvrigt af PL § 56, stk. 1. Om modtageren har fradragsret  

 for præmien beror på reglerne i PL.
 Det udelukker ikke beskatning hos modtageren, at bidragyderen ikke kan  

 fratrække, eller har aftalt ikke at fratrække et pålagt eller aftalt  

 underholdsbidrag, jf. lsr. 1964.158 og lsr. 1956.19.
Som nærmere omtalt i afsnit A.F.4.1 nægtes der fradragsret for bidrag i  

 anledning af skilsmisse, når de fraskilte ægtefæller har fælles bopæl og  

 fælles husførelse.
Hvis den ene ægtefælle i disse tilfælde ingen indtægt har,  

 skal den pågældende beskattes af værdien af frit ophold hos sin tidligere  

 ægtefælle, men ikke af det aftalte eller fastsatte bidrag.
Fællesbørn, der  

 opholder sig sammen med moderen hos den fraskilte mand, beskattes ikke af  

 værdien af det frie ophold, jf.
KSL § 5, stk. 4.
 Såfremt en ægtefælle i forbindelse med separation eller skilsmisse ved  

 bodelingen har fået tillagt en beboelsesret i den tidligere ægtefælles  

 ejendom, er værdien af hel eller delvis fribolig at betragte som ekstra  

 underholdsbidrag.
Det er ikke nogen betingelse for beskatning af bidrag hos modtageren, at  

 de bidrag, der udredes i anledning af separation eller skilsmisse, er fastsat  

 eller godkendt af det offentlige.
Det er tilstrækkeligt, at der foreligger en  

 bindende aftale mellem ægtefællerne om betaling af et løbende  

 underholdsbidrag, idet det forudsættes, at aftalen er tilstrækkelig klar med  

 hensyn til fastsættelsen af bidragets størrelse og løbetid, lsr. 1969.174. Se  

 endvidere ØLD af 18. feb. 1972 og lsr. 1979.161.
Beløb ud over det fastsatte bidrag Beløb, der betales udover, hvad der er fastsat eller aftalt som løbende  

 bidrag, skal, hvis der er tale om beløb, der ydes til bidragyderens børn,  

 behandles som ikke-indkomstskattepligtige gaver, hvorimod beløb, der betales  

 til en tidligere ægtefælle, betragtes som indkomstskattepligtige gaver.  

 Bidrag, som en fraskilt fader betaler til sit og den tidligere ægtefælles  

 fællesbarn, der, efter at hustruen på ny har giftet sig, er adopteret af  

 hendes nuværende mand, betragtes også som ikke-indkomstskattepligtige gaver  

 for barnet.
Kun betalte og forfaldne bidrag Bidragmodtageren skal kun beskattes af de beløb, der faktisk er oppebåret  

 som underholdsbidrag i indkomståret, ligesom kun forfaldne underholdsbidrag  

 skal medregnes, lsr. 1972.77.
 En moder, der kun modtog en del af det hende og barnet tilkommende bidrag,  

 kunne betragte bidraget til barnet som indgået fuldt ud, mens hendes eget  

 underholdsbidrag var reduceret med det manglende, lsr. 1979.52.
Forskudsvis udbetaling I tilfælde, hvor en bidragspligtig ikke opfylder sin forpligtelse i  

 henhold til en bidragsresolution til at udrede bidrag til den tidligere  

 ægtefælle, kan der ydes denne kontanthjælp efter bistandslovens kapitel 9.  

 Dette medfører, at det sociale udvalg indtræder i den bidragsberettigedes  

 krav mod den bidragspligtige i medfør af bistandslovens § 8. De omhandlede  

 ydelser skal ikke medregnes i modtagerens skattepligtige indkomst, jf.
LL §  

 7, litra j, men personfradraget skal nedsættes i henhold til PSL § 11, skd.  

 42.184, se A.B.4.2.1. Den bidragspligtige kan fradrage de efter  

 bidragsresolutionen pligtige ydelser på normal måde, når han senere udreder  

 dem til det offentlige.
A.B.6.2 Underholdsbidrag i anledning af faktisk samlivsophævelse Bidrag, der udredes i anledning af faktisk samlivsophævelse, er  

 indkomstskattepligtig for modtageren, såfremt bidraget er fastsat eller  

 godkendt af det offentlige, jf.
LL § 10, stk. 2. Dette gælder også for det  

 indkomstår, hvori samlivet ophæves, se TOLD*SKAT Nyt 1992.4.121. Børn er dog  

 kun skattepligtige af den del af bidraget, der overstiger normalbidraget, jf.  

 A.B.6.1.
 Foreligger der ikke nogen godkendelse eller fastsættelse, beskattes de  

 modtagne bidrag ikke, ligesom der normalt ikke sker nogen beskatning af  

 bidrag, der er modtaget i tiden forud for fastsættelsen eller godkendelsen  

 fra det offentlige.
 Bidrag, der modtages i henhold til en indgået bidragsaftale mellem  

 ægtefællerne, kan dog beskattes fra tidspunktet for aftalens indgåelse, hvis  

 det offentliges godkendelse senere gives med tilbagevirkende kraft, f.eks.  

 ved optagelse i vilkårene for separationen eller skilsmissen.
 Når bidraget ikke fastsættes eller godkendes af det offentlige i det år,  

 hvori samlivet ophæves, beskattes kun bidrag, der er udredet i det  

 indkomstår, hvori resolutionen foreligger (jf. lsr. 1982.47 om bidragyderens  

 fradragsret), uanset om godkendelsen gives med tilbagevirkende kraft.
 Om beskatning af bidrag efter de tidligere gældende  

 ægtefællebeskatningsregler (før 1983) henvises til VLD af 28. aug. 1987, Skat  

 1987.10.715. Dommen udelukker ikke, at der efter den nugældende lovgivning  

 foretages beskatning af bidragsmodtageren i de foran omtalte tilfælde.
 Underholdsbidrag til børn under forældrenes faktiske adskillelse skal kun  

 medregnes til barnets indtægt, såfremt bidraget overstiger normalbidraget, og  

 kan fradrages ved opgørelsen af bidragyderens skattepligtige indkomst efter  

 reglerne i LL § 10, stk. 2.
Såfremt samlivet mellem ægtefællerne er ophørt i skattemæssig henseende,  

 og den, der har forladt boligen, må betragtes som ejer af denne, kan den  

 tilbageblevne ægtefælle, sålænge ægtefællerne har indbyrdes  

 forsørgelsespligt, kun beskattes af hel eller delvis fri bolig, dersom denne  

 er led i en bidragsaftale.
I så fald er bidraget på normal vis skattepligtigt  

 for modtageren og fradragsberettiget for yderen, jf. bl.a. lsr. 1980.53.
A.B.6.3 Bidrag til børn født uden for ægteskab Børn født uden for ægteskab er skattepligtige af det modtagne bidrag, i  

 samme omfang som børn født i ægteskab, jf.
LL § 11, samt ovenfor under  

 A.B.6.1.
Ydelser udover det fastsatte eller aftalte bidrag må betragtes som gaver.  

 Hvis faderen har fælles bopæl med barnet, kan han ikke fratrække de bidrag,  

 han yder til barnet, men barnet vil alligevel være indkomstskattepligtig af  

 bidragene, i det omfang de overstiger normalbidraget.
Betales der ikke  

 bidrag, men ydes der i stedet frit ophold, skal barnet ikke beskattes af  

 værdien af frit ophold hos faderen, jf.
KSL § 5, stk. 4.
Bidrag til børn, der opholder sig i døgninstitution Når det sociale udvalg i henhold til bistandsloven yder hjælp til et barns  

 vedvarende forsørgelse i form af anbringelse i døgninstitution, indtræder det  

 offentlige efter bistandslovens § 8, stk. 1, i retten til det fastsatte eller  

 aftalte bidrag i det omfang, som svarer til værdien af den hjælp, som det  

 offentlige yder.
Barnet skal ikke beskattes af værdien af opholdet i døgninstitutionen, jf.  

 LL § 7, litra j.
Da det offentlige efter bistandslovens § 8, stk. 1, er  

 indtrådt i retten til bidraget for et beløb, der svarer til værdien af den  

 hjælp, der er ydet, har barnet ikke krav på dette bidrag og skal derfor  

 heller ikke beskattes heraf.
Kun i det omfang det betalte overstiger såvel  

 normalbidraget som den modtagne bistandshjælp, er barnet  

 indkomstskattepligtig af bidraget.
 A.B.6.4 Aftægtsydelser, understøttelser mv.
Aftægtsydelser er skattepligtige for modtageren i medfør af SL § 4c.  

 Aftægtsydelser vil typisk forekomme i forbindelse med overdragelse af fast  

 ejendom eller andre formuegoder, hvor overdragelsessummen helt eller delvis  

 berigtiges ved, at køberen påtager sig at udrede en årlig ydelse til  

 sælgeren.
Det forhold, at den kapitaliserede værdi af aftægtsydelsen indgår i  

 salgssummen for en solgt ejendom eller virksomhed, medfører ikke, at sælgeren  

 kan bortse fra nogen del af de årlige ydelser, jf.
HD i UfR 1971.597 og ØLD  

 af 19. juni 1974 (skd. 31.51). Se evt.
E.I.1.1.4.
Ydelser i henhold til forpligtelseserklæringer (understøttelseskontrakter)  

 er ligeledes fuldt skattepligtige for modtageren.
Dette gælder også i  

 tilfælde, hvor yderen ikke kan fradrage ydelserne, jf. lsr. 1960.175, samt i  

 tilfælde, hvor en tilsvarende gaveydelse ville være skatte- og afgiftsfri for  

 modtageren.
Aftægtsydelser mv. kan helt eller delvis bestå i ret til fri kost og logi,  

 fri bolig eller andre rettigheder.
Værdien af sådanne naturalydelser ansættes  

 skønsmæssigt efter den værdi, ydelsen har på modtagelsestidspunktet.
Landsskatteretten anså en løbende udbetaling fra en trust i USA for  

 skattepligtig efter SL § 4 c.
De løbende ydelser, der kunne sidestilles med  

 en rentenydelsesret, skulle beskattes som kapitalindkomst, bl.a. fordi  

 trustens midler overvejende var anbragt i obligationer, se TOLD*SKAT Nyt  

 1992.17.510. Om beskatning af rentenydelseskapitaler henvises endvidere til  

 A.D.1.14, samt TfS 1991.530 om kommentaren hertil i TOLD*SKAT Nyt 1992.6.195.
 Fribolig mv.
Værdien af en fribolig ansættes efter skøn til boligens udlejningsværdi,  

 idet statens satser for brug af lejeboliger er vejledende ved udøvelsen af  

 skønnet, ligesom der tages hensyn til særlige forhold, såsom beliggenhed,  

 alder og vedligeholdelsesforpligtelse, se A.B.1.7.3. Boligens størrelse  

 beregnes efter de i Finansministeriets cirkulære nr. 22 af 18. feb. 1983  

 givne retningslinier.
Ved opgørelsen af boligarealet medregnes kun arealet af  

 værelser og kamre, men ikke gange, bad, køkken, bryggers, forstue mv.
Værdien af fri varme ansættes efter et skøn, og værdien kan ansættes til  

 værdien af olieforbruget svarende til den frembragte varme, også hvor denne  

 stammer fra halmfyring eller fyring med træaffald, jf.
Skat 1986.1.68. og *  

 TOLD*SKAT Nyt 1993.6.225. * A.B.6.5 Legater Legater er i almindelighed indkomstskattepligtige, jf.
SL § 4, litra c.  

 Der gælder særregler for beskatning af legater, der ydes til studierejser og  

 videnskabelige arbejder, idet sådanne legater normalt er skattefri.
Visse  

 legater med understøttelsesformål er skattefri efter LL § 7. Endvidere er  

 legater, der ydes som en anerkendelse af modtagerens fortjenester, under  

 visse betingelser skattefri eller skattepligtige som særlig indkomst.
 A.B.6.5.1 Uddannelseslegater mv.
 Legater, der ydes som hjælp til gennemførelse af en uddannelse, er  

 personlig indkomst, jf. lsr. 1956.20, hvadenten udbetalingen hidrører fra  

 Styrelsen for Statens Uddannelsesstøtte eller fra private legatmidler.
Det forhold, at et legat er bundet til anvendelse til bestemte  

 studieudgifter (f.eks. et boglegat) medfører ikke, at legatet kan anses for  

 skattefrit, medmindre der er tale om rejse- og opholdsudgifter ved en  

 studierejse, jf.
A.B.6.5.2.
Med hensyn til stipendier, der udbetales af Styrelsen for Statens  

 Uddannelsesstøtte, foretages der hvert år en kontrol af, hvorvidt de  

 studerende, der har modtaget stipendier, har opfyldt betingelserne herfor med  

 hensyn til størrelsen af andre indkomster mv.
Såfremt det pålægges modtagerne  

 at tilbagebetale modtagne stipendier helt eller delvis, skal  

 tilbagebetalingen fratrækkes i det indkomstår, hvori det for meget modtagne  

 støttebeløb kan opgøres endeligt.
I et tilfælde, hvor støtteperioden var  

 1/8-1976 til 31/7-1977, rejstes tilbagebetalingskravet i 1978. Da  

 studiestøtten kunne opgøres endeligt i 1977, var hele tilbagebetalingsbeløbet  

 fradragsberettiget i dette år, lsr. 1980.91.
* Told- og Skattestyrelsen har offentliggjort en meddelelse om den  

 skattemæssige behandling af tilbagebetaling af stipendier fra SU, se  

 TOLD*SKAT Nyt 1993.16.764. * Værdien af fribolig på studenterkollegier skal medregnes ved  

 indkomstopgørelsen, men der udvises traditionelt stor tilbageholdenhed ved  

 værdiansættelsen.
Den omstændighed, at uddannelsessøgende bor på et relativt billigt  

 kollegieværelse giver normalt ikke anledning til nogen beskatning.
For bolig  

 på nyere studenterkollegier ydes der normalt betaling.
 I henhold til bekendtgørelse nr. 774 af 12. dec. 1989 om folkehøjskoler,  

 landbrugsskoler, husholdningsskoler og efterskoler kan der ydes statsligt og  

 kommunalt tilskud til nedbringelse af elevbetalingen.
 Ifølge Ligningsrådets vedtagelse skal offentlige tilskud i form af nedsat  

 egenbetaling for ophold og undervisning til børn og unge under 18 år på  

 folkehøjskoler, ungdomshøjskoler, landbrugsskoler, husholdningsskoler og  

 efterskoler samt for ophold på en kostafdeling ved en friskole, en privat  

 grundskole og en privat gymnasieskole ikke anses for indkomstskattepligtige.
 Tilskud til pensionisters ophold på folkehøjskoler, landbrugsskoler,  

 husholdningsskoler og efterskoler er skattefri i medfør af LL § 7 ø.  

 Ligningsrådet har vedtaget, at statens generelle ø-tilskud til unges  

 videreuddannelse ikke skal anses for indkomstskattepligtige for unge under 18  

 år - på betingelse af, at de udgifter, tilskuddene tilsigter at dække, rent  

 faktisk er afholdt af den uddannelsessøgende.
Fylder den unge 18 år i den periode, tilskuddet skal dække, er den del af  

 tilskuddet, som vedrører tiden efter det fyldte 18. år, skattepligtig.
For de  

 tilskud, der fortsat skal beskattes, afhænger beskatningstidspunktet af  

 forholdene i de enkelte tilfælde.
 Såfremt tilskuddet bevilges med et samlet beløb uden forbehold for hele  

 skoleopholdet, skal det beskattes i det indkomstår, hvor der ved underretning  

 til eleven eller skolen gives endeligt tilsagn om tilskuddet.
 Bevilges tilskuddet derimod som en løbende ydelse med betaling til de for  

 skoleopholdet gældende betalingsterminer og i øvrigt betinget af elevens  

 fortsatte tilstedeværelse og deltagelse i undervisningen, skal tilskuddet  

 beskattes i de indkomstår, hvori tilskudsydelserne forfalder til betaling,  

 jf. lsr. 1981.189.
Der ydes efterfølgende et refusionsbeløb til sygeplejeelever, der ikke  

 straks har modtaget fuldt statstilskud til dækning af deres udgifter ved  

 deltagelse i sygeplejeforskole på en højskole, men som helt eller delvist  

 selv har betalt udgifterne ved deltagelse i forskolen.
Sådanne refusionsbeløb  

 er skattepligtige, skd. 19.20.
 Udenlandske stipendiater fra udviklingslandene, der opholder sig i Danmark  

 i uddannelsesøjemed, er fritaget for beskatning af de modtagne stipendier,  

 danske såvel som udenlandske, jf. tekstanmærkning til finanslovens § 9 og  

 stående bemyndigelse.
A.B.6.5.2 Studierejselegater og legater til videnskabeligt arbejde Ved ændring af lov nr. 236 af 8. april 1992 er der i ligningsloven indsat  

 en bestemmelse, § 7 K, hvorefter studierejselegater under visse nærmere  

 betingelser er gjort skattefri for modtageren.
 Loven tilsigter ikke en principiel ændring af gældende praksis på området,  

 hvorefter der i vid udstrækning var skattefrihed for studierejselegater.
 I loven er der dog foretaget enkelte tydeliggørelser og justeringer af  

 regelsættet.
I følge § 7 K er legater, der er betinget af, at de anvendes til  

 studierejser i udlandet, Færøerne og Grønland indkomstskattefri for  

 modtageren, i det omfang de medgår til dækning af sædvanlige udgifter til  

 rejse mellem Danmark og studiestedet og sædvanlige meromkostninger ved  

 opholdet på studiestedet. * Ved et legat forståes en ydelse fra en fond, en  

 institution eller fra det offentlige. * Dette gælder dog kun i det omfang legatet ikke overstiger faste  

 beløbsgrænser fastsat af Ligningsrådet.
Disse er nu fastsat i T&S-cirk. 1993-1. * Det fremgår heraf, at der er fastsat takster for meromkostninger ved  

 ophold på studiestedet, som er sat til statens takster for merudgifter ved  

 ophold i udlandet til kost mv. med tillæg af 1/3 af hoteldispositionsbeløbet.  

 Begge beløb reduceres til 3/4 regnet fra den første dag.
Herudover er der  

 fastsat takster til rejseomkostninger til de forskellige kontinenter (fly).
 Overskridelse af taksterne medfører skattepligt for det beløb, der  

 overskrides.
 Endelig er der skattefrihed for den del af legatet, der dækker  

 dokumenterede udgifter til undervisning og anden betaling til studiestedet.
 Om SU gælder det, at den ikke er omfattet af skattefrihed.
 Legater, der ydes til dækning af omkostninger ved videnskabelige arbejder,  

 er skattefri.
 Legaterne er kun skattefri, hvis de kan anses at medgå til dækning af de  

 nævnte udgifter.
A.B.6.5.3 Legater med understøttelsesformål Sådanne legater er altid indkomstskattepligtige, medmindre legatet er  

 skattefrit i medfør af reglerne i LL § 7.
 Personer, der har fribolig i stiftelser og legatboliger, er  

 indkomstskattepligtige af værdien af friboligen, efter et skøn over  

 udlejningsværdien.
A.B.7 Gaver, hædersgaver og gevinster A.B.7.1 Indkomstskattepligtige gaver A.B.7.1.1 Gavebegrebet Gaveerhvervelser skal efter SL § 4 c medtages ved indkomstopgørelsen,  

 medmindre gaven falder ind under afsnit III i lov om afgift af arv og gave,  

 jf.
SL § 5 b.
Om afgiftspligtige gaver, se A.B.7.2. Enkelte gaver kan være  

 gjort indkomstskattefrie og afgiftsfrie ved særlig lovhjemmel (se A.B.7.2 og  

 A.B.7.4.3).
En gave kan foreligge f.eks. som en aktuel overdragelse af et formuegode,  

 som et løfte om en fremtidig ydelse eller som en eftergivelse af gæld, og  

 gaveydelsen kan bestå i såvel overdragelse af ting som arbejdsydelser og  

 brugsrettigheder.
Der foreligger også en gave, når et gode overføres fra en  

 persons formue til en andens mod et vederlag, der afviger fra handelsværdien.
Eksempler på gavebeskatning Gavebeskatning kan f.eks. ske, når en arbejdsgiver sælger aktiver til en  

 medarbejder på særligt favorable vilkår, se lsr. 1966.92 og 1969.29.
 Hvor en fast ejendom var i lige sameje mellem 2 ejere, hvoraf den ene  

 bekostede en varig forbedring på ejendommen, blev medejeren anset for  

 indkomstskattepligtig af halvdelen af værditilvæksten.
En del af købesummen for en fast ejendom blev berigtiget ved indrømmelse  

 af en livsvarig, fri boligret for sælgeren.
Dennes senere opgivelse af  

 boligretten uden vederlag p.g.a. alderdomssvækkelse (som ikke kunne  

 sidestilles med ophør ved død) blev anset for en gavedisposition, idet der  

 ved opgivelsen tilførtes køberen en formuefordel, jf.
VLD af 28. feb. 1986  

 (Skat 1986.3.205).
Værdiansættelsen Værdien af det overdragne formuegode ansættes principielt efter et skøn  

 til værdien i handel og vandel på overdragelsestidspunktet.
 Ved overdragelse af aktiver, hvor der skal beregnes arve- eller  

 gaveafgift, finder værdiansættelsen sted efter de i skd.cirk. nr. 185 af 17.  

 nov. 1982 fastsatte retningslinier, se t&s nyt 1991.6.327. Disse regler  

 kan også danne udgangspunkt for skønnet ved værdiansættelsen, når gaven skal  

 henregnes til modtagerens skattepligtige indkomst.
 Hvis gaven hidrører fra udlandet, er det dens værdi her i landet, der skal  

 lægges til grund ved indkomstopgørelsen, lsr. 1957.18 og 1959.119.
 Når skibsværfter forærer navngivere af skibe smykker mv., er modtagerne  

 indkomstskattepligtige af et beløb, svarende til smykkernes (metal)værdi.
Eksempler på at gavebeskatning ikke gennemføres Det er en betingelse for at beskatte en ydelse som gave, at der ikke er  

 betalt vederlag, eller dog kun delvis vederlag.
I praksis sker der dog kun  

 beskatning, hvis det fastsatte vederlag klart afviger fra handelsværdien.  

 Hvor den ene part ved indgåelse af en aftale gør en god forretning, kan  

 besparelsen ikke beskattes, når vederlaget ifølge parterne tilsigter at  

 udgøre fuldt vederlag.
 Ved en - helt eller delvis - vederlagsfri overdragelse af et formuegode  

 kan der foreligge sådanne konkrete forhold, at gavebeskatning ikke kommer på  

 tale.
En skatteyder erhvervede vederlagsfrit fra en kommune en parcel på 369 m2,  

 der havde været benyttet som vandværksgrund.
Parcellen var naboparcel til  

 skatteyderens ejendom.
Under hensyntagen til de ved erhvervelsen påtagne  

 forpligtelser og udgifter bl.a. til planering, beplantning mv. fandt  

 Landsskatteretten, at der ikke var tilflydt skatteyderen nogen skattepligtig  

 erhvervelse (gave), lsr. 1981.165.
En skatteyder modtog et beløb fra sin afdøde mands broder i USA.
Beløbet  

 ansås ikke for en indkomstskattepligtig gave, uanset at det var ydet efter  

 formløse optegnelser vedrørende beløbets anvendelse efter yderens død, lsr.  

 1978.56.
Det er en betingelse for at en gave anses for ydet, at gaveløftet er  

 kommet til gavemodtagerens kundskab, således at denne har fået et endeligt og  

 ubetinget retligt krav over for giveren, se f.eks.
Skat 1989.4.315.
 Selv om der ikke kan ske beskatning ud fra et gavesynspunkt, kan  

 beskatning dog ofte gennemføres ud fra andre synspunkter, idet det overdragne  

 gode kan anses som et supplement til løn, leje eller renteindtægter eller som  

 maskeret udbytte fra et aktie- eller anpartsselskab.
Bidrag til valgkampagne Bidrag, som kandidater til amts-, kommunal- og folketingsvalg samt til  

 EF-parlamentet modtager til brug i deres personlige valgkamp, skal efter  

 praksis ikke medregnes ved kandidaternes indkomstopgørelse.
Formuedeling mellem papirløse samlevende HD af 18. nov. 1985 (skd. 77.997) tager stilling til spørgsmålet, om en  

 person, der efter ophævelse af et papirløst samliv, modtager værdier fra den  

 tidligere partner, skal betale indkomstskat heraf.
 Dommen fastslår, at ydelser erlagt efter samlivets ophør er  

 skattepligtige, såfremt modtageren ikke har et retskrav på kompensation.  

 (Dommen er kommenteret i UfR. 1986.B129).
 HD af 3. april 1986 (Skat 1986.4.261) drejede sig også om den  

 skattemæssige behandling af aktiver modtaget i forbindelse med ophævelse af  

 papirløst samlivsforhold.
En kvinde, der i ca. 15 år havde samlevet med en mand, med hvem hun havde  

 9 børn, ophævede samlivet og flyttede med børnene.
Ved samlivets ophør  

 overdrog manden en bil til kvinden og ydede hende forskellige kontante beløb,  

 der bl.a. blev anvendt til køb af en fast ejendom, ligesom han til børnene  

 betalte underholdsbidrag efter aftale.
Kvinden blev ikke anset  

 indkomstskattepligtig af det modtagne.
Højesteret antog, at kvinden under det  

 mangeårige samliv gennem arbejde i hjemmet og i mandens virksomhed i  

 betydeligt omfang havde bidraget til at sikre de formueværdier, som forelå  

 ved samlivets ophør, og at de overdragne værdier var ydet for at sætte  

 kvinden i stand til at opretholde et hjem for sig selv og børnene.
Den skattemæssige betydning af, at der efter samlivets ophør erlægges en  

 ydelse, når modtageren har et retskrav på kompensation, fremgår af VLD af 9.  

 april 1981 (skd. 58.295). Sagen vedrørte et papirløst par, der boede sammen  

 fra 1970 til 1977. I 1973 var de flyttet ind i en villa, som den mandlige  

 part havde skøde på.
I 1975 indgik parret en overenskomst om ligedeling af  

 friværdien af villaen ved samlivets ophævelse, og i henhold hertil havde den  

 kvindelige part i 1977 modtaget 70.000 kr., som hun var blevet beskattet af.  

 Begge parter havde under samlivet haft indtægter og i fællesskab betalt  

 ydelserne på huset og de øvrige leveomkostninger.
Landsretten fandt intet  

 grundlag for at statuere, at der forelå en skattepligtig gave, idet det i  

 præmisserne bl.a. anføres, at: "sagsøgerinden efter omstændighederne  

 også uden indgåelse af en overenskomst som den pågældende på grundlag af  

 almindelige retsgrundsætninger på tilsvarende måde kunne have fået et krav på  

 andel i provenuet ved salg af ejendommen eller i friværdien i  

 ejendommen." Puljepasningsordninger Ligningsrådet har udtalt, at såfremt forældre gratis udfører arbejde i en  

 puljepasningsordning, bør der i ligningmæssig praksis ses bort fra den  

 økonomiske fordel, der kan opnås ved, at et barn er tilmeldt ordningen.
 En puljepasningsordning er en dagpasningsordning, hvor forældrene påtager  

 sig en forpligtelse til at arbejde et vist antal dage om året i  

 daginstitutionen.
A.B.7.1.2 Frit underhold Værdien af frit underhold, som en skatteyder modtager fra en samlever,  

 bør, når det drejer sig om skatteydere med beskedne indtægter og  

 formuemidler, i reglen ikke ansættes højere end den af Ligningsrådet  

 fastsatte normalværdi af kost og logi, der for indkomståret 1993 udgør *  

 22.000 kr.
 Hvis den, der modtager frit underhold, har indtægter, bør disse indtægter  

 antages at være brugt til fælleshusholdningen, således at indtægterne fragår  

 ved beregningen af værdien af frit underhold, se lsr. 1974.117.
 Har parterne indtægter af nogenlunde samme størrelse, er der ikke grundlag  

 for beskatning af frit underhold, jf. lsr. 1973.29. I et tilfælde, hvor en  

 kvinde havde egne indtægter, blev værdien af hendes frie underhold dog ansat  

 til 6.000 kr. (vedrører året 1963), da mandens økonomiske forhold var  

 særdeles gode, lsr. 1967.106.
 Børn, der sammen med moderen opholder sig hos deres fader, skal ikke  

 beskattes af værdien af frit ophold hos faderen, KSL § 5, stk. 4.
 Værdien af kortvarige ophold hos familie beskattes efter praksis ikke.
 En kvinde, der ikke havde egne indtægter, blev af lsr. anset skattepligtig  

 af de fra hendes forlovede i Grønland modtagne ydelser til dækning af hendes  

 privatforbrug, herunder husleje, på henholdsvis 20.000 og 24.000 kr. i de  

 respektive år.
I HD af 27. nov. 1986 (Skat 1987.1.32) blev en kvinde anset for  

 indkomstskattepligtig af værdien af frit underhold hos sin samlever.
Kvinden  

 havde opsagt sin stilling for at pleje sin samlever, der var alvorlig kvæstet  

 efter en ulykke.
Da samleveren efter et par års forløb var fuldt  

 erhvervsdygtig, fortsatte kvinden med at passe parrets to fælles børn.
Den kvindelige part i et samlivsforhold havde i det år, samlivet blev  

 etableret, et negativt privatforbrug på ca. 41.000 kr.
Lsr. fandt, at der  

 måtte anses at være sket en skattepligtig formueoverførsel fra samleveren på  

 61.000 kr. (hvoraf ca. 20.000 kr. udgjorde hendes kontante forbrug), jf.
Skat  

 1986.11.663.
 I ØLD af 20. maj 1987 (Skat 1987.8.557) blev en kvinde ikke anset for  

 indkomstskattepligtig af et beløb på 20.000 kr. som hun havde modtaget fra  

 sin samlever, der boede i England, til dækning af bl.a. husleje.
A.B.7.1.3 Gaverejser Gaverejser og frirejser, der betales af arbejdsgiveren, omtales i afsnit  

 A.B.1.8.10.
 Hvis en skatteyder - uden for ansættelsesforhold - modtager en frirejse  

 eller f.eks. af et trafikselskab har fået et frikort til brug inden for  

 selskabets område, er han principielt skattepligtig af rejsens eller  

 rejsernes værdi.
 Værdien af frirejser, ydet som gaver (f.eks. af slægtninge i udlandet) med  

 det ene formål, at gavemodtageren skal besøge giveren, skal efter praksis  

 ikke medregnes med det beløb, gaven har kostet giveren, men alene med et  

 beløb svarende til værdien af selve opholdet under rejsen, lsr. 1952.136 og  

 1960.29 og 190. I lsr. 1967.106 formuleres synspunktet således, at modtageren  

 skal beskattes af rejsens reelle økonomiske værdi (anslået til 450 kr.,  

 medens giveren havde betalt 4.255 kr. for rejsen).
 Ved værdiansættelsen kan den af Ligningsrådet fastsatte værdi af frikost,  

 som for indkomståret 1993 udgør 50 kr. pr. dag, være retningsgivende.
 En skatteyder, der af sin i USA bosatte svigersøn var blevet anmodet om at  

 vidne i en mod svigersønnen anlagt straffesag, og som af svigersønnen havde  

 fået betalt sin billet til rejsen, kunne allerede under hensyn til rejsens  

 formål ikke anses indkomstskattepligtig af nogen del af værdien heraf, lsr.  

 1963.105.
 Kontante gavebeløb, der ydes med henblik på en rejse, men som ikke er  

 betinget af, at der rent faktisk foretages en rejse, er fuldt ud  

 indkomstskattepligtige.
 Om en frirejse, der er vundet som gevinst ved en offentlig bortlodning, se  

 A.B.7.5.1.
 En radio- og TV-forhandler ansås for skattepligtig af 6.000 kr., der  

 udgjorde den skønsmæssigt ansatte værdi af en af et leverandørfirma  

 arrangeret frirejse til USA og det Det fjerne Østen, idet rejsen ansås for at  

 have været af overvejende turistmæssig karakter, lsr. 1980.57.
A.B.7.1.4 Enkeltstående gældseftergivelse Gældseftergivelse, der fremtræder som led i en samlet akkord eller anden  

 samlet kreditordning, udløser i almindelighed ingen beskatning, jf.
KGL § 6  

 A, se eventuelt A.D.2.3.1 og E.L.2.
Enkeltstående tilfælde af gældseftergivelse behandles efter SL §§ 4-6, jf.  

 KGL § 5, stk. 2. I forbindelse med singulære ordninger kan der ske hel eller  

 delvis beskatning hos debitor af det eftergivne beløb, hvis debitors  

 insolvens ikke kan bevises.
Beskatning eller gaveafgiftsberigtigelse vil  

 typisk indtræde i tilfælde, hvor kreditor har gavehensigt, eller parterne  

 befinder sig i et gavemiljø, jf.
Skat 1986.8.522 (Strandhavedommen). Har  

 gældseftergivelsen karakter af en gave, skal værdien af gaven ansættes til  

 fordringens værdi.
Ved HD af 20. dec. 1979 blev den af skattemyndighederne  

 hidtil fulgte praksis, hvorefter arvingsgæld altid blev fastsat til kurs 100  

 tilsidesat, idet Højesteret fastslog, at det var værdien i handel og vandel  

 af den arvede fordring, der skulle afgiftsberigtiges.
Som følge af denne  

 afgørelse blev en ved Højesteret verserende sag om værdien af en gave i form  

 af eftergivelse af gæld i henhold til nogle pantebreve forligt således, at  

 gaveafgiften skulle beregnes på grundlag af pantebrevenes handelsværdi, skd.  

 53.173 og tilsvarende lsr. 1981.58.
 Hvis den eftergivne fordring var værdiløs, foreligger der ikke nogen gave.
 Hvis en kreditor afgiver saldokvittering mod at modtage et mindre beløb  

 end det skyldige, og det må formodes, at debitor ikke ville have været i  

 stand til at betale det fulde beløb, foreligger der ikke nogen gave, se bl.a.  

 lsr. og 1974.28 og Skat 1989.6.472. I lsr. 1954.104 antog Landsskatteretten,  

 at der forelå en delvis gave, idet debitor var i besiddelse af realisable  

 midler til betaling af hele gælden.
A.B.7.1.5 Påtagelse af forpligtelse Hvor en gave består i en forpligtelse til at udrede løbende kontante  

 ydelser, må der tages stilling til, om der foreligger en kapitalgave, der  

 skal beskattes i det år, hvori tilsagnet om gaven er ydet, eller en aftægts-  

 eller underholdsydelse, hvis skattemæssige konsekvenser er omtalt under  

 A.B.6.4.
Hvis gavetilsagnet går ud på, at der uden særlige betingelser og uden  

 forbehold (stiltiende eller udtrykkeligt) om ophør ved givers eller  

 gavemodtagers død ydes et bestemt årligt beløb, indtil der ialt er ydet et  

 klart fikseret beløb eller et bestemt beløb i en bestemt årrække, foreligger  

 der en kapitalgave.
Værdien af denne gave beskattes som nævnt i det år,  

 tilsagnet opnås, og værdiansættelsen foretages under hensyntagen til den  

 afdragsvise erlæggelse.
De årlige ydelser anses som afdrag på gæld og  

 medtages ikke ved indkomstopgørelsen.
A.B.7.1.6 Rentefri eller lavt forrentede lån I tilfælde, typisk i familieforhold, hvor der ydes lån enten rentefrit  

 eller til en lav rente, skal låntageren indkomstbeskattes eller betale  

 gaveafgift af den økonomiske fordel, som vedkommende opnår ved at få beløbet  

 til disposition til en lav rente.
Værdien af gaven opgøres i disse  

 situationer som differencen mellem lånets hovedstol og fordringens kursværdi  

 på stiftelsestidspunktet.
En skatteyder ville efter sin separation udstede et  

 gældsbrev til sin svigermor for et lån på 225.000 kr., bl.a. på vilkår, at  

 gælden først skulle afdrages og forrentes med 6 pct. p.a. fra 1. april 1993,  

 og første termin skulle betales den 11. dec. 1993, hvilken termin dækkede  

 perioden 1. april til 11. dec. 1993. Normalrenten var på  

 stiftelsestidspunktet 8 pct. p.a.
Ligningsrådet fandt, at lånet måtte anses  

 som en indkomstskattepligtig gave til skatteyderen, og at værdien af gaven  

 svarede til forskellen mellem lånets hovedstol og fordringens kursværdi på  

 stiftelsestidspunktet.
 Anfordringslån medfører hverken indkomstskattepligt eller gaveafgiftspligt  

 for låntageren.
 Om udlån til børn lån hos børn, se A.F.4.4.3.
Der antages ikke i disse situationer at være fornøden hjemmel til efter  

 bestemmelserne i KGL at beskatte långiveren af de kursgevinster, der løbende  

 opnås ved afdrag på lånet.
Dette udelukker dog ikke, at man i aftaler af  

 gensidig bebyrdende karakter, som f.eks. ved salg af fast ejendom eller andre  

 formuegoder, beskatter kursgevinst, hvis der som led i købesummens  

 berigtigelse udstedes et rentefrit eller lavt forrentet pantebrev eller  

 gældsbrev.
Der henvises i øvrigt til A.D.2. Se artikel i TfS 1988.446 af  

 Hanne Søgaard Hansen m.fl., Skatteministeriet.
A.B.7.1.7 Arveafkald Arveafkald på en endnu ikke falden arv vil, selv hvor det ydes til fordel  

 for bestemte medarvinger, normalt ikke indeholde nogen skattepligtig  

 gaveydelse, jf. til dels lsr. 1963.6.
Gives der derimod afkald på en allerede falden arv, må det undersøges, om  

 den trufne disposition med hensyn til arvens fordeling har støtte i  

 arveladerens bestemmelser, idet beskatning undlades, hvis den foretagne  

 arvedeling blot er udtryk for arveladerens ønsker med hensyn til fordelingen  

 af hans formue.
Der kræves ikke nogen gyldig testamentarisk disposition fra  

 arveladerens side for at lægge arveladerens ønsker til grund ved skiftet, se  

 f.eks. lsr. 1943.39 og 1978.56, hvor indkomstbeskatning blev undladt.
Har den stedfundne skævdeling af arven ingen støtte i arveladerens  

 dispositioner, kan arveafkaldet - udover at udløse afkaldsgiverens betaling  

 af arveafgift - udløse beskatning af gavens værdi hos den begunstigede.
Se  

 f.eks. skd. 70.427.
 Hvis arveafkald er meddelt, inden arvingerne har tiltrådt arven, hvilket  

 for privatskiftede boers vedkommende vil sige inden boet er udleveret  

 arvingerne til privat skifte, og for offentligt skiftede boers vedkommende  

 inden der er truffet bestemmelse om vedgåelse eller ikke-vedgåelse af gælden,  

 medfører afkaldet normalt ikke gavebeskatning hos medarvingerne, jf. lsr.  

 1963.6 og skd. 35.3. Men gives afkaldet til fordel for bestemte medarvinger  

 (afkald af dispositiv karakter), skal der dog ske gavebeskatning hos de  

 begunstigede medarvinger, selv om afkaldet gives, før arvingerne har tiltrådt  

 arven, skd. 48.20.
Er der givet afkald, efter at arvingerne har tiltrådt arven, betragtes det  

 merbeløb, der tilfalder medarvinger i kraft af afkaldet, ikke som arv, men  

 som en gave fra afkaldsgiveren.
Virkningen heraf er, at der skal svares  

 indkomstskat af gaven, eller gaveafgift, hvis der er tale om en nærpårørende  

 omfattet af personkredsen i AAL § 44. Det bemærkes i den forbindelse, at  

 f.eks. gaver til søskende er indkomstskattepligtige.
Se lsr. 1961.15 og  

 1970.117 samt lsr. 1983.40.
 Delvis afkald samt andre problemer om afkald er behandlet af Vagn  

 Carstensen i UfR 1974 B, s. 13, der især drejer sig om afgiftsmæssige  

 problemer, men også omhandler indkomstskattemæssige forhold.
A.B.7.1.8 Arveforskud Det fremgår af SL § 5 b, at forskud på såvel falden som ikke-falden arv  

 ikke skal medtages ved indkomstopgørelsen, men der svares normalt enten arve-  

 eller gaveafgift af sådanne arveforskud, SL § 5 b og arveafgiftslovens § 4 e,  

 jf. § 44, stk. 1.
 Når der ydes arveforskud til giverens afkom, stedbørn og disses afkom,  

 afdødt barns eller stedbarns ægtefælle, eller til forældre, stedforældre og  

 bedsteforældre samt til giverens samlevende ægtefælle (hvis gaven bliver  

 fuldstændigt særeje) skal der normalt svares gaveafgift ved ydelsen af  

 arveforskuddet, arveafgiftslovens § 44. Dette gælder også, hvis giveren  

 (eller modtageren) bor i udlandet, arveafgiftslovens § 44 A.
 Ydes arveforskuddet til andre end de foran nævnte, skal der hverken svares  

 gaveafgift eller indkomstskat, men derimod arveafgift ved arveladerens død.  

 Bor giveren i udlandet, skal arveforskuddet hverken beskattes eller  

 arveafgiftsbelægges (for en herboende modtager), medmindre arveforskuddet er  

 fast ejendom mv., jf. arveafgiftslovens § 8, eller giver ved sin død har  

 hjemsted her i landet.
 Betingelserne for at anse en ydelse som et ikke-indkomstskattepligtigt  

 arveforskud er, dels at modtageren er aktuelt arveberettiget efter yderen  

 (efter loven eller i henhold til testamente, lsr. 1942.127 og 1959.21 samt  

 Skat 1986.1.69 modsætningsvis), dels at der er udstedt arveforskudsbevis,  

 eller at der foreligger andre omstændigheder, der viser, at det modtagne  

 beløb skal afkortes i senere arv, og dels, at der er en vis sandsynlighed  

 for, at modtageren vil overleve overdrageren.
 Som eksempel på "andre omstændigheder", der kan  

 "dokumentere" en arveforskudshensigt, kan henvises til lsr.  

 1978.170, hvor forskelsværdien mellem overdragelsessummen og handelsværdien  

 af et sommerhus ansås for et arveforskud, idet sælgeren i et forud for  

 overdragelsen oprettet testamente havde testamenteret ejendommen til køberen  

 som legat og i en efter overdragelsen oprettet codicil til testamentet havde  

 tillagt køberen det pantebrev, som denne havde udstedt som delvis betaling  

 for ejendommen, jf. tilsvarende lsr. 1982.50.
 Det er en betingelse for at anerkende, at et beløb er ydet som  

 arveforskud, at der allerede i forbindelse med ydelsen af arveforskud er  

 udstedt arveforskudsbevis eller dog truffet aftale om afkortning i senere  

 arv.
 Det anerkendes i praksis, at der også til legatarer kan ydes arveforskud.  

 Udbetales kun en del af legatet, må der i arveforskudsbeviset være indsat  

 estemmelse om afkortning, også selvom der ydes alle legatarer lige meget i  

 arveforskud.
A.B.7.1.9 Beskatningstidspunktet En gave skal medtages ved indkomstopgørelsen, når modtageren er  

 underrettet om gaven, lsr. 1945.25. Der kan imidlertid være knyttet sådanne  

 betingelser til gaven, at beskatningstidspunktet udskydes, lsr. 1946.153,  

 hvor gavemodtageren først blev beskattet af gaven ved rentenyderens død.
Om  

 beskatning af gaver med forbeholdt rentenydelsesret, se A.B.7.3.3.
Det forekommer, at gavemodtageren senere, når han bliver klar over gavens  

 skattemæssige konsekvenser, giver afkald på den.
Et sådant afkald kan normalt  

 ikke tillægges skattemæssig betydning, lsr. 1950.142. Se om afkald på indtægt  

 i afsnit A.A.1.2.12.
Såfremt en gaveoverdragelse af aktier er sket under forudsætning af, at  

 told- og skatteregionen godkender den i gaveanmeldelsen anførte aktiekurs,  

 anses gaven i skattemæssig henseende for ydet på det tidspunkt, hvor  

 modtageren af gaven er underrettet om gaven, uanset om det pågældende vilkår  

 først opfyldes på et senere tidspunkt.
Gavedispositionen vil kunne annulleres  

 med skattemæssig virkning fra gavetidspunktet, såfremt told- og  

 skatteregionen fastsætter en højere værdi af aktierne, idet en afgørende  

 forudsætning fra giverens side må anses for bristet.
Det må dog være en  

 forudsætning, at gaven annulleres i umiddelbar forbindelse med den endelige  

 afgørelse af aktiernes værdi til gaveafgiftsberegningen, skd. 16.48.
A.B.7.2 Afgiftspligtige gaver Gaver, der ydes til nært beslægtede, skal gaveafgiftsberigtiges.
Nært  

 beslægtede er børn, stedbørn og disses afkom, afdødt barns eller stedbarns  

 ægtefælle samt forældre, stedforældre og bedsteforældre.
Endvidere  

 sidestilles adoptivforhold med slægtskabsforhold, hvorimod plejeforhold ikke  

 er omfattet af gaveafgiftsreglerne.
 Reglerne om gaveafgift findes i lovbkg. nr. 712 af 15. okt. 1991 af lov om  

 afgift af arv og gave.
Gaver mellem ægtefæller, hvor gaven gives fra den ene ægtefælles bodel til  

 den anden ægtefælles bodel, er afgiftsfrie, idet dispositionen ikke forrykker  

 ejerforholdet (boslodderne) mellem ægtefællerne p.g.a. formuefællesskabet.  

 Gaver fra en ægtefælles særeje til den anden ægtefælles bodel er ligeledes  

 afgiftsfrie.
Skilsmissesæreje betragtes som formuefællesskab i  

 gaveafgiftsmæssig henseende.
Kun gaver, der bliver fuldstændigt særeje for  

 den med giveren samlevende ægtefælles, skal afgiftsberigtiges.
 Der foreligger dog ikke en gaveafgiftspligtig disposition ved oprettelse  

 af en ægtepagt, hvorved der fra fællesboet udskilles aktiver, repræsenterende  

 lige store beløb, til ægtefællernes respektive særejer, skd. 54.209.
Derimod foreligger der en gave, der fuldt ud skal afgiftsberigtiges, når  

 der overføres værdier fra den ene ægtefælles fuldstændige særeje til den  

 anden ægtefælles fuldstændige særeje.
Såfremt giverægtefællen overfører  

 værdier fra sin bodel til den anden ægtefælles fuldstændige særeje, er det  

 kun halvdelen af gavens værdi, der skal afgiftsberigtiges, da  

 modtagerægtefællen i kraft af formuefællesskabet ville have krav på halvdelen  

 af gavens værdi ved formuefællesskabets opløsning.
 Med ægtefæller sidestilles personer af samme køn, der er registreret i  

 henhold til lov om registreret partnerskab.
 Afgift betales også for gaveafgiftspligtige gaver, der fremkommer ved køb  

 eller anden retshandel, hvor modtageren ikke har ydet fuldt vederlag, og  

 undertiden tillige, hvor vederlaget må betegnes som en overpris.
 Gaveafgiften betales under eet for alt, hvad der i et kalenderår er ydet  

 fra samme giver til samme gavemodtager.
 Der svares kun afgift af gaver, der overstiger 8.000 kr. inden for et år.
For samlevende ægtefæller gælder den særlige regel, at der ikke betales  

 afgift af afgiftspligtige beløb indtil 100.000 kr.
Der kan kun én gang  

 overføres 100.000 kr. afgiftsfrit.
Ved sammenlægning er det giverens forhold, der er afgørende.
En gave fra  

 en fader sammenlægges således ikke med en gave fra bedstefaderen, og afgiften  

 beregnes derfor adskilt med to skattefri bundgrænser på 8.000 kr.
Hvis såvel faderen som moderen har fuldstændig særeje, og der tillige  

 findes fælleseje eller skilsmissesæreje, kan der fra hvert af de to  

 fuldstændige særejer gives en gave på 8.000 kr. til hvert barn, uden at der  

 svares afgift.
Herudover kan der fra fællesejet/skilsmissesærejet afgiftsfrit  

 gives hvert barn 8.000 kr., i alt 24.000 kr.
Afgiftsfri er i følge arveafgiftslovens § 44, stk. 3: 1) Underhold i  

 yderens hjem eller på hospital, plejehjem eller lignende uden hensyn til  

 gavens størrelse, 2) gaver, der ydes til afkom samt stedbørn og disses afkom  

 til personlig benyttelse og brug, bestående af møbler samt andet udstyr,  

 forsåvidt den samlede værdi af, hvad der i ét kalenderår er ydet, ikke  

 overstiger 5.000 kr.
I modsat fald er det overskydende beløb afgiftspligtigt,  

 3) beløb, der indbetales på en uddannelseskonto efter lov om  

 uddannelsesopsparing, og beløb, der opspares i henhold til en  

 boligsparekontrakt efter lov om boligsparekontrakter. * Afgiftsfriheden  

 gælder dog kun beløb, der indbetales eller opspares inden 31.12.1993. * De nævnte regler kommer også til anvendelse på gaver fra barnefaderen til  

 hans uden for ægteskab fødte barn samt på gaver til svigerbarn, der lever i  

 sædvanligt formuefællesskab med giverens barn, såfremt gaven indgår i  

 formuefællesskabet.
Såfremt gaven bliver svigerbarnets fuldstændige særeje,  

 er gaven indkomstskattepligtig.
 Gaver til afdødt barns ægtefælle belægges med gaveafgift, medmindre  

 ægtefællerne var skilt eller separerede ved dødsfaldet.
 Gaver mellem plejeforældre og plejebørn samt gaver mellem søskende er  

 indkomstskattepligtige.
 Bestemmelsen om, at gaver ydet fra stedbørn til stedforældre er undergivet  

 gaveafgift, gælder også, når et i et ægteskab indbragt særbarn efter  

 ægteskabets opløsning har ydet en gave til sin tidligere stedfader eller  

 moder, lsr. 1970.116.
 Gaveafgiftsreglerne kommer til anvendelse, hvis enten giver eller modtager  

 har hjemsted her i landet.
En udenlandsk statsborger med fuld skattepligt til Danmark, der ved sit  

 fyldte 25. år ville få en trustkapital i New Zealand, oprettet af  

 bedstefaderen, udbetalt til fri rådighed, var ikke indkomstskattepligtig af  

 udbetalingen, men alene gaveafgiftspligtig.
Efter danske retsregler måtte  

 udbetalingen anses som en båndlagt gave fra truststifteren til barnebarnet.
 Såfremt både gavegiver og modtager har hjemsted i udlandet, skal der kun  

 betales gaveafgift, hvis gaven består af fast ejendom her i riget.
Ændring af værdiansættelsen i gaveanmeldelsen Parterne er bundet af den værdiansættelse, de har anført i en  

 gaveanmeldelse.
Told- og skatteregionen kan som efterprøvende myndighed ændre  

 værdiansættelsen, hvis den af parterne anførte værdi ikke svarer til det  

 overdragnes værdi i handel og vandel på gavetidspunktet.
Told- og  

 skatteregionens ændring skal ske inden 3 måneder efter anmeldelsens  

 modtagelse, og parterne skal have lejlighed til at ytre sig skriftligt eller  

 mundtligt inden ændringen, såfremt dette ikke medfører overskridelse af en  

 lovbestemt frist eller lignende.
I skd.cirk nr. 138 af 2. sept. 1983 henledes opmærksomheden på ØLD af 7.  

 sept. 1982 (skd. 65.166), som fastslår, at "der ikke er grundlag for at  

 antage, at skattemyndighedernes efterprøvelse af værdiansættelserne i en  

 gaveanmeldelse alene eller i det væsentlige skal sikre, at ansættelsen ikke  

 er for lav.
Såfremt ansættelsen anses for at være for høj, skal der også  

 foretages en ændring." A.B.7.3 Gaver, der hverken er indkomstskattepligtige eller afgiftspligtige A.B.7.3.1 Lejlighedsgaver I praksis sker der ikke nogen beskatning af lejlighedsgaver af  

 traditionelt præg, såsom fødselsdags-, bryllups- og sølvbryllupsgaver  

 o.lign., såfremt der er tale om gaver af mindre omfang, Ved bedømmelse af om der alene er tale om gaver af mindre omfang, skal der  

 henses til værdien af den enkelte gave.
Hvis flere gaver hidrører fra samme  

 gavegiver, skal der dog foretages en samlet bedømmelse.
En studerende modtog efter studentereksamen et legat på 700 kr., der  

 ifølge legatfundatsen skulle tildeles en dansksindet elev fra en bestemt  

 sønderjysk skole.
Legatet var tildelt uden ansøgning, og Landsskatteretten  

 fandt, at tildelingen kunne sidestilles med en lejlighedsgave, der ikke  

 oversteg det efter forholdene naturlige niveau for en sådan gave, og herefter  

 kunne der bortses fra beskatning af beløbet, lsr. 1984.63.
 En skatteyder, der havde haft feriegæster fra USA, og som modtog en  

 kontant gave fra disse, blev ikke beskattet heraf på grund af den nære  

 forbindelse mellem gaven og de af ham afholdte udgifter, lsr. 1969.28.
 Gaver af større værdi imellem forretningsforbindelser er ikke fritaget for  

 beskatning.
 Lejlighedsgaver, herunder jule- og nytårsgaver, fra arbejdsgiveren,  

 omtales i afsnit A.B.1.10.5.
A.B.7.3.2 Indsamlede gaver Gaver, der hidrører fra indsamlede bidrag, er skattefri ifølge LL § 7a.  

 Det er herved forudsat, at gaven er oppebåret een gang for alle og alene har  

 karakter af en anerkendelse af modtagerens fortjenester.
Som "indsamlet" betragtes et gavebeløb ikke alene, hvor  

 indsamlingen henvender sig til offentligheden, men også hvor den finder sted  

 blandt personalet i en institution eller virksomhed.
Den omstændighed, at to,  

 tre eller flere personer slår sig sammen om en gave, er dog ikke  

 tilstrækkelig til, at gaven kan betragtes som tilvejebragt ved indsamling af  

 bidrag.
Hertil må kræves, at indsamlingen har været organiseret over en vis  

 større kreds, jf. skd.cirk. af 5. jan. 1943, og at der har været tale om en  

 egentlig indsamling, jf. lsr. 1963.104, 1965.15, 1969.27 og 1981.57.
 LL § 7 a er også fundet anvendelig på en pengegave på ca. 100.000 kr.  

 hidrørende fra en dagbladsindsamling til fordel for efterladte efter en  

 person omkommet ved en ulykke i Tingbæk Kalkmine, se Skat 1988.12.797.  

 (bindende forhåndsbesked).
På generalforsamlingen i en konsulenttjeneste blev det vedtaget at yde den  

 fratrædende leder af konsulenttjenesten en afskedsgave som påskønnelse af  

 hans mangeårige ledende arbejde i tjenesten.
Gavens størrelse blev ansat til  

 ca. 1 kr. pr. medlem, og midlerne blev tilvejebragt dels på  

 generalforsamlingen, hvor 850 af foreningens ca. 12.000 medlemmer deltog,  

 dels fra det normale kontingent.
Landsskatteretten fandt, at der ikke var  

 tale om en indsamling i den forstand, hvori udtrykket anvendes i LL § 7 a,  

 jf. lsr. 85.46.
 Gavebeløb, der er udredet af arbejdsgiveren, kan ikke betragtes som  

 "indsamlet". Sådanne gavebeløb vil på den anden side ofte falde ind  

 under bestemmelserne i LL § 7 w om fratrædelsesgodtgørelse eller  

 jubilæumsgratiale, se A.B.1.4.1 og A.B.1.4.2.
A.B.7.3.3 Gaver med forbeholdt udbytteret Efter lov om afgift af arv og gave § 5 b skal en gave, der gives i levende  

 live, hverken indkomstbeskattes eller gaveafgiftsberigtiges, såfremt giveren  

 har forbeholdt sig indtægterne eller brugen og nytten for sin livstid eller  

 for et tidsrum, som endnu ikke er udløbet ved hans død.
Ved giverens død  

 svares der i så fald arveafgift.
Ophører indtægts- eller brugsnydelsen inden giverens død, svares der i  

 henhold til § 44, sidste stk., gaveafgift af hele kapitalen efter  

 værdiforholdene ved ophøret af den forbeholdte nydelse, forudsat at gaven i  

 øvrigt omfattes af gaveafgiftsreglerne.
Hvis dette ikke er tilfældet, må  

 beløbet indkomstbeskattes hos modtageren.
Til belysning af spørgsmålet, se  

 lsr. 1958.103.
Overdrages en fast ejendom, således at giveren forbeholder sig nytten og  

 brugen af ejendommen for sin livstid, skal der på overdragelsestidspunktet  

 svares afgift/indkomstskat af gavens værdi, såfremt giveren alene forbeholder  

 sig brugen af en del af ejendommen.
Ved fastsættelse af gavens værdi må der  

 tages hensyn til værdien af den kapitaliserede boligret.
 Har giveren forbeholdt sig brugen af hele ejendommen, og skal  

 gavemodtageren fremtidigt betale ejendommens udgifter, skal der betales  

 afgift/indkomstskat allerede ved gavens modtagelse, og der skal ved  

 fastsættelse af gavens værdi tages hensyn til den kapitaliserede brugsret.
Såfremt giveren derimod fortsat afholder udgifterne vedrørende den  

 bortskænkede ejendom, udskydes afgiftsberegningen til giverens død, således  

 at der alene bliver tale om arveafgiftsberegning, se lsr. 1974.118, uanset  

 slægtskabsforholdet mellem giver og gavemodtager.
Ophører brugsretten  

 imidlertid inden giverens død, skal der på ophørstidspunktet svares  

 gaveafgift/indkomstskat af gavens værdi på ophørstidspunktet.
Har en person bortskænket en kapital, men forbeholdt sig  

 rentenydelsesretten, finder bestemmelsen i § 5 b anvendelse, således at der  

 hverken svares afgift eller indkomstskat på gavetidspunktet.
Dette gælder,  

 selv om gavemodtageren får fri rådighed over kapitalen.
Er det forbeholdte  

 udbytte større eller mindre end det hidtil oppebårne udbytte, beregnes der  

 gaveafgift/indkomstskat af kapitalen med fradrag af kapitalværdien af  

 rentenydelsen, lsr. 1971.26.
A.B.7.4 Hædersgaver A.B.7.4.1 Fonds, legater mv. særlig indkomst Som særlig indkomst beskattes gave- og legatbeløb, der er ydet een gang  

 for alle af offentlige midler, legater, kulturelle fonds o.lign. her i landet  

 eller i udlandet, når gaven eller legatet udelukkende har karakter af en  

 anerkendelse af modtagerens fortjenester, jf.
LOSI § 2, nr. 16.
Om den nærmere forståelse af udtrykket "offentlige midler, legater og  

 kulturelle fonds o.lign.", bemærkes, at der ikke stilles krav om, at den  

 udbetalende fond skal have et almennyttigt formål.
Udbetales beløbet derimod  

 af en forening, er det ifølge praksis en betingelse for at beløbet kan anses  

 for omfattet af bestemmelsen, at foreningen skal have et almennyttigt formål.
Fra Fællesbankens Fond blev en hædersgave på 20.000 kr. tildelt en person,  

 der havde virket i sparekasseverdenen i mere end 30 år.
Landsskatteretten  

 fandt, at LOSI § 2, nr. 16 ikke indeholder en betingelse om, at den  

 udbetalende fond skal have et almennyttigt formål, og beløbet blev herefter  

 beskattet som særlig indkomst, lsr. 1984.62.
 En museumsbetjent havde i sin fritid været beskæftiget som ulønnet  

 idrætsleder, og i denne egenskab havde han af en lokal fond, oprettet af  

 brugsforeningen i hans bopælskommune, fået udbetalt et beløb på 3.000 kr.  

 Dette beløb ansås for omfattet af § 2, nr. 16, lsr. 1980.180.
 Et legatbeløb på 25.000 kr. fra Veluxfonden til en numismatiker ansås  

 ligeledes omfattet af § 2, nr. 16, lsr. 1982.63.
 En legatportion på 12.000 kr., som en boelsmand havde modtaget fra en  

 kreditforenings jubilæumsfond som anerkendelse af hans langvarige virke inden  

 for dansk landbrugs faglige organisationer, ansås for omfattet af § 2, nr.  

 16, idet der ikke fandtes holdepunkter for den ved den påklagede ansættelse  

 anlagte forståelse af bestemmelsen, hvorefter "legater, kulturelle fonds  

 o.lign." skulle hidrøre fra "offentlige midler", lsr. 1980.55.
En arkitekt og lærer på kunstakademiet, modtog uansøgt et legat på 10.000  

 kr. fra Johs.
Krøiers Fond.
Tildelingen af legatet var af fondens bestyrelse  

 begrundet i klagerens faglige fortjenester og tænkt som en  

 hæderstilkendegivelse.
Denne begrundelse var ikke i overensstemmelse med  

 fondens fundats, der bl.a. forudsatte legatportioner anvendt til uddannelse  

 af unge mænd med henblik på selvstændig erhvervsudøvelse, ikke mindst som  

 selvstændige kunsthåndværkere.
Landsskatteretten fandt imidlertid, at det  

 omhandlede beløb opfyldte de i § 2, nr. 16, indeholdte betingelser for  

 beskatning som særlig indkomst, lsr. 1985.153.
 I lsr. 1969.109 blev en hædersgave ydet til en læge af Landsforeningen til  

 bekæmpelse af kredsløbssygdomme anset for omfattet af § 2, nr. 16, idet der  

 blev lagt vægt på, at foreningen, der er landsomfattende med et stort antal  

 medlemmer, har et klart almennyttigt formål (selv om beløbet altså her ikke  

 var ydet fra en egentlig fond eller lign.). Ligeledes er en hæderspris fra  

 Foreningen til hjertesygdommenes bekæmpelse samt Carnegiefondets belønninger  

 anset omfattet af § 2, nr. 16.
 Omvendt vil "hædersgaver", der udredes af foreninger uden  

 almennyttigt formål, og som hidrører fra foreningens almindelige midler, ikke  

 være omfattet af § 2, nr. 16. Således kunne Hygiejneprisen, der var ydet af  

 en brancheforening, ikke antages at have en sådan karakter af anerkendelse,  

 at den kunne beskattes som særlig indkomst, lsr. 1976.118.
 Uddelinger fra Rådet for større færdselssikkerhed til personer, der har  

 gjort et særligt påskønnelsesværdigt arbejde for færdselssikkerheden, anses  

 som hædersgaver, forudsat at gaven er ydet en gang for alle, samt at gaven  

 ikke har karakter af arbejdsvederlag.
 En skuespiller havde modtaget to legater i 1978. Udformningen af de to  

 legaters fundatser udelukkede ikke, at legaterne blev tildelt samme person  

 flere gange, men alligevel anså Landsskatteretten legaterne for omfattet af  

 LOSI § 2, nr. 16, bl.a. under hensyn til, at det var oplyst, at klageren ikke  

 tidligere havde modtaget de omhandlede legater, og at det i øvrigt ville være  

 i strid med formålet og ideen bag legaternes fundatser, om samme kunstner fik  

 tildelt legatet flere år i træk, lsr. 1981.166.
Ikea-prisen, indstiftet af Ikea a/s, uddeles en gang årligt med hhv.  

 15.000 kr., 10.000 kr. og 10.000 kr. til personer, der har skabt "en  

 bedre hverdag for de mange mennesker." Prisen kan ikke søges og  

 prismodtagerne udpeges af en komite, bestående af en billedhugger, en  

 grafiker, en journalist og en arkitekt.
Efter det oplyste, herunder at der  

 ikke er dannet en selvstændig fond, men alene nedsat en særlig  

 udvælgelseskomite, fandt lsr. ikke, at prisen kunne henføres under LOSI § 2,  

 nr. 16, Skat 1986.10.602.
 Angående udtrykket "udelukkende anerkendelse af modtagerens  

 fortjenester" kan anføres, at enker, der modtager hædersgaver på grund  

 af afdødes indsats, som hovedregel ikke er anset omfattet af bestemmelsen,  

 hvorfor sådanne beløb må beskattes med almindelig indkomstskat.
Hvis LOSI § 2, nr. 16 skal anvendes, må gave- eller legatbeløbet ikke være  

 ydet på grund af et specielt værk.
En forfatter, der modtager en ydelse på  

 grund af en speciel bog, kommer normalt ikke ind under reglerne om særlig  

 indkomst.
Hertil må kræves, at gave- eller legatbeløbet skal være ydet ham  

 som en anerkendelse af hans forfatterskab som sådant.
Produceren af et TV-program, der var blevet tildelt en hædersbevisning ved  

 Prix Italia-konkurrencen, blev anset for almindelig indkomstskattepligtig af  

 den del af prisen, som Danmarks Radio havde videregivet til ham.
Kun  

 nationale radio- og TV-selskaber kunne deltage i konkurrencen og  

 hæderbevisningen var i øvrigt tildelt Danmarks Radio for et bestemt værk,  

 Skat 1987.1.44.
A.B.7.4.2 Personlig indkomst Som personlig indkomst beskattes:
a.
Beløb, der ydes over en årrække, lsr. 1959.24 og 25.
b.
Beløb, der er en belønning for arbejds- eller bistandspræstationer,  

 lsr. 1980.56, 1981.56 og 1984.64 og 146.
c.
Beløb, der er klausuleret, f.eks. beløb, der ydes til fortsat  

 videnskabeligt arbejde eller beløb, der ydes til køb af bøger (boglegater).
 (Se dog A.B.6.5.2 om de delvis skattefri studierejselegater og legater til  

 videnskabeligt arbejde).
d.
Præmier udbetalt på grundlag af konkurrence, lsr. 1978.86 og 1981.55.
e.
Idébelønninger til lønmodtagere for rationaliseringsforslag  

 o.lign., lsr. 1970.115, og beskatning af penge og genstandspræmier, der ydes  

 til statens ansatte for rationaliseringsforslag, skd. 17.110.
 Af særlige afgørelser skal nævnes:
VLD af 18. feb. 1980 (Skd. 54.227) vedrørende en forfatter, som i 1973  

 modtog en legatportion på 2.000 kr. og i 1974 en legatportion på 5.000 kr.  

 fra samme legat.
Forfatteren havde i en årrække arbejdet på et særligt  

 kartotek over bøger, og det var for denne indsats hun modtog legatbeløbene,  

 der blev tildelt uden ansøgning og uden betingelser.
Hun modtog kun legaterne  

 de to år.
I VLD bemærkes det, at den hende i 1974 tildelte legatportion er  

 ydet hende for samme indsats som den, for hvilken hun i 1973 havde modtaget  

 en legatportion.
I hvert fald under disse omstændigheder fandtes det i 1974  

 tildelte beløb ikke at kunne anses for ydet hende en gang for alle, og det  

 var således ikke omfattet af bestemmelsen i § 2, nr. 16.
 Beløb, der udbetales sammen med universitetsguldmedaljer, anses som  

 skattepligtig almindelig indkomst, jf. lsr. 1959.23, hvor dog modtagerens  

 omkostninger i forbindelse med guldmedaljeafhandlingen blev tilladt  

 fratrukket ved indkomstopgørelsen.
En skatteyder, der var ansat ved Handelshøjskolen i København, modtog  

 Tietgen-prisbelønningen på 10.000 kr. samt en guldmedalje for en afhandling,  

 der blev anvendt til opnåelse af licentiatgrad.
Da prisbelønningen måtte  

 anses for at være tildelt ham for den arbejdsmæssige indsats ved  

 udarbejdelsen af afhandlingen, blev beløbet beskattet som almindelig  

 indkomst, lsr. 1984.146.
En købmand modtog et legat, der var tildelt som en anerkendelse af hans  

 særlige indsats som bestyrelsesmedlem (sekretær) i købmandsforeningen og ikke  

 som en anerkendelse af hans fortjenester i almindelighed.
Beløbet ansås ikke  

 for omfattet af § 2, nr. 16, men ansås for almindeligt  

 indkomstskattepligtigt, lsr. 1981.56.
En aktivitetspris på 5.000 kr., der blev tildelt et medlem af HK for sit  

 positive virke inden for en lokal HK-forenings medlemsskare, blev anset for  

 almindelig indkomst.
Prisen var indstiftet af en fond, der bestyredes af den  

 lokale HK-forening, og prisen kunne kun udbetales til HK-foreningens  

 medlemmer.
Fondens midler tilfaldt i tilfælde af opløsning foreningen, Skat  

 1987.7.512.
 Et beløb på 10.000 kr. modtaget for besvarelsen af en prisopgave kunne  

 ikke anses omfattet af § 2, nr. 16, men ansås for almindeligt  

 indkomstskattepligtigt, lsr. 1981.55.
En legatportion på 5.000 kr. fra Knud Højgaards Fond uddelt efter  

 ansøgning til teknikerstuderende efter studiets første del, blev anset for  

 almindelig indkomst.
Tildelingen kunne ikke betragtes som udelukkende at have  

 karakter af en anerkendelse af modtagerens fortjenester, jf. lsr. 1984.64.
Se også ØLD af 19. aug. 1976 vedrørende F.
L.
Smidth og Co A/S's  

 Mindelegat af 1964, hvor ydelserne blev anset som almindelig indkomst, da der  

 var en nær sammenhæng mellem arbejdsgiver og legatbestyrelse, og tildeling  

 kun kunne ske til de i virksomheden ansatte i forbindelse med deres virke  

 der, jf. tilsvarende lsr. 1980.56.
Udbetalinger fra Statens Kunstfond medregnes ligeledes til den personlige  

 indkomst, hvad enten der er tale om de almindelige 3-års stipendier eller om  

 engangsbeløb, der er ydet som støtte til forfattere og kunstnere som  

 anerkendelse for værker, hvor det økonomiske udbytte ikke står i rimeligt  

 forhold til den kunstneriske indsats, lsr. 1967.108, hvor et sådant beløb  

 primært blev anset som en slags erstatning for manglende indtægter på grund  

 af svigtende salg.
Se også lsr. 1970.114 og lsr. 1975.21.
 Det samme er tilfældet med de understøttelser til kunstnere og forfattere,  

 der ydes over finansloven, lsr. 1954.118. Yder kunstfonden studierejselegater  

 eller udgivelsesstøtte, behandles disse udbetalinger efter samme regler som  

 legater ydet til studierejser og videnskabelige arbejder, se A.B.6.5.2.
 Også forfatterprisen for børne- og ungdomsbøger medregnes til den  

 personlige indkomst, lsr. 1970.114, og det samme gælder hædersgaver fra  

 Hærens linieofficerskorps Jubilæumsfond.
A.B.7.4.3 Skattefri hædersgaver Hæderspriser, der udbetales i henhold til Nobelstiftelsens Grundstadgar  

 samt Nordisk Råds Litteratur- og Musikpris er fritaget for såvel almindelig  

 som særlig indkomstskat, LL § 7 v.
Carnegiefondets belønninger for heltemodige handlinger anses omfattet af  

 reglen i § 2, nr. 16, jf. skd.cirk. af 23. feb. 1968, også når der er tale om  

 redningsaktioner mv. udført af professionelle, jf.
A.B.7.4.1.
A.B.7.5 Gevinster Efter bestemmelsen i SL § 4f skal indtægter af lotterispil samt andet spil  

 og væddemål medregnes ved indkomstopgørelsen.
A.B.7.5.1 Ikke skattepligtige Visse gevinster er ikke indkomstskattepligtige, idet der i stedet svares  

 en afgift til staten.
Det drejer sig om følgende:
1. Klasselotterigevinster, præmieobligationsgevinster og gevinster ved  

 tipning og lotto.
Efter bestemmelser i særlige love fradrages der i stedet  

 inden udbetaling en 15 pct.'s afgift af den del af gevinstbeløbet, der  

 overstiger 200 kr.
2. Gevinster ved (andre) lotterier mv.
Efter lotteriafgiftsloven betales i  

 stedet for indkomstskat lotteriafgift.
Lotteriafgiften udgør ved kontante  

 gevinster, der udbetales efter fradrag af afgiften, 15 pct. af den del af  

 gevinsten, der overstiger 200 kr.
Ved gevinster, der består af naturalier, og  

 ved kontante gevinster, der udbetales uden fradrag af afgiften (såkaldt  

 "skattefri gevinster"), udgør afgiften 17,5 pct. af den del af  

 værdien, der overstiger 200 kr.
 De gevinster, der omfattes af denne lovgivning, er:
 Gevinster i landbrugs- og varelotteriet.
 Gevinster ved bortlodninger, der sker i henhold til lov om  

 gevinstopsparing.
Gevinster ved her i landet (bortset fra Færøerne og Grønland) afholdte,  

 offentlige bortlodninger - herunder bortlodning ved tombola.
En bortlodning  

 er offentlig, når alle får mulighed for at deltage f.eks. efter annoncering i  

 dagspressen.
Gevinster ved her i landet (bortset fra Færøerne og Grønland)  

 afholdte præmie- og gættekonkurrencer, der henvender sig til offentligheden  

 (herunder de af dag- og ugeblade arrangerede konkurrencer), såfremt der ikke  

 er tale om konkurrencer af litterær, kunstnerisk, videnskabelig eller teknisk  

 karakter eller om prisbelønninger for besvarelse af opgaver af denne art.  

 Gevinster ved sådanne konkurrencer er efter udtrykkelig bestemmelse i  

 lotteriafgiftsloven ikke omfattet af denne lov.
 Lotteriafgiften administreres af told- og skatteregionerne.
 3. Gevinster vundet i et spillekasino omfattet af lov om spillekasinoer,  

 er indkomstskattefri i medfør af § 11 i lov om afgift af spillekasinoer, jf.  

 lov nr. 421 af 13. juni 1990.
 Om præmier o.lign. til idrætsfolk, se A.B.2.8.
A.B.7.5.2 Skattepligtige gevinster Alle andre gevinster end de foran under A.B.7.5.1. omtalte er fuldt ud  

 skattepligtige.
Det gælder således følgende:
 Gevinster hidrørende fra ikke-offentlige bortlodninger, som f.eks.  

 lodtrækninger blandt medlemmerne af en forening eller blandt funktionærerne i  

 et firma (f.eks. ferie- eller julelotteri), lsr. 1955.38.
 Medlemmer af kunstforeningen "Den Frie Forårsudstilling", der  

 hvert år deltager i en lodtrækning om retten til at udtage et kunstværk af en  

 nærmere angiven værdi, anses indkomstskattepligtig af det vundne kunstværks  

 (skønsmæssigt ansatte) værdi.
Gevinster fra præmie- eller gættekonkurrencer, der ikke henvender sig til  

 offentligheden.
En præmie i en konkurrence, der var arrangeret af en  

 tobaksfabrik for landets tobakshandlere, er således anset fuldt ud  

 indkomstskattepligtig.
 Gevinster ved offentlige bortlodninger, præmie- og gættekonkurrencer, der  

 er afholdt på Færøerne, i Grønland eller i udlandet (f.eks. det irske  

 sweep-stake og det tyske lotto samt D.O.B.S. (Danish Overseas Betting  

 Services)), er skattepligtige.
Præmier, der er opnået ved deltagelse i konkurrencer af litterær,  

 kunstnerisk, videnskabelig eller teknisk karakter samt prisbelønninger for  

 besvarelse af opgaver af denne art er skattepligtige, jf. ovenfor.
Se lsr.  

 1981.55 om præmie for besvarelse af en prisopgave.
 Totalisatorspil, kortspil mv.
 Gevinster hidrørende fra kortspil (jf. lsr. 1957.21 om præmiewhist),  

 totalisatorspil og væddemål er også indkomstskattepligtige.
I Skat 1989.4.330 fandt Landsskatteretten, at en gevinst opnået i  

 forbindelse med en enkeltstående obligationsterminsforretning måtte betragtes  

 som et væddemål, jf.
SL § 4f, da den var foretaget uden sammenhæng med  

 erhvervsmæssig aktivitet, og da klageren ikke havde været ejer af den  

 fordring, som var genstand for overdragelse på terminen.
Ligeledes anså  

 Landsskatteretten terminsforretninger med obligationer - 7 det ene år og 20  

 det følgende - for væddemålskontrakter, således at der ikke var adgang til at  

 modregne tab på de 20 forretninger i gevinst på de 7. Modregning af tab i  

 gevinst kunne kun ske inden for det enkelte indkomstår, Skat 1989.7.546. Se i  

 øvrigt Skat 1989.12.959 samt A.D.2.
Om totalisatorspil har Landsskatteretten fastslået, at der i gevinsterne  

 kan fradrages ikke blot de (dokumenterede) indskud, der har givet gevinster,  

 men også de øvrige indskud, som kan dokumenteres at være foretaget i årets  

 løb, lsr. 1973.116. Der må i disse tilfælde stilles strenge krav til  

 dokumentationen, der i det mindste bør være underbygget af et regelmæssigt  

 ført regnskab over gevinster og indskud.
Et eventuelt underskud er ikke  

 fradragsberettiget.
Hvis gevinsten ikke består i et kontant beløb, men i naturalier, skal dens  

 handelsværdi (ved salg til forbruger) lægges til grund ved beregningen af det  

 skattepligtige beløb.
I reglen kan man gå ud fra den i lotteriprogrammet  

 opgivne værdi, så længe det ikke er påvist, at denne afviger fra  

 handelsværdien.
Hvis gevinsten imidlertid sælges i nær tidsmæssig tilknytning  

 til lodtrækningen, anvender man salgssummen, og det hvad enten denne er  

 lavere eller højere end katalogprisen, jf. l.o.s.r. 1934.40 og lsr. 1952.138.
Vindere af biler skal medregne bilen ved opgørelsen af den skattepligtige  

 indkomst og formue til værdien i handel og vandel, hvilket normalt vil sige  

 forhandlerprisen.
I denne pris kan dog gives et passende nedslag, idet en  

 sådan bil ofte har kørt adskillige km i reklamemæssigt øjemed inden  

 overdragelsen til vinderen.
