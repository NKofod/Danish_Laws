Nr BTL 291 Betænkning over Forslag til lov om ændring af ligningsloven og andre  

 skattelove (Lempelse af beskatningen af ejerboliger m.v.)   

 Nr L 291 1992-93, 1. samling Afgivet af Skatteudvalget Afgivet: 19930618 Udvalget har behandlet lovforslaget i en række møder og har herunder stillet spørgsmål til skatteministeren, som denne har besvaret dels skriftligt, dels i samråd.
Nogle af udvalgets spørgsmål og ministerens svar herpå er tillige med ministerens kommentar til en henvendelse optrykt som bilag til betænkningen.
 Endvidere har udvalget modtaget skriftlige og/eller mundtlige henvendelser  

 fra:
Assurandør-Societetet, Bech, Pernille, Århus, Det Danske Advokatsamfund, Advokatrådet, Finansrådet, Foreningen af Statsautoriserede Revisorer, Grundejerforeningen ved Kollelev Mosepark, Høyberg-Christensen, Steen, Ebeltoft, Larsen, Søren, Tisvildeleje, Mortensen, Jørgen, Bjerringbro, Peitersen, Steen, Herlev, Realkreditrådet og Ældre Sagen.
 Der er af skatteministeren og et mindretal stillet ændringsforslag, hvorom  

 henvises til de ledsagende bemærkninger.
 Herefter indstiller et flertal (Socialdemokratiets,  

 Centrum-Demokraternes, Det Radikale Venstres og Kristeligt Folkepartis  

 medlemmer af udvalget) lovforslaget til vedtagelse med de af  

 skatteministeren stillede ændringsforslag.
 Flertallet anfører, at i regeringsgrundlaget »En ny start« blev  

 det fastslået, at beskæftigelsen skal øges, og at der skulle gennemføres en  

 skatteomlægning, der skal nedbringe skatten af arbejdsindkomst.
 Samtidig afstak regeringen en række retningslinier for skatteomlægningen:
 - Det samlede økonomiske grundlag for de enkelte familier i egen bolig  

 måtte ikke forringes.
 - Den samlede omlægning skulle sikre balance - socialt og mellem de  

 forskellige boligformer.
 - Der skulle skabes sammenhæng i skattesystemet, så forskellige indkomster  

 blev beskattet ensartet, således at omgåelsesmuligheder blev imødegået,  

 således at der skabtes større enkelhed og således, at der sikredes en bedre  

 fordeling af skattebyrden, samtidig med at retssikkerheden prioriteredes  

 højt.
 - Vægten i beskatningen skulle forskydes fra indkomstbeskatning til  

 miljøskatter.
Flertallet konstaterer, at disse krav er opfyldt med de fremsatte  

 lovforslag til omlægning af skattesystemet.
Samtidig styrkes erhvervenes  

 konkurrenceevne.
 Med de fremsatte lovforslag tilvejebringes et skattesystem, som sikrer  

 markant lavere skatteprocenter på alle indkomstniveauer.
 Grundlaget for sænkningen af skatteprocenterne er bl.a. tilvejebragt  

 gennem en ensartet beskatning af forskellige typer af indkomster.
 Samtidig betyder den lavere, men ensartede beskatning, at bæredygtige og  

 fornuftige investeringer, der skaber vækst og beskæftigelse, begunstiges på  

 bekostning af ufrugtbare og rent skattemæssigt begrundede transaktioner, der  

 alene bygger på og bæres af det tidligere skattesystems mangler og manglende  

 sammenhæng.
 Med skatteomlægningen er grundlaget skabt for et skattesystem, der skaber  

 og understøtter forudsætningerne for ny vækst og dynamik i samfundet, hvor vi  

 hidtil har levet med en samfundsudvikling, der i væsentlig grad var afstemt  

 efter uhensigtsmæssige og skadelige skattemæssige overvejelser og  

 kalkulationer.
 Skatteomlægningen er både økonomisk og socialt nøje afbalanceret.
 Provenuet til de markant lavere trækprocenter på alle indkomstniveauer er  

 tilvejebragt ved hjælp af indførelse af nye grønne afgifter, ved hjælp af  

 øremærkede arbejdsmarkedsbidrag og gennem en eliminering af misforhold og  

 misvækster, der har muliggjort, at grupper af skattepligtige har haft  

 mulighed for en lav skattebelastning i skærende kontrast til deres  

 forbrugsmuligheder.
 Indførelse af grønne afgifter er fulgt op af skattelettelser for  

 lavindkomster kombineret med en forhøjelse af børnefamilieydelsen, således at  

 de grupper, der belastes forholdsmæssig hårdest af de grønne afgifter,  

 kompenseres.
 De helt nødvendige sænkninger af skatteprocenterne er fulgt op af en  

 normal beskatning af hidtil skattefri eller lavt beskattede indkomster.
 Med de øremærkede arbejdsmarkedsbidrag er der skabt synlighed i  

 finansieringen af præcist angivne udgiftsformål på arbejdsmarkedet.
Regeringens helt nødvendige krav om sikring af boligejernes økonomiske  

 vilkår er indfriet.
Rentefradragets værdi følger sænkningen af  

 skatteprocenterne, og sideløbende hermed nedsættes lejeværdien.
Hertil kommer  

 mulighederne for gennem konvertering af realkreditlån at tilpasse sig det  

 ændrede renteniveau.
 Personskattelettelserne er gennemført, uden at erhvervslivets omkostninger  

 herved er forøget.
På denne baggrund skal flertallet konkludere, at der ved gennemførelse af  

 skatteomlægningen er sikret - væsentlige reduktioner af skatteprocenterne af arbejdsindkomst, - øget miljøansvarlighed i beskatningen, - et skattesystem, der er tilpasset verden omkring os, både hvad struktur  

 og beskatningsprocenter angår, - et beskatningssystem, som tilvejebringer grundlaget for en ny vækst og  

 dynamik i samfundet, - en beskatning, som sikrer boligejernes økonomiske situation, - og et skattesystem, som skaber sikkerhed for skatternes udvikling i de  

 kommende år.
 Flertallet opfordrer Folketingets øvrige partier, erhvervslivet,  

 arbejdsmarkedets parter, kommuner og amter samt alle øvrige gode kræfter i  

 det danske samfund til at deltage i det store, vanskelige og spændende  

 projekt, det er at få skabt øget beskæftigelse, ny fremgang og dermed en  

 »Ny kurs mod bedre tider« for alle danskere.
 Et mindretal (Venstres og Det Konservative Folkepartis medlemmer af  

 udvalget) indstiller lovforslaget til forkastelse ved 3. behandling.
Mindretallet betragter regeringens samlede økonomiske udspil som en  

 helhed.
Da Det Konservative Folkeparti og Venstre er modstandere af  

 regeringens samlede plan, vil de to partier stemme imod alle regeringens  

 lovforslag, uanset at partierne ville kunne støtte enkelte af lovforslagene,  

 hvis de ikke indgik i den fremlagte helhed.
Nogle af lovforslagene har  

 partierne ved tidligere lejligheder selv fremlagt, men i helt andre  

 sammenhænge.
Regeringens samlede økonomiske plan består af tre elementer: Nye  

 offentlige udgifter, ændringer i dagpengesystemet og omlægning af  

 skattesystemet.
Samlet lægger disse tre elementer op til en ny kurs i den  

 økonomiske politik, som har en forkert ideologisk drejning og er økonomisk  

 uansvarlig.
 For det første har regeringen foreslået nye offentlige udgifter på 11-12  

 mia. kr. i 1994. Regeringen har dermed brudt de sidste 10 års stramme  

 udgiftspolitik og har sat kursen mod nye udvidelser af den offentlige sektor.
For det andet indebærer den foreslåede skatteomlægning, at det private  

 erhvervslivs kapitalgrundlag i de kommende år vil blive udhulet af  

 avanceskatter på aktier, ejendomme og goodwill samtidig med, at  

 erhvervslivets konkurrenceevne bliver forringet.
Boligudgiften for boligejere  

 vil stige, således at de private ejerboliger stilles ringere i forhold til de  

 offentligt støttede udlejningsboliger.
Den foreslåede bruttoskat vil forringe  

 vilkårene for ny privat pensionsopsparing.
 For det tredje har regeringen fremlagt en arbejdsmarkedspolitik, som slet  

 ikke løser strukturproblemerne på arbejdsmarkedet, men tværtimod cementerer  

 de bestående stivheder og lægger grunden til forøgede udgifter til  

 arbejdsmarkedspolitikken i de kommende år.
 Samlet udgør regeringens økonomiske udspil en ideologisk drejning, hvor  

 den offentlige sektor vil vokse kraftigt, medens der bliver lagt større  

 byrder på den private sektor.
 Mindretallet finder det aldeles utroværdigt og uansvarligt, når regeringen  

 lover skattelettelser samtidig med, at de offentlige udgifter og underskuddet  

 på de offentlige budgetter vokser.
 Den nye kurs mod større offentlige udgifter vil tværtimod udløse store  

 skatteregninger i fremtiden.
 Der er enkelte forslag om skattelettelser m.v. i den samlede pakke, som  

 mindretallet ud fra en isoleret betragtning ville kunne støtte.
 En ansvarlig økonomisk politik kræver imidlertid, at lettelser og  

 finansiering hører sammen.
Mindretallet er derfor nødt til at se lovforslagene om lettelser og  

 skærpelser under eet.
Da regeringen ikke har taget initiativ til reelle  

 forhandlinger om den samlede økonomiske plan, har mindretallet ikke fået  

 mulighed for at opnå grundlæggende ændringer i regeringens udspil.
I  

 konsekvens heraf vil mindretallet stemme imod alle regeringens lovforslag.
Sammenfattende kan det om skatteforslagene konkluderes, at skattereformen  

 bl.a. rammer den private ejendomsret, erhvervslivet, ejerboligerne og  

 pensionsopsparingen.
Dertil kommer, at skattetrykket hurtigt vil stige som  

 følge af de voksende offentlige udgifter.
Mindretallet opfatter lovforslagene som et ideologisk angreb på den  

 private ejendomsret.
Balancen i ejerforholdene i dansk erhvervsliv vil blive  

 forrykket fra individuel privateje til dominans fra store fonde.
Hertil  

 bidrager især lovforslagene om beskatning af aktie- og ejendomsavancer samt  

 beskatning af goodwill.
Regeringens ændringsforslag ændrer ikke afgørende på  

 dette forhold.
 Den private ejendomsret er selve livsnerven i det privatkapitalistiske  

 system, som har vist sig at være alle andre systemer overlegent med hensyn  

 til at sikre størst velfærd og velstand for hele samfundet og dets borgere.
Lovforslagene om beskatning af aktieavancer, ejendomsavancer og goodwill  

 vil formindske enkeltpersoners lyst til at løbe en risiko og investere i  

 erhvervsvirksomheder.
I stedet vil man foretrække passive investeringer med  

 betydelig mindre risiko.
Det privatkapitalistiske system bygger i  

 allerhøjeste grad på, at man, hvis man løber en risiko, til gengæld har  

 mulighed for at opnå en økonomisk gevinst.
Fjerner man de økonomiske  

 incitamenter, herunder muligheden for formuedannelse, slår man dynamikken i  

 samfundet i stykker med tab af velstand og velfærd til følge.
Mindretallet vender sig endvidere imod den progressive beskatning af  

 kapitalindkomst.
Gennemføres regeringens lovforslag, vil der ikke længere  

 være symmetri mellem beskatning af renteindtægter og renteudgifter, hvilket  

 forekommer uheldigt og ulogisk.
 Mindretallet er enig med Ligestillingsrådet, når dette i et svar til  

 Skatteudvalget (L 283, spørgsmål 26) kritiserer reglen om, at begge  

 ægtefællers kapitalindkomst beregnes på toppen af beregningsgrundlaget hos  

 den ægtefælle, der har den højeste personlige indkomst.
Der er uenighed mellem regeringen og erhvervslivets organisationer om  

 størrelsen af erhvervsbelastningen i lovforslagene, men der er ingen tvivl  

 om, at virksomhederne bliver stærkt belastet til skade for konkurrenceevnen.  

 Det vil trække i den forkerte retning med hensyn til beskæftigelse og  

 arbejdsløshed.
Mindretallet peger i den forbindelse især på lovforslagene om  

 afskaffelse af udlandslempelse, varelagernedskrivning og adgangen til at  

 henlægge til investeringsfonds samt nedsættelse af nedskrivningsprocenten  

 efter husdyrbesætningsloven.
Desuden vil nogle af de grønne afgifter belaste  

 erhvervenes omkostninger, hvilket også i allerhøjeste grad gælder den  

 skærpede beskatning af personalegoder samt de stærkt forringede muligheder  

 for fradrag for befordringsudgifter.
 I stedet for at stoppe for adgangen til at henlægge til investeringsfonds  

 bør ordningen udbygges til en egentlig konjunkturudligningsfond som foreslået  

 af mindretallet i et konkret lovforslag, der for øjeblikket er til behandling  

 i Folketinget.
Herved løses det problem, som mange erhvervsdrivende har med svingende  

 indtægter.
Er der ikke gode muligheder for at udjævne de svingende indtægter  

 over årene, kommer de erhvervsdrivende til at betale en højere skat, end hvis  

 indtægten var jævnt fordelt, hvilket naturligvis opleves som en stor  

 uretfærdighed.
 Et særligt problem er erhvervenes bidrag til de tre arbejdsmarkedsfonde  

 specielt efter 1997.
 Den kraftige erhvervsbelastning kan kun undgå at skade virksomhedernes  

 konkurrenceevne, hvis der gennemføres en sænkning af lønniveauet, men det har  

 ikke været muligt at formå regeringen til at erkende dette faktum.
Mindretallet vender sig stærkt imod den nye skat, som regeringen kalder  

 øremærkede arbejdsmarkedsbidrag.
I realiteten er det den gamle  

 socialdemokratiske ide om en bruttoskat, der optræder under denne betegnelse.  

 Bruttoskatten rammer pensionsopsparingen, selv om en sådan opsparing i  

 allerhøjeste grad er samfundsgavnlig.
Lønmodtagerne vil opleve, at der vil  

 blive opkrævet bruttoskat også af beløb, som arbejdsgiveren indbetaler til  

 aftalte pensionsordninger, og som lønmodtageren derfor ikke selv får  

 udbetalt.
Dette forhold medfører i øvrigt en klar forskelsbehandling mellem  

 lønmodtagere med private pensionsordninger i forhold til lønmodtagere med ret  

 til tjenestemandspension.
Regeringens forsøg på at rette op på dette  

 misforhold ved at foreslå en nedsættelse af tjenestemandspensionen virker  

 krampagtigt og vil give anledning til berettiget harme i tjenestemandskredse.
De, der sparer op til kapitalpension, bliver særlig hårdt ramt.  

 Fradragsværdien begrænses, og det indbetalte beløb bruttobeskattes, samtidig  

 med at skatten på udbetalingerne bevares uændret på 40 pct.
Et helt specielt  

 problem vil opstå for de personer, som har en ordning, hvor arbejdsgiveren  

 indbetaler til kapitalpensionen.
Disse personer vil efter regeringens forslag  

 ikke netto kunne indbetale et beløb helt op til det fastlagte loft over den  

 årlige indbetaling til kapitalpension (i 1993 30.000 kr.), idet  

 forsikringsselskabet skal indbetale bruttoskatten, uden at lønmodtageren får  

 mulighed for at »fylde op« til loftet.
Dette problem eksisterer  

 ikke for personer, der selv indbetaler til kapitalpensionen.
 Mindretallet finder det endvidere stærkt betænkeligt, at der med  

 bruttoskatten introduceres en ny skatteskrue, som kan anvendes til yderligere  

 forhøjelser af skatten på et senere tidspunkt.
Trods talrige løfter fra regeringen om det modsatte belaster  

 skattereformen boligejerne.
Nedsættelsen af lejeværdien kan slet ikke  

 kompensere for den reducerede skattemæssige værdi af rentefradraget.  

 Forskellen er i et svar til Skatteudvalget af skatteministeren selv opgjort  

 til en belastning af boligejerne på 2,6 mia. kr., når reformen er fuldt  

 gennemført.
 Ejere af sommerhuse og pensionister i ejerboliger får en særlig følelig  

 belastning, idet disse ikke får del i den i øvrigt særdeles beskedne  

 nedsættelse af lejeværdien.
Ejerboliger kan derudover i fremtiden forvente yderligere  

 skatteforhøjelser, hvis rentefaldet slår igennem og bevirker højere  

 ejendomsvurderinger.
Det fører til højere ejendomsskatter og en højere  

 lejeværdi.
Unge med særlig stor gæld i forbindelse med uddannelseslån rammes hårdt af  

 rentefradragsrettens forringelse.
Regeringens henvisning til en  

 bistandsordning for unge med store lån og lille eller ingen indtægt vil ikke  

 komme den store del af ungdommen med det omtalte problem til gode.
 Forringelsen af befordringsfradraget kombineret med forhøjelsen af  

 benzinafgiften rammer bilisterne og skader mobiliteten på arbejdsmarkedet.  

 Handelsrejsende og andre, der er afhængige af firmabil, rammes særlig hårdt.  

 Forringelserne er så markante, at også bilbranchen vil blive hårdt ramt.
 De ganske mange mennesker, der i forbindelse med en skilsmisse er pålagt  

 børne- eller underholdsbidrag, rammes hårdt af begrænsningen af  

 fradragsværdien af de nævnte bidrag.
Da familier med kun een indkomst ikke har mulighed for at overføre det  

 uudnyttede bundfradrag i den foreslåede topskat mellem ægtefællerne, vil  

 disse familier skulle betale mere i skat end familier med to indkomster.  

 Dette problem, som også findes i dag, vil blive forværret af regeringens  

 forslag.
Regeringens ændringsforslag vil yderligere forstærke problemet.
Mindretallet er enig med regeringen i behovet for markante lettelser i  

 beskatningen af arbejdsindkomster, som er særdeles høj i Danmark sammenlignet  

 med andre lande.
Men mindretallet er uenig med regeringen i valg af metode  

 til at nå dette mål.
Som beskrevet i ovenstående flytter regeringens forslag  

 en lang række skattepolitiske hegnspæle i socialdemokratisk og centralistisk  

 retning og altså væk fra, hvad mindretallet finder ret og rimeligt.
Derfor  

 afviser mindretallet regeringens skattereform og indstiller alle 23  

 lovforslag i reformen til forkastelse.
Mindretallet noterer sig i øvrigt med tilfredshed, at regeringen nu har  

 taget tanken om omlægning af kontantlån til sig på trods af regeringens  

 tidligere meget markante afvisning af et tilsvarende forslag (lovforslag nr.  

 L 191). Samtidig beklager mindretallet, at regeringen langtfra vil kompensere  

 boligejerne for rentefradragets lavere værdi.
Der er efter mindretallets  

 opfattelse tale om en markant og ensidig forøgelse, som er helt urimelig og  

 burde være fuldt kompenseret med en væsentlig større sænkning af lejeværdien.
 Regeringen har som nævnt selv oplyst, at den forøgede årlige belastning af  

 boligejerne er på 2,6 mia. kr., og mindretallet beklager, at regeringen ikke  

 har vist forhandlingsvilje og ikke har ønsket at sænke lejeværdien yderligere  

 og dermed kompensere fuldt ud for rentefradragets sænkning, herunder også for  

 pensionister, som slet ikke er medtaget i regeringens lejeværdinedsættelse.
 Et andet mindretal (Socialistisk Folkepartis medlemmer af udvalget)  

 indstiller lovforslaget til forkastelse ved 3. behandling.
Især opfatter mindretallet ændringsforslaget om nedsættelse af lejeværdien  

 for store luksushuse fra 7,5 pct. til 6 pct. som aldeles skamløst.
Det  

 illustrerer særdeles klart den sociale slagside, regeringens reform har.
For så vidt angår de af Fremskridtspartiet stillede ændringsforslag vil SF  

 redegøre for sin stilling ved 2. behandling af lovforslaget.
Til ministerens  

 ændringsforslag agter SF at stemme således:
Nr. 1-4: Undlader.
Teknik i forbindelse med kontantlån.
Nr. 6: Imod.
Der er tale om en nedsættelse af lejeværdien, herunder også  

 lejeværdien på særlig luksusbetonede huse, der ifølge svar bebos af familier,  

 der har en gennemsnitlig skattepligtig indkomst på over 500.000 kr.,  

 formentlig med en gennemsnitlig bruttoindkomst omkring 700.000 kr.  

 Mindretallet mener, at der var andre boligejere, der var mere trængende end  

 disse millionærer i Rungsted og omegn, som regeringen nu kommer til hjælp.
Nr. 8: Imod.
Der er tale om en nedsættelse af lejeværdien fra 2,5 pct. til  

 2 pct. for de pensionister, der har tilladelse til at bebo deres sommerhus  

 hele året.
Forslaget er en logisk konsekvens af nr. 6 og forøger kredsen, som  

 får lempet lejeværdien, hvorfor mindretallet er imod.
Nr. 10 og 12: For.
Sommerhuse, der lovligt benyttes som helårsbolig, kan  

 ikke også skattemæssigt få lov til at få fordel af sommerhusreglen ved  

 eventuel fremleje.
Nr. 13, 14 og 15: Undlader.
Teknik i forbindelse med kontantlån.
Et tredje mindretal (Fremskridtspartiets medlem af udvalget) vil  

 redegøre for sin stilling til lovforslaget og de af skatteministeren stillede  

 ændringsforslag ved 2. behandling.
Mindretallet har dog stillet de under nr.  

 5, 7, 9 og 11 anførte ændringsforslag.
Ændringsforslag Til § 1Af skatteministeren , tiltrådt af et flertal (S, CD,  

 RV og KRF):
 1) Den under nr. 1 foreslåede nye paragraf betegnes »§  

 6«.
 2) I den under nr. 1 foreslåede § 5 D , der ændres  

 til § 6, indsættes i stk. 1 efter sidste pkt. som nyt punktum:
»Indfries flere kontantlån optaget før 19. maj 1993 ved optagelse af  

 eet realkreditlån, er fradragsretten efter 1. pkt. betinget af, at løbetiden  

 på det nye lån mindst svarer til et vejet gennemsnit af restløbetiden på de  

 lån, der indfries, sammenvejet efter størrelsen af de pågældende låns  

 obligationsrestgæld på indfrielsestidspunktet.« 3) I den under nr. 1 foreslåede § 5 D , der ændres  

 til § 6, affattes stk. 2 således:
»Stk. 2. Kurstabet ved indfrielse af kontantlånet fordeles  

 over det nye låns samlede antal terminer med lige store beløb pr. termin.
Det  

 årlige fradrag udgør summen af kurstabsbeløb pr. forfalden termin.
Ved  

 kurstabet ved indfrielse af kontantlånet forstås saldoen på  

 indfrielsestidspunktet på den til det indfriede kontantlån knyttede  

 amortisationskonto.« 4) I den under nr. 1 foreslåede § 5 D , der ændres  

 til § 6, indsættes i stk. 4 efter 1. pkt. som nyt punktum:
»Fradraget i overdragelsesåret fordeles i forhold til antal dage, de  

 pågældende har været debitorer, opgjort med udgangspunkt i overtagelsesdagen  

 (skæringsdatoen).« Af et mindretal (FP):
 5) Efter nr. 2 indsættes som nyt nummer:
 »01. I § 15 B indsættes efter stk. 7 som nyt stykke:
»Stk. 8. Ejere af en udlejningsejendom med højst 6  

 lejligheder, som bebor en lejlighed i den pågældende ejendom, kan begære  

 denne lejlighed vurderet efter vurderingslovens § 33, stk. 8. Vurderingen  

 skal tage udgangspunkt i lejlighedens areal i forhold til ejendommens samlede  

 areal sammenholdt med den samlede ejendoms ejendomsværdi.
Såfremt en sådan  

 vurdering er begæret, udgør denne grundlaget for  

 lejeværdiberegningen.«» Af skatteministeren , tiltrådt af et flertal (S, CD, RV og  

 KRF):
 6) Nr. 3 affattes således:
»3. I § 15 E, stk. 1, 1. pkt. , ændres »2,5  

 pct.« til: »2,0 pct.«, og »7,5 pct.« ændres til:  

 »6 pct.« Af et mindretal (FP):
 7) Nr. 4 udgår.
 Af skatteministeren , tiltrådt af et flertal (S, CD, RV og  

 KRF):
 8) Nr. 4 affattes således:
 »4. I § 15 E, stk. 1 , indsættes efter 1. pkt. som nyt  

 punktum:
»For fritidsboliger, bortset fra sommerhuse, som efter tilladelse  

 anvendes som helårsbolig, forhøjes de i 1. pkt. nævnte 2,0 pct. til 2,5  

 pct.«» Af et mindretal (FP):
 9) Efter nr. 5 indsættes som nyt nummer:
»02. I § 15 E, stk. 2, 1. pkt., ændres »1,2  

 pct.« til: »0,8 pct.« Af skatteministeren , tiltrådt af et flertal (S, SF, CD, RV  

 og KRF):
 10) I den under nr. 6 foreslåede § 15 O affattes  

stk. 1 således:
»Ejere af en fritidsbolig, som er omfattet af § 15 E, stk. 1, 2.  

 pkt., og som udlejes en del af året, kan fradrage 7.000 kr. i  

 bruttolejeindtægten pr. fritidsbolig ved indkomstopgørelsen.
Tilsvarende  

 gælder for ejere af en fritidsbolig omfattet af § 15 E, stk. 2, bortset fra  

 sommerhuse, som efter tilladelse anvendes som helårsbolig.
Det er en  

 betingelse for fradrag efter 1. og 2. pkt., at ejeren ikke anvender  

 fradragsreglen i stk. 3. Bundfradraget kan ikke overstige bruttolejeindtægten  

 efter 1. og 2. pkt.« Af et mindretal (FP):
 11) I den under nr. 6 foreslåede § 15 O, stk. 1,  

 indsættes efter 1. pkt. som nyt punktum:
»Særskilt betaling for el, gas, varme, telefon og lign. medregnes  

 ikke i bruttolejeindtægten.« Af skatteministeren , tiltrådt af et flertal (S, SF, CD, RV  

 og KRF):
12) I den under nr. 6 foreslåede § 15 O ændres i  

stk. 3, 1. pkt., »stk. 1, 1. pkt.« til: »stk. 1, 1. og  

 2. pkt.« Af skatteministeren , tiltrådt af et flertal (S, CD, RV og  

 KRF):
 Til § 3 13) I det under nr. 2 foreslåede § 8 P, stk. 2,  

 nr. 10 , ændres »§ 5 D« til: »§ 6«.
 Ny paragraf 14) Efter § 3 indsættes som ny paragraf:
 »§ 01 I lov om indkomstskat og formueskat for personer m.v.  

 (personskatteloven), jf. lovbekendtgørelse nr. 869 af 22. oktober 1992, som  

 senest ændret ved lov nr. 1032 af 19. december 1992, foretages følgende  

 ændring:
 § 4, stk. 1, nr. 1, affattes således:
»1) renteindtægter og renteudgifter samt fradrag efter ligningslovens  

 § 6,».« Til § 4 15) Stk. 2 affattes således:
»Stk. 2. § 1, nr. 1 og 6, § 2, § 3 og § 01 har virkning fra  

 og med indkomståret 1993.« Bemærkninger Til nr. 1 Der er tale om ændringer af redaktionel karakter.
Til nr. 2 Det foreslås, at adgangen til at opnå fradragsret for kurstabet  

 ved omlægning af eet kontantlån udvides til også at omfatte den situation,  

 hvor flere kontantlån omlægges til eet nyt realkreditlån.
I tilknytning  

 hertil foreslås det, at minimumsløbetiden på det nye lån beregnes som et  

 vejet gennemsnit af restløbetiden på de lån, der indfries.
Sammenvejningen  

 skal ske efter størrelsen af de pågældende låns obligationsrestgæld på  

 indfrielsestidpunktet.
 Ved ændringsforslaget opnås det, at det for låntagere med flere kontantlån  

 bliver mindre omkostningskrævende at foretage en omlægning af lånene.
Til nr. 3 Det foreslås, at fordelingsnøglen for det fradragsberettigede  

 kurstab ændres fra lige store årlige beløb fordelt over løbetiden på det nye  

 lån til lige store beløb pr. termin fordelt over det samlede antal terminer  

 på det nye lån.
Det samlede årlige fradrag opgøres som summen af de  

 kurstabsbeløb, der kan henføres til forfaldne terminer i løbet af året.
 Baggrunden for ændringsforslaget er, at det med den oprindeligt foreslåede  

 fordeling på årsbasis i modstrid med intentionen bag lovforslaget ville være  

 muligt i omlægningsåret at opnå såvel et helt års kurstabsfradrag som fradrag  

 for alle kontantlånsrenter på det gamle kontantlån ved at vælge at omlægge i  

 slutningen af året.
 Til nr. 4 Ved den foreslåede ændring præciseres det, hvorledes  

 kursfradragsbeløbet skal fordeles mellem de involverede parter, når der sker  

 debitorskifte.
Til nr. 5 Efter de nuværende regler beskattes ejeren af udlejningsværdien  

 for den lejlighed, vedkommende selv bebor.
Lejeværdien medregnes til den  

 personlige indkomst.
 Fremskridtspartiet har i den senere tid samlet mange eksempler på, hvad  

 den nuværende ordning betyder for folk, og hvad der vil ske, hvis man  

 anvender den procentuelle lejeværdiberegning.
Et eksempel fra Aalborg viser, at ejeren i dag beskattes af en lejeværdi  

 på 55.000 kr.
Efter procentreglerne ville beskatningen være 8.417 kr.
Et andet eksempel fra Nykøbing F. viser, at ejeren nu betaler 36.000 kr. i  

 lejeværdi.
Efter procentreglerne vil lejeværdien blive 3.400 kr.
Endelig viser et eksempel fra Silkeborg, at der i dag betales 21.468 kr.,  

 som efter procentreglerne ville blive 2.570 kr.
Fremskridtspartiet har på den  

 baggrund spurgt skatteministeren, om han vil lade byejendomme med mindre end  

 seks lejligheder, hvoraf ejeren bebor den ene, være omfattet af den  

 procentuelle lejeværdiberegning.
Fordi man bor som ejer i sin egen udlejningsejendom, skal lejeværdien ikke  

 beskatte en fra hus og hjem.
Flere af de ovennævnte eksempler gør det  

 nødvendigt for ejeren at sælge ejendommen, fordi der ikke længere er  

 lånemuligheder til at betale skatten af lejeværdien.
Derfor må reglerne  

 ændres.
Systemet er fuldstændig grotesk, og det offentlige skovler mellem otte og  

 10 gange så meget ind på grund af systemet, som de ville have gjort, hvis man  

 anvendte procentreglerne, som gælder for ejerboliger.
Der henvises i øvrigt  

 til bilag 61, svar på spørgsmål 29, og bilag 31, svar på spørgsmål 12.
 Til nr. 6 Det foreslås at nedsætte den procentsats, som anvendes ved  

 lejeværdiberegning, for den del af ejendomsværdien, som overstiger 1.440.000  

 kr. (1993-niveau), fra 7,5 pct. til 6 pct.
 Ændringsforslaget skønnes at medføre et provenutab på ca. 15 mio. kr.  

 årligt.
Til nr. 7 Hvorfor sommerhusejere skal diskrimineres ved ikke at få nedsat  

 lejeværdien, har regeringen ikke givet nogen forklaring på.
Skatteministeren  

 har heller ikke villet medvirke til, at der kom en klar definition på, hvad  

 der var »sommerhuse«, og hvad der var helårsboliger og dermed  

 skulle beskattes efter den nedsatte lejeværdi.
 Det vil give en helt urimelig forskelsbehandling af boligejere, hvilket  

 Fremskridtspartiet ønsker at rette op på med dette ændringsforslag.
 Til nr. 8 Kredsen af boligejere, som får nedsat lejeværdiprocentsatsen fra  

 2,5 pct. til 2 pct. foreslås udvidet til også at gælde de sommerhusejere, som  

 efter tilladelse anvender boligen til helårsbeboelse.
Sommerhusejere, som ønsker at bo i deres sommerhus hele året, kan få  

 tilladelse hertil efter reglerne i planlægningslovens §§ 40 og 41.  

 Sommerhusejere, der er fyldt 67 år, sommerhusejere, der er fyldt 60 år og  

 oppebærer pension eller efterløn, samt sommerhusejere, der er  

 førtidspensionister efter lov om social pension, kan uden ansøgt tilladelse  

 bo i deres sommerhus hele året, når de pågældende har ejet deres sommerhus i  

 8 år.
Andre persongrupper skal søge om tilladelse til helårsbeboelse.
 Ændringsforslaget skønnes at medføre engangsudgifter til edb i Told- og  

 Skattestyrelsen på 500.000 kr. i 1994. Herudover skønnes ændringsforslaget  

 ikke at have nævneværdige administrative konsekvenser.
 Ændringsforslaget skønnes at medføre et yderst beskedent provenutab.
 Til nr. 9 Ændringsforslaget skal sikre, at pensionister ikke bliver  

 ringere stillet på grund af skattereformen end andre boligejere.
Oplysninger fra Ældre Sagen viser klart gennem konkrete regneeksempler, at  

 pensionister får en nedgang i deres rådighedsbeløb, såfremt de ikke får  

 nedsat lejeværdisatsen.
Bilaget fra Ældre Sagen er optrykt som bilag til  

 denne betænkning.
Til nr. 10 og 12 Efter den foreslåede affattelse af § 15 O, stk 1, kan  

 ejere, som anvender deres sommerhus til helårsbeboelse efter tilladelse, jf.  

 bemærkningerne til nr. 3, ikke få det foreslåede bundfradrag på 7.000 kr.  

 eller fradrage 40 pct. af lejeindtægten ved udlejning af sommerhuset en del  

 af året.
Herved ligestilles de ejere, der må benytte deres sommerhus til  

 helårsbeboelse, med ejere af andre helårsboliger, der får nedsat  

 lejeværdisatsen til 2,0 pct., men til gengæld heller ikke får noget  

 bundfradrag.
 Til nr. 11 At indregne forbrugsafgifter i sommerhusudlejerens lejeindtægt,  

 er helt urimeligt og medfører en grotesk forskelsbehandling.  

 Forskelsbehandlingen fremgår med al ønskelig tydelighed af bilag nr. 32,  

 spørgsmål nr. 6, som er optrykt som bilag til denne betænkning.
Indregningen af forbrugsafgifter i lejeindtægten er en smart måde at  

 nedsætte fradragsprocenten på.
Denne praksis er oven i købet af tvivlsom  

 juridisk karakter, idet loven hidtil har talt om, at det faste fradrag på 40  

 pct. »skulle dække alle de omkostninger, der var forbundet med  

udlejningen«.
Definitionen og betydningen af denne formulering  

 har Fremskridtspartiet bedt Justitsministeriets lovkontor om at definere.
Det  

 svar, som den fungerende justitsminister (skatteministeren) har givet, ville  

 blive kasseret af enhver lærer ved landets juridiske fakulteter.
Både den  

 første og anden definition findes i svar på spørgsmål 30, der er optrykt som  

 bilag til betænkningen.
 Til nr. 13 og 14 Det tydeliggøres, at det foreslåede fradrag for kurstab  

 ved omlægning af gamle kontantlån sker i kapitalindkomsten.
 Til nr. 15 Det foreslås, at ændringen af personskatteloven, hvorved det  

 tydeliggøres, at kurstabet skal fradrages i kapitalindkomsten, skal have  

 virkning fra og med indkomståret 1993.
Hjortnæs (S) Klaus Hækkerup (S) Anne-Marie Meldgaard (S) Peder Sass (S)  

 Henning Nielsen (S) Bjarne Laustsen (S) Jes Lunde (SF) Jens Thoft (SF) Bente  

 Juncker (CD) Aagaard (KF) fmd.
Kirkegaard (KF) Peter Brixtofte (V)  

 nfmd.
Svend Heiselberg (V) Svend Aage Jensby (V) Ole Donner (FP) Elisabeth  

 Arnold (RV) Glønborg (KRF) Bilag Nogle af udvalgets spørgsmål til skatteministeren og dennes svar herpå og  

 nogle skriftlige henvendelser til udvalget samt skatteministerens kommentarer  

 til nogle henvendelser Spørgsmål 2:
 Regneeksemplerne bedes udregnet under forudsætning af de nuværende  

 skatteregler samt herefter omregnet til en situation, hvor regeringens  

 skattereform er gennemført fuldt ud som fremlagt.
 Hvilke skattelettelser efter betalte boligudgifter inkl. ejendomsskatter  

 og vedligeholdelsesudgifter bliver der tale om i følgende eksempler:
 Hvor store nettoboligudgifter bliver der tale om for ejerboligfamilierne  

 før og efter reformen for:
 1. En familie med een indtægt på 300.000 kr. og ingen hjemmeboende børn i  

 ejerlejlighed til 1 mill. kr. med renteudgift på kr. 90.000, ejendomsværdi  

 kr. 800.000, ejendomsskat kr. 8.000, vedligeholdelse kr. 10.000.
1a.
Den samme familie boende i en stor, lejet lejlighed i København  

 (Lagkagehuset) med en årlig husleje på kr. 50.000. I huslejen er inkluderet  

 både ind- og udvendig vedligeholdelse.
 2. En familie med 2 børn (5 og 7 år) og to indtægter: Manden kr. 250.000  

 og konen kr. 200.000. Ejerbolig/rækkehus, ejendomsværdi kr. 750.000,  

 renteudgifter kr. 65.000, fællesudgifter kr. 6.000 kr. pr. år.  

 Ejendomsskatter kr. 7.000. Vedligeholdelse kr. 5.000 pr. år.
2a.
Samme familie i lejet rækkehus (samme størrelse), leje kr. 50.000.
3. Folkepensionistægtepar med fuld folkepension og en privatpension på kr.  

 3.000 pr. måned.
Indestående (bankbog kr. 25.000 og obligationer kr. 30.000),  

 renteindtægt kr. 5.000 pr. år.
Ejerbolig - ejendomsværdi kr. 500.000.  

 Renteudgift kr. 40.000, vedligeholdelsesudgifter kr. 5.000. Ejendomsskat kr.  

 6.000.
3a.
Samme ægtepar i lejet, ældre bolig, 80 m2 ældrebolig.
Husleje på kr.  

 40.000 ekskl. boligydelse inkl. vedligeholdelse.
4.+4a.
Samme beregninger ønskes for ægtepar, der består af en  

 efterlønsmodtager og en førtidspensionist med samme boligforhold som nævnt  

 under pkt. 3 og 3a.
 Svar:
 De ønskede beregninger er vist i oversigten på side 3.
 Det er forudsat, at afdrag på lånet udgør 1/3 af renteudgifterne, og  

 nettoboligudgifterne for ejerfamilier er opgjort således:
---------------------------------- Bruttoydelse på lån Ejendomsskat Vedligeholdelsesudgifter ---------------------------------- Bruttoydelse i alt (1) ---------------------------------- Lejeværdi - Standardfradrag - Renteudgifter ---------------------------------- Skatteværdi heraf (2) ---------------------------------- Nettoboligudgift (1) - 2 ---------------------------------- Nettohuslejen for lejerfamilierne er  

 udregnet som husleje fratrukket evt. boligstøtte.
 Beregningerne viser, at alle familierne får fremgange i rådighedsbeløb  

 efter skat og boligudgifter på 3-6 pct. af indkomsten i 1998.
Ændring i rådighedsbeløb og nettoboligudgift for familietyper af  

 skatteomlægningen i 1998 i forhold til gældende regler.
Gennemsnitskommune  

 1993 med skatteprocent 30,2 inkl. kirkeskat Anm.: For folkepensionistægteparret i ejerbolig er ikke indregnet evt.  

 boligydelse.
(* 1) Inkl. nettovirkning af arbejdsmarkedsbidrag og bortfald af  

 AUD-bidrag.
Ekskl. grønne afgifter.
 Spørgsmål 5:
 Ad bemærkningerne til nr. 6.
Hvordan kan betaling for el, telefon etc., som afregnes særskilt, blive  

 betragtet som en indtægt? Svar:
Emnet har været behandlet 3 gange tidligere i denne folketingssamling.
Jeg  

 skal dog gerne gentage, at det fremgår af Ligningsrådets anvisning, at 40  

 pct.s-fradraget ved sommerhusudlejning en del af året skal beregnes af  

 lejeindtægten inkl. særskilt betaling for el og lignende.
I stedet for fradrag for faktiske udgifter kan 40 pct. af den samlede  

 lejeindtægt fradrages.
De 40 pct. er valgt ud fra en vurdering af, at et  

 fradrag af denne størrelse er tilstrækkeligt til at dække alle de med  

 udlejningen forbundne udgifter.
Betaling for el og lignende svarer til en yderligere lejebetaling fra  

 lejer.
Ved betalingen får udlejer af lejer refunderet sine udgifter til de  

 pågældende ydelser.
Lejers betaling for el er en indtægt for udlejeren, som derfor kan  

 fradrage 40 pct. heraf i lighed med anden lejeindtægt.
Når 40 pct.s-fradraget  

 vurderes, skal der ikke ses isoleret på f.eks. elregnskabet.
Det særlige ved  

 40 pct.s-fradraget er netop, at også 40 pct. af den del af den samlede  

 lejeindtægt, som ikke kræver direkte udgifter, kan fradrages.
Herved skulle  

 det samlede fradrag kunne dække de samlede udgifter, som er forbundet med  

 udlejningen.
 Spørgsmål 6:
 Ministeren bedes oplyse nettogevinsten, når der er betalt skat efter  

 lovforslaget og 40 pct.-reglen er anvendt, for følgende to ens sommerhuse:
 Lejeindtægt 35.000 kr. ved 10 ugers udlejning.
Sommerhus 1 har el-varme.
El bruges således til opvarmning, til varmt  

 vand, lys og køleskab.
Der regnes med normalforbrug, som afregnes særskilt.
Sommerhus 2 har brændeovn til opvarmning, og der bruges kosangas til  

 komfur og det varme vand.
Brænde og gas købes af lejerne hos den lokale  

 købmand.
Der bruges endvidere el til lys og køleskab.
Der regnes med  

 normalforbrug, som afregnes særskilt.
 Svar:
 I de nedenfor anførte regneeksempler er det forudsat, at elforbruget er  

 ens med det, som var opgivet i spørgsmål 3, dvs. 4.000 kr. for sommerhus 1 og  

 500 kr. for sommerhus 2.
 Spørgsmål 24:
 Kan ministeren oplyse den gennemsnitlige husstandsindkomst for personer,  

 der ejer en ejendom, der skal beskattes med den høje lejeværdisats?  

 (Ejendomsværdi over 1,4 mill. kr.).
 Svar:
 Den gennemsnitlige personlige indkomst for familier, der bor i ejendomme,  

 der ligger over progressionsgrænsen (1.440.000 kr. i 1993), skønnes til ca.  

 503.000 kr.
 Spørgsmål 25:
Hvad vil provenutabet være, hvis lejeværdibeskatningen blev nedsat fra 7,5  

 til 6 pct.? Hvis dette provenutab i stedet for blev anvendt til at nedsætte  

 pensionisternes lejeværdibeskatning, hvor meget vil denne så kunne nedsættes? Svar:
 Provenutabet ved at nedsætte den progressive lejeværdisats fra 7,5 pct.  

 til 6 pct. skønnes at medføre et provenutab på ca. 15 mill. kr. i 1994.
 En nedsættelse af lejeværdisatsen for pensionister fra 1,2 pct. til ca.  

 1,17 pct. vil medføre et tilsvarende provenutab.
 Spørgsmål 26:
Hvor mange husejeres ejendom er på grund af den 19. alm. vurdering kommet  

 over 1,4 mill. kr.-grænsen? Hvor meget skal grænsen på 1,4 mill. kr.  

 nedsættes for at kompensere for stigningerne på grund af den 19. alm.  

 vurdering? Svar:
 Det skønnes med betydelig usikkerhed, at der efter 19. alm. vurdering er  

 ca. 4.000 flere husejere end i 1991, der ejer ejendomme, der ligger over  

 progressionsgrænsen (1.440.000 kr. i 1993).
 En forhøjelse af progressionsgrænsen med ca. 160.000 kr. til ca. 1.600.000  

 kr. skønnes at bringe antallet af ejere, der ejer ejendomme over  

 progressionsgrænsen, tilbage til 1991-niveauet.
 Spørgsmål 27:
Hvad vil provenutabet være ved at indføre standardfradrag for  

 ejerlejligheder (2.000 kr.)? Svar:
 Indførelse af standardfradrag for ejerlejligheder skønnes at medføre et  

 provenutab på ca. 140 mill. kr. i 1994 og ca. 125 mill. kr. i 1998.
 Spørgsmål 28:
 Ad spm. 5, jf. bilag 35.
Kan ministeren bekræfte, at renter skal være forfaldne og betalt, før der  

 kan indrømmes fradrag, og er dobbelt fradrag derfor, som nævnt i svaret, ikke  

 muligt? Er ministeren ikke enig i, at netop de familier der har restancer på  

 højt forrentet kontantlån, har mest brug for hjælp? Hvis ikke restancerne kan  

 indgå, får de ikke nedsat deres boligudgift.
Kan ministeren bekræfte, at det  

 ikke vil medføre en øget risiko for kreditforeningerne? Svar:
Hovedreglen er, at renteudgifter kan fradrages ved opgørelsen af den  

 skattepligtige indkomst i det indkomstår, hvori renten forfalder til  

 betaling, jf. ligningslovens § 5, stk. 1. Det er således ikke en betingelse  

 for fradragsretten, at renterne er betalt.
Hvor renter i samme gældsforhold i  

 et tidligere indkomstår ikke er blevet betalt, udskydes fradragsretten for  

 forfaldne renter imidlertid til betalingstidspunktet (faktisk betaling), jf.  

 ligningslovens § 5, stk. 7.
Når der optages et nyt realkreditlån med henblik på fuld indfrielse  

 (betaling af restgæld og eventuelle restancer) af et gammelt lån, vil der  

 samtidig hermed ske betaling af eventuelle renterestancer.
Det følger af de  

 ovenfor omtalte regler i ligningslovens § 5, at såfremt der ikke allerede er  

 opnået rentefradrag i kraft af hovedreglen, vil låntageren opnå fradrag for  

 renterestancen i det indkomstår, hvori omlægningen sker, idet der ved  

 omlægningen sker en faktisk betaling.
Ved restancer på kontantlån sker der rent teknisk det, at såvel  

 kontantlånets pantebrevsrestgæld som den til lånet knyttede  

 amortisationskonto bliver nedskrevet, uanset at låntager ikke rent faktisk  

 har betalt renter og afdrag på lånet.
Der vil således indgå tre komponenter:  

 en nedskrevet restgæld, en nedskrevet amortisationskonto og et restancebeløb.  

 Under hensyntagen hertil er det min opfattelse, at der ikke med den  

 foreslåede formulering af reglen om omlægning af kontantlån er noget til  

 hinder for, at en eventuel restance kan indgå i omlægningen.
Formålet med den foreslåede regel om bevarelse af kurstabsfradraget ved en  

 omlægning er også at gøre det økonomisk muligt for de låntagere, der  

 sidder med gamle højtforrentede kontantlån, at omlægge disse til nye  

 billigere lån.
Hvorvidt omlægningen rent faktisk kan gennemføres,  

 herunder gennemføres for låntagere, der er i restance, er alene et spørgsmål,  

 det er op til låntager og realkreditinstitut at afklare.
 Spørgsmål 30:
 Ad svar på spørgsmål 6, jf. bilag 32.
Vil ministeren indhente en udtalelse fra Justitsministeriets lovkontor om  

 fortolkning af begrebet: »samtlige udgifter, der er forbundet med  

 udlejninger«, jf. lovforslagets § 1, nr. 6? Endvidere ønskes justitsministerens kommentar til, om den skattemæssige  

 forskel, som kommer til udtryk i svaret på spørgsmål 6, er i overensstemmelse  

 med princippet om »lighed for loven«.
 Svar:
 Jeg kan henvise til følgende udtalelse modtaget fra Justitsministeriet:
»1. For så vidt angår forltolkningen af begrebet »samtlige  

 udgifter, der er forbundet med udlejningen«, jf. lovforslagets § 1, nr.  

 6, må Justitsministeriet henvise til bemærkningerne til bestemmelsen.
Det  

 fremgår heraf, at 40 pct.s-fradraget ligesom efter hidtil gældende regler  

 skal dække samtlige de med udlejningen forbundne udgifter og tillige modsvare  

 egen lejeværdi i udlejningsperioden.
Egen lejeværdi opgjort efter  

 ligningslovens regler medregnes for hele indkomståret, selv om sommerhuset  

 har været udlejet en del af året.
Ifølge bemærkningerne foreslås det  

 herudover, at fradraget også dækker ejendomsskatter, hvilket må forstås  

 således, at ejendomsskatter ikke vil kunne fradrages ved siden af 40  

 pct.s-fradraget, heller ikke for så vidt angår den andel af  

 ejendomsskatterne, der vedrører den periode, i hvilken sommerhuset har været  

 udlejet.
 Justitsministeriet har ingen bemærkninger til den måde, hvorpå man i  

 lovforslagets bemærkninger har præciseret, hvad 40 pct.s-fradraget dækker.
2. For så vidt angår anden del af spørgsmål nr. 30 fra Folketingets  

 Skatteudvalg skal det fremhæves, at lighedsgrundsætninger som uskrevne  

 retsgrundsætninger først og fremmest tager sigte på forvaltningens  

 afgørelser.
I denne sammenhæng indebærer retsgrundsætningen, at ensartede  

 fakta skal føre til ensartede retsfølger, jf. herved Bent Christensen,  

 Forvaltningsret, opgaver, hjemmel, organisation, 1991, side 160.
Denne retsgrundsætning, der retter sig til forvaltningen, gælder ikke for  

 lovgivningsmagten.
Inden for grundlovens rammer har lovgivningsmagten adgang  

 til frit at afgøre, i hvilket omfang forskellige situationer bør behandles  

 ensartet eller forskelligt i skattemæssig henseende.' Bilag Finansrådet Den 2. juni 1993 Finansrådet ønsker hermed at afgive kommentarer til ovenstående  

 lovforslag, som er fremsat af skatteministeren i forbindelse med regeringens  

 økonomisk-politiske udspil »Ny kurs mod bedre tider«.
 Finansrådets generelle kommentarer til regeringens skattereformudspil  

 fremgår af Finansrådets henvendelse vedrørende L 283. Finansrådet er positiv  

 over for regeringens forslag til stimulering af ejerboligmarkedet.  

 Finansrådet forventer, at rentefaldet og skattereformen tilsammen vil medføre  

 en svag stigning i boligpriserne og skabe den fornødne tillid, så folk igen  

 tør disponere.
 Finansrådet kan støtte lovforslagets bestemmelse om omlægning af  

 kontantlån, hvorved det gøres økonomisk muligt for låntagere med gamle, højt  

 forrentede kontantlån at omlægge disse til nye, lavere forrentede lån.
Ifølge forslaget til ligningslovens § 5 D, stk. 1, skal det gamle lån  

 ombyttes til et nyt realkreditlån.
Finansrådet finder, at der af hensyn til  

 låntagernes frie adgang til at vælge institut tillige bør gives adgang til,  

 at de nye lån kan optages i et pengeinstitut mod pant i den faste ejendom.  

 Dette skal også ses ud fra et ønske om konkurrencemæssig ligestilling mellem  

 realkredit- og pengeinstitutter ved belåning af fast ejendom i  

 overensstemmelse med Børge Dahl-udvalgets anbefalinger.
Ifølge forslaget skal kurstabet ved indfrielse af kontantlånet kunne  

 fradrages med lige store beløb over løbetiden på det nye lån.
Finansrådet  

 skal anbefale, at bestemmelsen ændres, således at kurstabet kan fradrages  

 over en periode svarende til restløbetiden på det gamle lån og i  

 overensstemmelse med afdragsprofilen på dette.
En sådan ændring medfører, at  

 låntager uden hensyntagen til fradrag af kurstab vil kunne tilrettelægge den  

 afviklingstid på det nye lån, som passer låntager bedst.
Hvis fradraget  

 knyttes op til løbetiden på det nye lån, vil det størst mulige fradrag kunne  

 opnås ved at optage et lån med kortest mulig løbetid, men et sådant lån vil  

 alt efter restløbetiden være vanskeligere at overføre til en eventuel senere  

 køber af ejendommen.
Alt i alt er det Finansrådets opfattelse, at fradraget  

 bør være neutralt i forhold til løbetiden på det nye lån, hvilket bedst opnås  

 ved at fordele fradraget over en periode svarende til restløbetiden på det  

 gamle lån.
Ifølge forslaget til ligningslovens § 5 D, stk. 4, gives der adgang til  

 debitorskifte uden bortfald af fradragsretten.
Af hensyn til konkurrencen og  

 kundens frie mobilitet skal Finansrådet opfordre til, at der ligeledes gives  

 adgang til kreditorskifte uden bortfald af fradragsretten.
Det forekommer i øvrigt ikke helt klart, hvorledes bestemmelsen i  

 forslaget til ligningslovens § 5 D, stk. 2, 2. pkt. (om definition af  

 kurstabet) skal forstås.
Finansrådet skal anmode om, at bestemmelsen  

 præciseres.
Såfremt debitor er et selskab, er kurstabet omfattet af kursgevinstlovens  

 § 5, stk. 4, hvorefter der ikke er fradragsret.
For at forebygge  

 regelsammenstød bør kursgevinstloven tilpasses i overensstemmelse med  

 forslaget til ligningslovens § 5 D, stk. 1 og 2.
Lovforslagets bestemmelser om blåstemplede obligationslån forekommer at  

 være en udmærket foranstaltning til styrkelse af obligationsmarkedet.
Henset  

 til den forventede gavnlige effekt heraf skal det foreslås, at ordningen  

 gøres tidsubegrænset.
Derimod virker forslaget om adgang til udstedelse af inkonverterbare  

 kontantlån med rentetilpasning mindre interessant set fra boligejernes  

 synspunkt.
Finansrådet anser det for tvivlsomt, om der fra låntagernes side  

 vil opstå særligt behov for sådanne lån.
Bilag Det Danske Advokatsamfund Advokatrådet Den 8. juni 1993 Advokatrådets skatteudvalg har gennemgået lovforslagene i regeringens  

 skatteomlægning, og Advokatrådet afgiver på dette grundlag nedenstående  

 kommentarer til lovforslaget.
L 291 - (Lempelse af beskatning af ejerboliger m.v.) Fritidsbolig - lovforslagets § 1, nr. 6.
 I den foreslåede § 15 O til ligningsloven bør i lovteksten udtrykkeligt  

 anføres, hvad der forstås ved begrebet bruttolejeindtægt.
 Af bemærkningerne fremgår - som det også fremgår af ligningsvejledningen  

 A.D.3.2.7. - at der ved bruttolejeindtægt forstås dels selve lejeindtægten og  

 dels betaling for f.eks. el, gas, varme, telefon og lignende.
 Det sker i praksis, at der anlægges forskellig fortolkning af  

 bruttolejeindtægtsbegrebet i de lignende myndigheder landet over, og det  

 anbefales derfor, at der indføjes en definition i lovteksten.
Det bemærkes, at den foreslåede § 15 O, stk. 2, er en stramning af  

 beskatningen af sommerhusejere, som foretager udlejning, og som anvender 40  

 pct.s-fradraget, idet man hidtil også har kunnet fradrage den forholdsmæssige  

 del af ejendomsskatterne, som hviler på udlejningsperioderne.
Dette udelukkes  

 i henhold til lovforslaget.
Bilag Foreningen af Statsautoriserede Revisorer Den 10. juni 1993 Vedrørende regeringens skatteomlægningspakke Foreningen har den 19. maj 1993 med tak modtaget de samtidig fremsatte  

 lovforslag vedrørende regeringens skatteomlægningspakke.
Med fremsendelsen  

 anmodede ministeren foreningen om at fremkomme med eventuelle bemærkninger  

 til forslagene.
Vi har på den baggrund i det følgende fremført foreningens væsentligste  

 bemærkninger til de nævnte forslag.
Vi benytter lejligheden til tillige at  

 fremkomme med enkelte bemærkninger til det af regeringen den 25. maj 1993  

 fremsatte lovforslag om arbejdsmarkedsfonde.
 Vi skal tillade os at nævne, at vore bemærkninger er tilstræbt ikke at  

 være påvirket af fordelingspolitiske hensyn, interesseorganisationer m.v.,  

 men alene af faglige hensyn.
Generelle bemærkninger - Det er afgørende for at sikre den for erhvervslivet nødvendige ro  

 omkring - og tillid til - skattesystemet, at så væsentlige ændringer af vort  

 skattesystem ikke gennemføres på et politisk spinkelt grundlag.
Vi vil derfor  

 henstille til såvel regeringen som til oppositionen, at der opnås en  

 forhandlingsløsning.
- De fremsatte lovforslag indeholder endog særdeles komplicerede  

 sammenhænge.
Sammenhænge, som ikke fuldt ud lader sig afdække på den korte  

 tid, der er til rådighed inden det bebudede tidspunkt for lovkompleksets  

 vedtagelse i indeværende måned.
 Vi skal derfor foreslå, at i det omfang lovforslagene vedtages inden  

 sommerferien, forpligter partierne bag vedtagelsen hinanden til inden et  

 nærmere fastsat tidspunkt at revurdere de vedtagne love.
- Det er generelt vor opfattelse, at lovforslagenes overgangsbestemmelser  

 ikke er tilstrækkeligt omfattende.
Ud over at mangelen på disse bestemmelser  

 i de fremsatte lovforslag vil have urimelige konsekvenser for et betydeligt  

 antal skatteydere, jf. nedenfor, vil det skabe usikkerhed og uro forud for  

 fremsættelsen af fremtidige skattelovforslag.
Det finder vi selvsagt  

 uheldigt.
- Vi kan fuldt ud tilslutte os ønsket om bedst muligt og effektivt at  

 imødegå forskellige »skattetænkningsarrangementer«.
Det være sig  

 handel med »overskudsselskaber«, investeringsarrangementer på  

 Madeira m.v.
De fremsatte lovforslag bærer præg af, at regeringen er meget  

 fikseret på at imødegå sådanne arrangementer.
Så meget, at man efter vor  

 opfattelse ikke i rimeligt omfang tager hensyn til de fremsatte lovforslags  

 negative konsekvenser for andre skatteydere.
Vi vil derfor foreslå, at flere  

 af de fremsatte forslags lovtekster gøres mindre generelle.
Herved vil  

 lovteksternes konsekvenser og anvendelse blive bragt bedre i overensstemmelse  

 med de respektive lovforslags bemærkninger, jf. nedenfor.
- Der foreslås indført skærpet beskatning af kapitalgevinster på en række  

 aktiver.
Derimod foreslås kun i meget begrænset omfang fradrag for tab.  

 Begrundelsen for manglende - eller begrænset - fradrag for tab har hidtil -  

 som hovedregel - været, at avancer på de pågældende aktiver har været  

 skattefrie.
Dette argument synes med det foreslåede udvidede  

 beskatningsgrundlag ikke længere at kunne opretholdes.
En mere  

 »symmetrisk« beskatning end den foreslåede synes at være rimelig på  

 aktier, herunder børsnoterede aktier, ejendomme, ombygning af lejede lokaler  

 og visse finansielle kontrakter.
- Vi har med stor tilfredshed bemærket, at de såkaldte holdingregler i  

 ligningsloven foreslås ophævet.
Vi har også noteret os forskellige andre  

 forenklinger.
Det er dog vor opfattelse, at der samlet ikke er tale om nogen  

 forenkling af de danske skatteregler.
 Såfremt ministeren/Folketingets Skatteudvalg måtte ønske det, står FSR  

 naturligvis til disposition for en eventuel uddybning af ovenstående  

 bemærkninger.
Bilag Ældre Sagen Den 16. juni 1993 Kære Ole Stavad.
 Landsforeningen Ældre Sagen har i den senere tid udført en række  

 konsekvensberegninger vedrørende den samlede virkning af skattereformen og  

 bruttoficeringen af den sociale pension for en række pensionistøkonomier.  

 Ældre Sagen har blandt andet interresseret sig for forholdene for  

 pensionister i ejerbolig.
Tallene i bilag 1 i nederste linie ud for forspalten »ændring«  

 viser ændringen i rådighedsbeløb for et samgift pensionistægtepar med en  

 ekstra indtægt på 20.000 kr., et hus, der er vurderet til 800.000 kr., boende  

 i Rødovre Kommune med en skatteprocent på 31,73, med 375.000 kr. i lån og som  

 er omlagt således, at forrentningen er 8 pct. pr. år.
Som det ses, vil en  

 sådan familie direkte i adskillige af årene komme ud med et negativt  

 rådighedsbeløb.
Først i 1998 og 1999 vil denne familie få et positivt  

 rådighedsbeløb.
Modellen er udregnet i faste priser og tager højde for den  

 ene procents reduktion i satsreguleringen i hvert af årene 1995, 1996 og 1997  

 som følge af arbejdsmarkedsbidragenes virkning på satsreguleringen.
I bilag 2 er der taget udgangspunkt i en enlig pensionist i ejerlejlighed  

 på 65 m2, boende i København.
Ejerlejligheden/boligen er vurderet til 325.000  

 kr., og der er lån for 250.000 kr. i ejerlejligheden med en forrentning på 8  

 pct. pr. år.
Den enlige pensionist har en ekstra indtægt på 20.000 kr. om  

 året.
Som det ses, er der enten meget beskedne beløb i overskud i  

 rådighedsbeløb eller endda nettotab.
Hertil skal også lægges virkningen af de  

 grønne afgifter.
I bilag 3 og bilag 4 er det samme eksempel vist, hvis den enlige  

 pensionist boede i henholdsvis Århus Kommune og en højskattekommune som  

 Dronninglund Kommune.
I tilfælde med højskattekommunen Dronninglund er der  

 kun overskud i et enkelt af årene, nemlig 1998, og i resten af årene vil der  

 være underskud.
I bilag 5, 6 og 7 er vist eksempel på udviklingen for et samgift  

 pensionistægtepar i en ejerlejlighed på 85 m2. Ejerlejligheden er vurderet  

 til 525.000 kr., og der er 375.000 kr. i lån i boligen til en rente på 8 pct.  

 pr. år.
Der er vist eksempler for Københavns Kommune (bilag 5), Århus Kommune  

 (bilag 6) og Dronninglund Kommune (bilag 7). Som det ses, er der kun beskedne  

 fremgange i rådighedsbeløb, og man skal igen tage højde for, at der fra de  

 beskedne fremgange i rådighedsbeløbet skal trækkes resultatet af de grønne  

 afgifter.
 På denne baggrund skal Ældre Sagen hermed udbede sig skatteministerens  

 kommentarer til disse beregninger, især i lyset af, at pensionister i  

 ejerboliger ikke vil få den reduktion i lejeværdien på 0,5 pct., som personer  

 under 67 år i ejerboliger vil komme til at nyde godt af.
 Bilag 1.
Konsekvensberegning for samgift pensionistægtepar ved ny skattereform Beregningen er udført i faste priser Alternativ: ekstraindtægt=20.000 kr. hus=800.000 kr.
Rødovre Kommune  

 (31,73 pct.).
 Bilag 2.
Konsekvensberegning for enlig pensionist ved ny skattereform Beregningen er udført i faste priser Alternativ: ekstraindtægt=20.000 kr. hus=325.000 kr.
Københavns Kommune  

 (31,57 pct.).
 Bilag 3.
Konsekvensberegning for enlig pensionist ved ny skattereform Beregningen er udført i faste priser Alternativ: ekstraindtægt=20.000 kr. hus=325.000 kr. Århus Kommune (30,9  

 pct.).
 Bilag 4.
Konsekvensberegning for enlig pensionist ved ny skattereform Beregningen er udført i faste priser Alternativ: ekstraindtægt=20.000 kr. hus=325.000 kr.
Dronninglund Kommune  

 (32,7 pct.).
 Bilag 5.
Konsekvensberegning for samgift pensionistægtepar ved ny skattereform Beregningen er udført i faste priser Alternativ: ekstraindtægt=20.000 kr. hus=525.000 kr.
Københavns Kommune  

 (31,57 pct.).
 Bilag 6.
Konsekvensberegning for samgift pensionistægtepar ved ny skattereform Beregningen er udført i faste priser Alternativ: ekstraindtægt=20.000 kr. hus=525.000 kr. Århus Kommune (30,9  

 pct.).
 Bilag 7.
Konsekvensberegning for samgift pensionistægtepar ved ny skattereform Beregningen er udført i faste priser Alternativ: ekstraindtægt=20.000 kr. hus=525.000 kr.
Dronninglund Kommune  

 (32,7 pct.).
Bilag Skatteministeriet Den 11. juni 1993 Steen Høyberg-Christensen, Ebeltoft, har i et brev modtaget den 1. juni  

 1993 (L 291 - bilag 3) rettet henvendelse til Skatteudvalget om nævnte  

 lovforslag.
Steen Høyberg-Christensen gør opmærksom på, at nogle borgere har fået  

 tilladelse til at bo i deres sommerhuse hele året.
Der anmodes om udvalgets  

 bekræftelse af, at forslaget om nedsættelse af lejeværdien også gælder  

 fritidshuse ejet af ikke-pensionister, som har fået tilladelse til  

 helårsbeboelse.
Efter lovforslaget bibeholdes den gældende lejeværdisats på 2,5 pct. for  

 fritidshuse, når ejeren er under 67 år.
Denne lejeværdisats gælder for alle  

 sommerhuse, som er registreret som sådanne.
Har ejeren fået tilladelse til at  

 anvende sommerhuset til helårsbeboelse ud fra personlige forhold, er boligen  

 stadig en fritidsbolig med lejeværdisats på 2,5 pct.
Er tilladelsen til  

 helårsbeboelse af ikke-personlig karakter, betragtes boligen som et  

 helårshus.
I sidstnævnte tilfælde gælder den foreslåede nedsatte  

 lejeværdisats.
Regeringen har noteret problemstillingen.
Det vil indgå i regeringens  

 samlede overvejelser omkring eventuelle justeringer i regeringens lovforslag  

 om en skatteomlægning, om den foreslåede nedsatte lejeværdisats også skal  

 gælde for ejere af sommerhuse, som har fået personlig tilladelse til at bebo  

 sommerhuset hele året.
Bilag Skatteministeriet Den 13. juni 1993 Realkreditrådet har i brev af 9. juni 1993 (L 291 - bilag 19) rettet  

 henvendelse til Skatteudvalget vedrørende L 291.
 Realkreditrådet kritiserer, at den foreslåede ændring vedrørende andre  

 blåstemplede kontantlån end rentetilpasningslån, jf. forslagets § 2, nr. 2,  

 er begrænset til lån ydet inden udgangen af 1995.
 Baggrunden for den foreslåede tidsbegrænsning er, at det under hensyntagen  

 til de hidtidige erfaringer vedrørende kontantlån ikke er fundet  

 hensigtsmæssigt her og nu at indføre permanente regler.
 Realkreditrådet kritiserer tilsvarende, at den foreslåede regel ved  

 omlægning af kontantlån er begrænset til omlægninger, der foretages inden  

 udgangen af 1995.
 Når der i bestemmelsen er indlagt denne tidsbegrænsning, hænger det sammen  

 med, at bestemmelsen henset til de nuværende rentevilkår har til formål at  

 gøre det økonomisk muligt for låntagere med gamle højtforrentede kontantlån  

 at omlægge disse til nye lavere forrentede lån.
 Endelig har Realkreditrådet en række tekniske bemærkninger til den  

 foreslåede bestemmelse (forslagets § 1, nr. 1) vedrørende omlægning af  

 kontantlån.
 1) Fordeling af kurstab.
Det er korrekt som anført af Realkreditrådet, at det ikke med den  

 foreslåede fordelingsnøgle for kurstabet har været intentionen at give de  

 låntagere, der vælger at omlægge sent på året, en særlig fordel i dette år i  

 form af både et helt års kurstabsfradrag og fradrag for alle  

 kontantlånsrenter på det gamle kontantlån.
Jeg vil derfor positivt overveje  

 en ændring af bestemmelsen, således at kurstabet, som foreslået af  

 Realkreditrådet, i stedet skal fordeles over det nye låns samlede antal  

 terminer med lige store beløb pr. termin.
 2) Ikrafttrædelsestidspunkt.
 Jeg kan bekræfte, at ikrafttrædelssbestemmelsen skal forstås således, at  

 kun de omlægninger af gamle kontantlån, der foretages efter lovforslagets  

 ikrafttrædelse, vil være omfattet af bestemmelsen.
 3) Omlægningslånets størrelse.
 Jeg kan bekræfte, at betingelsen om, at der skal optages et nyt  

 realkreditlån til indfrielse af det gamle kontantlån, skal forstås således,  

 at det nye låns kursværdi på tilbudstidspunktet (for kontantlån hovedstolen)  

 mindst skal svare til kursværdien af det indfriede lån eksklusiv indfrielses-  

 og omlægningsomkostninger.
 4) Ekstraordinær indfrielse.
 Den foreslåede regel vedrørende ekstraordinær indfrielse skal, som også  

 Realkreditrådet er inde på, forstås således, at uanset om det nye lån er  

 større end nødvendigt til indfrielse af det gamle kontantlån, så skal  

 fradragsbeløbene nedsættes efter forholdet mellem hele det ekstraordinært  

 indbetalte beløb og hele obligationsrestgælden på det nye lån.
 5) Løbetiden på det nye lån.
 Jeg er enig i, at det vil være hensigtsmæssigt at revidere den foreslåede  

 bestemmelse, således at der også kan opnås fradrag for kurstabet ved en  

 omlægning af flere gamle kontantlån til eet nyt lån med en løbetid, der  

 beregnes som et vejet gennemsnit af restløbetiden på de lån, som indfries.
 6) Identitet på debitorsiden.
 Jeg kan bekræfte, at den foreslåede bestemmelse skal forstås således, at  

 det ikke er et krav for bevarelse af fradragsretten for kurstabet, at debitor  

 i henhold til det nye lån er identisk med debitor i henhold til det gamle  

 kontantlån, når blot den pantsatte ejendom fortsat er den samme.
 7) Fradragsret ved debitorskifte.
 Jeg er enig i, at det vil være rimeligt at revidere den foreslåede  

 bestemmelse, således at der i relation til debitorskifte indsættes en regel  

 om fordeling af kurstabsfradraget i salgsåret.
Tillægsbetænkning Udvalget har, efter at lovforslaget ved 2. behandling blev henvist til fornyet udvalgsbehandling, behandlet dette i et møde.
 Endvidere har udvalget modtaget skriftlige henvendelser fra  

 Arbejdsmarkedspensionsrådet og Assurandør-Societetet.
 Herefter indstiller et flertal (Socialdemokratiets,  

 Centrum-Demokraternes, Det Radikale Venstres og Kristeligt Folkepartis  

 medlemmer af udvalget) lovforslaget til vedtagelse i den affattelse,  

 hvori lovforslaget foreligger efter 2. behandling.
 Et mindretal (Venstres og Det Konservative Folkepartis medlemmer af  

 udvalget) indstiller lovforslaget til forkastelse .
 Et andet mindretal (Socialistisk Folkepartis medlemmer af udvalget)  

 indstiller lovforslaget til forkastelse .
 Et tredje mindretal (Fremskridtspartiets medlem af udvalget)  

 indstiller lovforslaget til vedtagelse i den affattelse, hvori det  

 foreligger efter 2. behandling.
Det kan ikke undre, at Fremskridtspartiet er meget positiv over for dette  

 lovforslag.
Fremskridtspartiet har fremsat et langt mere vidtgående forslag  

 til nedsættelse af lejeværdien, til opregulering af standardfradraget osv.  

 Lovforslaget har været til 1. behandling og er henvist til Skatteudvalget.  

 Det er lidt sørgeligt, at Folketinget gennem uendelig mange debatter i  

 Folketinget har fremhævet, at boligejerne kunne være helt trygge, og at der  

 ikke ville ske dem noget.
Under 1. behandling af lovforslaget sagde  

 regeringen næsten, at boligejerne nu blev forgyldt.
Det er desværre ikke  

 virkeligheden.
Det er derimod en notorisk kendsgerning, at nettoboligudgiften  

 for boligejerne stiger.
Det er intet argument, at regeringen så siger: Nå ja,  

 men de, der får stigende boligudgifter, kan jo bare omlægge deres lån.
Det  

 næste bliver vel, at regeringen så også skal til at tage æren for  

 rentefaldet.
Men at man inkorporerer det i sine argumenter, taler vel for sig  

 selv.
 Det, der er galt med lovforslaget, er blandt andet, at boligejerne, som  

 får lavere skat med denne omlægning, skal betale de penge, de får, i ekstra  

 boligudgifter, hvorimod lejerne får fuld glæde af deres lavere trækprocenter.  

 Den form for ulighed finder Fremskridtspartiet er urimelig, og den er i  

 modstrid med alle de løfter, der har været givet, også af Socialdemokratiet.
 Når Fremskridtspartiet har foreslået, at lejeværdien helt skulle afvikles,  

 og at der skulle ske en opregulering af standardfradraget, foruden at der  

 burde være fuldt fradrag for renter, så skyldes det, at Fremskridtspartiet  

 har den opfattelse, at Folketinget skylder boligejerne noget.
Det er en kendsgerning, at siden 1986 har boligejere været udsat for det  

 ene overgreb efter det andet, og senest har man ved hjælp af den nye  

 vurdering opkrævet 4 mia. kr. fra denne i forvejen hårdt ramte gruppe.
Så  

 kommer man og siger til dem: Nu får I guld og grønne skove.
Vi nedsætter  

 lejeværdien med en halv procent.
Fremskridtspartiet stiller sig tvivlende  

 over for, om det ville være fuld kompensation, hvis man nedsatte lejeværdien  

 til en halv procent.
Folketinget har måttet udføre et utal af nattegerninger for at afværge et  

 antal af tvangsauktioner på op imod 20.000, og der er stadig væk ca. 15.000  

 tvangsauktioner om året.
Under normale forhold i begyndelsen af 1980'erne var  

 der et antal af gennemførte tvangsauktioner på 2.500.
 Af lovforslagets elementer er det nødvendigt at gennemgå nogle enkelte.
Vedrørende omlægningen af kontantlån vil Fremskridtspartiet gerne  

 komplimentere regeringen, fordi man har foretaget denne ændring.
Helt fra  

 1989 ved den første boligpakke har Fremskridtspartiet kæmpet for, at  

 forholdene kunne forbedres.
 Med hensyn til lejeværdisatsen mener Fremskridtspartiet, at regeringen  

 svigter ved ikke at sikre, at pensionisterne får samme nedsættelse som andre  

 boligejere.
 Fremskridtspartiet vil stemme for lovforslaget, selv om mindretallet  

 synes, at det er helt utilstrækkeligt, og at det er en alt for dårlig  

 kompensation.
