Fremsat den 22. oktober 1998 af  

 økonomiministeren (Marianne Jelved) Forslag til Lov om ændring af lov om visse  

 selskabers aflæggelse af årsregnskab m.v., lov om aktieselskaber,  

 lov om anpartsselskaber, skattekontrolloven og forskellige andre love (Tilpasning af dansk lovgivning som følge af euroens  

 indførelse i en række andre EU-lande) § 1 I lov om visse selskabers aflæggelse af årsregnskab m.v., jf.  

 lovbekendtgørelse nr. 526 af 17. juni 1996 foretages følgende  

 ændring:
 1. § 5 a affattes således:
»§ 5 a.
I årsregnskaber,  

 årsberetninger og koncernregnskaber samt halvårsrapporter,  

 finansieringsanalyser m.v., der udarbejdes efter bestemmelserne i denne lov,  

 skal beløbene anføres i danske kroner eller euro.
Ved  

 bekendtgørelse kan Erhvervs- og Selskabsstyrelsen tillade, at  

 beløbene anføres i andre valutaer.
Et selskab må kun  

 anføre beløbene i en af Erhvervs- og Selskabsstyrelsen tilladt  

 anden valuta, hvis denne er relevant for selskabet.
Stk. 2. Et selskab må kun i særlige tilfælde  

 ændre den valuta, hvori beløbene anføres, i de i  

 stk. 1, 1. pkt., omhandlede årsregnskaber m.v.
Dette gælder  

 dog ikke den første gang, selskabet ændrer valuta.
Stk. 3. De i stk. 1, 1. pkt., omhandlede  

 årsregnskaber m.v. kan suppleres med talmæssige oplysninger, der  

 er anført i danske kroner eller fremmed valuta til den omregningskurs,  

 der gjaldt på balancetidspunktet.
Omregningskursen  

 anføres.«.
§ 2 I lov om aktieselskaber, jf. lovbekendtgørelse nr. 545 af 20. juni  

 1996 foretages følgende ændringer:
 1. I § 1, stk. 3, indsættes som 2. - 4.  

 pkt.:
»Aktiekapitalen skal angives i danske kroner eller euro.  

 Ved bekendtgørelse kan Erhvervs- og Selskabsstyrelsen tillade, at  

 aktiekapitalen angives i andre valutaer.
Styrelsen kan endvidere  

 fastsætte nærmere regler om betingelserne for at angive  

 aktiekapitalen i en ny valuta og om tidspunktet for, hvornår  

 ændring kan finde sted.«.
 2. I § 161, stk. 3, indsættes efter »i  

 medfør af«: »§ 1, stk. 3, 4. pkt.,«.
§ 3 I lov nr. 378 af 22. maj 1996 om anpartsselskaber foretages  

 følgende ændringer:
 1. I § 1, stk. 3, indsættes som 2. - 4.  

 pkt.:
»Anpartskapitalen skal angives i danske kroner eller euro.  

 Ved bekendtgørelse kan Erhvervs- og Selskabsstyrelsen tillade, at  

 anpartskapitalen angives i andre valutaer.
Styrelsen kan endvidere  

 fastsætte nærmere regler om betingelserne for at angive  

 anpartskapitalen i en ny valuta og om tidspunktet for, hvornår  

 ændring kan finde sted.«.
 2. I § 79, stk. 2, indsættes efter »i  

 medfør af«: »§ 1, stk. 3, 4. pkt.,«.
§ 4 I skattekontrolloven, jf. lovbekendtgørelse nr. 573 af 5. august  

 1998, foretages følgende ændringer:
 1. Efter § 3 B indsættes:
»§ 3 C.
Den regnskabsføring, der skal  

 lægges til grund for en skattemæssig opgørelse og  

 opgørelse af arbejdsmarkedsbidrag, kan foretages i fremmed valuta  

 efter reglerne i bogførings- og årsregnskabsloven.
Stk. 2. Pligtmæssige meddelelser til danske  

 skattemyndigheder skal foretages i dansk mønt.
Skatteministeren kan  

 fastsætte særlige regler for omregning mellem et regnskab i  

 fremmed valuta og pligtmæssige oplysninger i dansk mønt.«.
 2. I § 17 indsættes som stk. 2.
»Stk. 2. Med bøde straffes den, der  

 forsætligt eller groft uagtsomt undlader at efterkomme  

 skatteministerens bestemmelser efter § 3 C, stk. 2, 2. pkt. « § 5 I lov om merværdiafgift (momsloven), jf. lovbekendtgørelse  

 nr. 634 af 23. juli 1997, som senest ændret ved § 1 i lov nr. 435  

 af 26. juni 1998, foretages følgende ændringer:
 1. I § 55 indsættes som 2. pkt.:
 »Regnskabet kan føres i fremmed valuta efter  

 reglerne i bogførings- og årsregnskabsloven.«.
 2. pkt. bliver herefter 3. pkt.
 2. I § 55, 2. pkt., der bliver § 55, 3. pkt.,  

 indsættes efter »regnskabsføring«: », og kan herunder  

 fastsætte regler for omregning mellem et regnskab i fremmed valuta og  

 angivelsen af afgiftstilsvaret samt pligtmæssige oplysninger i dansk  

 mønt«.
§ 6 I lov om visse miljøafgifter, jf. lovbekendtgørelse nr. 637  

 af 21. august 1998, foretages følgende ændring:
 1. I § 10 indsættes som stk. 4:
 »Stk. 4. Skatteministeren kan fastsætte særlige  

 regler for omregning mellem et regnskab i fremmed valuta og  

 fastsættelsen af den afgiftspligtige værdi i dansk  

 mønt.«.
§ 7 I lov om afgift af bekæmpelsesmidler, jf. lovbekendtgørelse  

 nr. 416 af 14. juni 1995, som ændret senest ved § 1 i lov nr. 417  

 af 26. juni 1998, foretages følgende ændringer:
 1. I § 8 indsættes som stk. 2:
 »Stk. 2. Skatteministeren kan fastsætte særlige  

 regler for omregning mellem et regnskab i fremmed valuta og  

 fastsættelsen af den afgiftspligtige værdi i dansk  

 mønt.«.
 2. I § 26 indsættes som 3. pkt.:
 »Bestemmelsen i denne lovs § 8, stk. 2, finder  

 tilsvarende anvendelse.«.
§ 8 I lov om afgift af lønsum m.v., jf. lovbekendtgørelse nr.  

 543 af 25. juni 1997, foretages følgende ændring:
 1. I § 20 indsættes som 2. pkt.:
»Regnskabet kan føres i fremmed valuta efter  

 reglerne i bogførings- og årsregnskabsloven.
Skatteministeren  

 kan fastsætte særlige regler for omregning mellem et regnskab i  

 fremmed valuta og angivelse af afgiftstilsvaret i dansk mønt.«.
§ 9 I lov om registreringsafgift af motorkøretøjer m.v., jf.  

 lovbekendtgørelse nr. 741 af 22. september 1997, som senest  

 ændret ved lov nr. 436 af 26. juni 1998, foretages følgende  

 ændringer:
 1. I § 8 indsættes efter stk. 1 som nyt  

 stykke:
 »Stk. 2. Skatteministeren kan fastsætte særlige  

 regler for omregning mellem et regnskab i fremmed valuta og  

 fastsættelsen af den afgiftspligtige værdi i dansk  

 mønt.«.
 Stk. 2 - 7 bliver herefter stk. 3 - 8.
 2. I § 8, stk. 7, der bliver stk. 8,  

 ændres »stk. 6« til: »stk. 7«.
 3. I § 9, stk. 2, ændres »§ 8,  

 stk. 1 og 2« til: »§ 8, stk. 1 og 3«.
§ 10 I lov om banker og sparekasser m.v., jf. lovbekendtgørelse nr. 730  

 af 6. august 1996, som ændret ved § 2 i lov nr. 475 af 10. juni  

 1997, § 4 i lov nr. 414 af 26. juni 1998 og § 1 i lov nr. 491 af 1.  

 juli 1998, foretages følgende ændringer:
 1. I § 3 og § 4 a, ændres »ECU« til:  

 »euro«.
 2. I § 7 g, stk. 2 og 3, ændres »ecu«  

 til: »euro«.
§ 11 I lov nr. 1071 af 20. december 1995 om fondsmæglerselskaber, som  

 ændret ved § 7 i lov nr. 376 af 22. maj 1996, § 5 i lov nr.  

 475 af 10. juni 1997 og § 2 i lov nr. 414 af 26. juni 1998, foretages  

 følgende ændring:
 1. I § 3, stk. 2 og 3 og § 25,  

 stk. 2, ændres »ecu« til: »euro«.
§ 12 I lov nr. 348 af 9. juni 1993 om forebyggende foranstaltninger mod  

 hvidvaskning af penge foretages følgende ændring:
 1. § 4, stk. 2 og § 5, stk. 1,  

 ændres »ecu« til: »euro«.
§ 13 I lov nr. 956 af 22. november 1994 om afgift af vejbenyttelse, som senest  

 ændret ved § 1 i lov nr. 979 af 17. december 1997, foretages  

 følgende ændring:
 1. I § 4, stk. 1, ændres »ecu« til:  

 »euro«.
§ 14 I lov om vægtafgift af motorkøretøjer m.v., jf.  

 lovbekendtgørelse nr. 207 af 3. april 1998, som senest ændret  

 ved § 1 i lov nr. 421 af 26. juni 1998, foretages følgende  

 ændring:
 1. I § 4 a, stk. 4, ændres »ecu« til:  

 »euro«.
§ 15 Loven træder i kraft den 1. januar 1999.
 Stk. 2. § 1 har virkning for regnskabsår, der  

 påbegyndes den 1. januar 1999 eller senere.
 Stk. 3. Tidspunktet for ikrafttræden af lovens § 2  

 og § 3 fastsættes af erhvervsministeren.
§ 16 Loven gælder ikke for Færøerne og Grønland, men  

 §§ 1-3 og §§ 10-12 kan ved kongelig anordning sættes i kraft for disse  

 landsdele med de afvigelser, som de særlige færøske og  

 grønlandske forhold tilsiger.
Bemærkninger til lovforslaget Almindelige bemærkninger Indledning Der indføres en fælles og ny valuta i 11  

 EU-lande pr. 1. januar 1999, som erstatter allerede eksisterende valutaer i  

 disse europæiske landei  samt  

 ECUen.
Der er i Økonomiministeriets Kontaktudvalgii  om den fælles valuta og Danmark  

 gennemført en analyse vedrørende konsekvenserne for Danmark ved  

 at stå uden for den fælles valuta, herunder en analyse af  

 konsekvenserne for den danske lovgivning, jf. Økonomiministeriets  

 publikation »Danmark uden for euroen« fra marts 1998, som er udarbejdet  

 på baggrund af drøftelser i Kontaktudvalget.
På baggrund af de gennemførte analyser i  

 Kontaktudvalget har det vist sig, at det visse steder i den danske lovgivning  

 er nødvendigt at foretage konsekvensrettelser for at tage højde  

 for, at der kommer en ny valuta som erstatning for en række  

 europæiske valutaer og ECU.
Lovforslaget har til formål at  

 gennemføre disse konsekvensrettelser.
Derudover har lovforslaget til formål at give  

 især danske aktie- og anpartsselskaber mulighed for at aflægge  

 regnskaber samt angive kapital i euro.
Ved at give virksomheder i Danmark  

 disse muligheder formindskes de konkurrencemæssige ulemper i forhold  

 til virksomheder fra andre EU-lande i det indre marked, når euroen  

 indføres den 1. januar 1999. Lovforslaget er således medvirkende  

 til at fjerne nogle forretningsmæssige barrierer for virksomheder  

 placeret i Danmark.
Der er alene tale om at give virksomhederne mulighed for  

 at vælge mellem danske kroner og euro ved regnskabsaflæggelse og  

 kapitalangivelse.
 En adgang til regnskabsaflæggelse i euro  

 medfører ingen ændring i, at den danske krone fortsat er det  

 eneste lovlige betalingsmiddel i Danmark.
 Oplysninger til danske told- og skattemyndigheder fra  

 regnskaber i fremmed valuta skal fortsat gives i dansk mønt.
Lovforslaget åbner i første omgang mulighed  

 for valgfrit at vælge mellem regnskabsaflæggelse og angivelse af  

 kapital i enten danske kroner eller euro.
Baggrunden herfor er, at Danmark  

 fra 1. januar 1999 vil indgå i et EMS-lignende valutaarrangement med  

 euroen (ERM2). Dette giver euroen en særlig status i forhold til andre  

 udenlandske valutaer, der kan svinge betydeligt mere over for danske kroner  

 end euroen vil kunne.
Der vil være tale om en fortsættelse af den  

 hidtidige danske fastkurspolitik, nu blot over for euroen i stedet for over  

 for D-mark og de øvrige kernevalutaer i EU.
 I det omfang andre valutaer får en tilsvarende  

 tæt tilknytning til euroen som den danske krone, indeholder  

 lovforslaget en hjemmel for Erhvervs- og Selskabsstyrelsen til generelt at  

 tillade virksomheder i Danmark at anvende sådanne nærmere angivne  

 valutaer i relation til regnskabsaflæggelse og angivelse af  

 kapital.
Lovforslaget skal i øvrigt ses i sammenhæng  

 med erhvervsministerens forslag til ny bogføringslov, som  

 planlægges fremsat for Folketinget i oktober 1998. Det  

 påtænkes i forbindelse hermed gjort muligt for virksomheder at  

 anvende de af EU fastsatte »toldkurser« til omregningen mellem euro og danske  

 kroner.
Det vil sige, at virksomhederne vil kunne bruge en månedlig  

 fastsat kurs, dog med justering ved større kursudsving.
1. Aflæggelse af årsregnskab i euro Virksomheder i andre EU-lande uden for euro-området  

 samt i de 11 euro-lande vil få eller forventes hurtigt at få  

 adgang til at aflægge regnskaber i euro.
Formålet med denne del  

 af lovforslaget er at give aktie- og anpartsselskaber placeret i Danmark  

 samme mulighed for aflæggelse af årsregnskab i euro for herved at  

 undgå, at disse virksomheder udsættes for unødvendig  

 forskelsbehandling i forhold til virksomheder i de lande, hvor det er muligt  

 at aflægge regnskab i euro.
 Den foreslåede ændring af  

 årsregnskabsloven tager højde for, at det for virksomheder i  

 Danmark kan vise sig at være lettere at tiltrække billig kapital,  

 hvis regnskaberne er i euro.
 Endvidere vil lovforslaget gøre det lettere for  

 udenlandske koncerner, der anvender euroen som regnskabsvaluta, at placere  

 datterselskaber i Danmark i forhold til andre lande, hvor  

 regnskabsaflæggelse i euro tillades.
Ovennævnte forhold vil kunne påvirke  

 udenlandske og danske investeringer i Danmark positivt.
Samtidig gives  

 virksomheder i Danmark de samme muligheder som deres udenlandske  

 konkurrenter.
Forslaget ændrer ikke ved, at det fortsat vil  

 være muligt at sammenligne regnskaber for virksomheder placeret i  

 Danmark.
Eventuelle problemer kan afhjælpes med supplerende  

 talmæssige oplysninger i danske kroner, jf. § 1  

 (årsregnskabslovens § 5 a, stk. 3). Dette følger  

 endvidere af den danske fastkurspolitik over for euro.
Desuden giver  

 regnskaber i euro bedre mulighed for sammenlignelighed med tilsvarende  

 virksomheder og sektorer i andre EU-lande, der vil aflægge deres  

 regnskaber i euro.
Forslaget betyder alene, at virksomheder i Danmark  

 får en valgfri mulighed for at aflægge regnskaber i enten kroner  

 eller euro.
Det vil være en ren forretningsmæssig vurdering for  

 den enkelte virksomhed, om den ønsker at ændre regnskabsvaluta  

 fra danske kroner til euro.
Forslaget pålægger derfor ikke  

 virksomhederne administrative byrder.
2. Finansielle virksomheders aflæggelse af  

 årsregnskab i euro Virksomhederne i den finansielle sektor er ikke omfattet  

 af årsregnskabsloven.
Regnskabsaflæggelsen for disse virksomheder  

 er derimod underlagt regler fastsat i særlovgivningen vedrørende  

 de finansielle virksomheder.
Denne særlovgivning indeholder ikke  

 bestemmelser, der er til hinder for, at de finansielle virksomheder kan  

 aflægge regnskaber i en anden valuta end danske kroner.
Hvorvidt de finansielle virksomheder skal have mulighed  

 for at aflægge regnskaber i euro, ligger derfor inden for rammerne af  

 de regnskabsregler, som Finanstilsynet fastsætter administrativt.
De  

 gældende regnskabsregler, som Finanstilsynet har udstedt, indeholder  

 ingen udtrykkelige regler om, i hvilken valuta de offentlige  

 årsregnskaber kan eller skal aflægges.
Det har hidtil været  

 forudsat, at regnskaberne for de finansielle virksomheder skal aflægges  

 i danske kroner.
Finanstilsynet vil administrativt sikre, at virksomhederne  

 inden for den finansielle sektor får samme muligheder for at  

 aflægge årsregnskaber i euro, som virksomheder omfattet af  

 årsregnskabsloven får efter lovforslaget.
Regnskabsindberetninger  

 til finanstilsynet vil dog altid skulle foretages i danske kroner.
I  

 tilfælde, hvor de offentlige årsregnskaber aflægges i euro,  

 vil der derfor skulle foretages en omregning af regnskabet til brug for  

 indberetningen til Finanstilsynet, jf. det efterfølgende afsnit om  

 meddelelser til offentlige myndigheder.
3. Angivelse af kapital i euro Ifølge gældende dansk ret skal aktie- og  

 anpartsselskabers kapital angives i danske kroner.
Dette medfører, at  

 aktier og anparter skal angives med pålydende i danske kroner.
Med indførelsen af euroen skabes et stort  

 kapitalmarked i Europa i samme valuta.
Dette vil bidrage til en mere effektiv  

 kapitalformidling for virksomheder fra euro-området og andre EU-lande,  

 der angiver kapital i euro.
I den forbindelse foreslås det, at der i  

 Danmark åbnes for, at aktie- og anpartsselskaber kan angive  

 selskabskapitalen i euro.
Dermed sikres virksomheder i Danmark samme adgang  

 til det nye euro-marked for fremskaffelse af kapital.
Desuden vil udenlandske investorer kunne investere i  

 f.eks. danske aktier i euro på lige fod med andre aktier.
Dette vil  

 kunne gøre investeringer i virksomheder og arbejdspladser placeret i  

 Danmark mere attraktive.
 Lovændringen vil således kunne bidrage til, at  

 dansk erhvervsliv får nye og bedre muligheder for at fremskaffe  

 kapital.
 Med adgangen til såvel regnskabsaflæggelse som  

 selskabskapital i euro vil det tilsvarende være lettere for  

 internationale virksomheder, der opererer i euro, at oprette datterselskaber  

 i Danmark uden at skifte valuta.
 Forslaget tilstræber således at sikre, at  

 virksomheder placeret i Danmark ikke unødigt taber konkurrenceevne i  

 forhold til virksomheder i andre EU-lande, hvor kapital kan angives i euro,  

 når den fælles valuta indføres den 1. januar 1999. Dermed  

 vil Danmark stå bedre rustet i konkurrence om at tiltrække  

 investeringer og kapital.
Som det er tilfældet med regnskabsaflæggelse  

 giver lovforslaget en valgmulighed mellem danske kroner og euro.
Hermed vil  

 det være virksomheden, der vælger hvilken valuta, som  

 forretningsmæssigt er mest hensigtsmæssig for virksomheden.
4. Meddelelser til offentlige myndigheder Med lovforslaget åbnes der for  

 regnskabsføring i fremmed valuta, dog foreløbig kun i euro.  

 Oplysninger til danske myndigheder, herunder til told- og skattemyndigheder,  

 fra regnskaber i fremmed valuta skal dog fortsat gives i dansk  

 mønt.
Den danske krone har igennem mange år været  

 stabil over for D-marken og de øvrige kerne-valutaer i EMS.
Denne  

 stabilitet ventes videreført med euroen som ankervaluta.
Med en  

 fastkurspolitik over for euro sikres, at beskatning af en virksomhed ud fra  

 en bogføring i euro vil være i nær overensstemmelse med  

 beskatningen af samme virksomhed, såfremt bogføringen havde  

 været ført i danske kroner.
Omregning fra euro til danske kroner foregår som  

 udgangspunkt ved anvendelsen af løbende fastsatte standardkurser i  

 henhold til bogføringsloven.
Derudover kan skatteministeren  

 fastsætte særlige regler for omregning mellem et regnskab i  

 fremmed valuta og pligtmæssige oplysninger i dansk mønt til  

 danske skatte- og afgiftsmyndigheder.
5. Konsekvensrettelser fra ecu til euro Dansk lovgivning er allerede indrettet efter, at der  

 findes fremmede valutaer, og lovgivningen opfylder de internationale  

 konventioner på disse områder.
Set fra en dansk  

 lovgivningssynsvinkel er euroen en ny fremmed, konvertibel valuta, der  

 erstatter en række eksisterende europæiske valutaer, jf.  

 Rådets forordning nr. 1103/97 om visse bestemmelser vedrørende  

 indførelsens af euroen.
 I de danske lovtekster erstattes henvisning til ECU med  

 euro.
6. Høring Lovforslaget har været sendt i høring i  

 følgende ministerier og organisationer:
Advokatrådet, Andelskasseforeningen,  

 Arbejderbevægelsens Erhvervsråd, Arbejdsmarkedets  

 Tillægspension, Arbejdsministeriet, Boligministeriet,  

 Børsmæglerforeningen, Danmarks Nationalbank, Danmarks  

 Rederiforening, Dansk Aktionærforening, Dansk Arbejdsgiverforening,  

 Dansk Handel & Service, Dansk Industri, Danske Finansieringsselskabers  

 Forening, Den Danske Aktuarforening, Den Danske Finansanalytikerforening, Den  

 danske Fondsmæglerforening, Privestor, Det Danske Handelskammer, Det  

 Økonomiske Råd, Erhvervsministeriet, Finansforbundet,  

 Finansieringsinstituttet for Industri og Håndværk A/S,  

 Finansministeriet, Finansrådet, Finanssektorens Arbejdsgiverforening,  

 Fondsrådet, Forbrugerrådet, Foreningen af J.A.K.
Andelskasser,  

 Foreningen af Registrerede Revisorer, Foreningen af Statsautoriserede  

 Revisorer, Foreningen af Firmapensionskasser, FTF,  

 Fødevareministeriet, Grønlands Hjemmestyre,  

 Håndværksrådet, Indskydergarantifonden, Investerings  

 Forenings Rådet Justitsministeriet, KommuneKredit, Kongeriget Danmarks  

 Hypotekbank, Københavns Fondsbørs A/S, Landbrugsrådet,  

 Landsorganisationen i Danmark, Lønmodtagernes Dyrtidsfond,  

 Pengeinstitutternes BetalingsSystemer A/S, Realkreditrådet, Lokale  

 Pengeinstitutter, Rigsombudsmanden på Færøerne,  

 Rådet for Dansk Forsikring og Pension, Sammenslutningen Danske  

 Andelskasser, Skatteministeriet, Trafikministeriet, Udenrigsministeriet,  

 Værdipapircentralen.
7. Administrative, statsfinansielle og  

 miljømæssige konsekvenser Lovforslaget forventes at medføre en  

 éngangsudgift for Erhvervs- og Selskabsstyrelsen på ca. 7 mio.  

 kr. til tilretning af edb-systemet med henblik på at kunne inddatere  

 aktie- og anpartskapital mv. i euro og andre fremmede valutaer.
 Forslaget vurderes i øvrigt ikke at have  

 statsfinansielle eller miljømæssige konsekvenser.
8. Erhvervsmæssige konsekvenser De erhvervsmæssige konsekvenser af de  

 ændringer, der vedrører euro i forslaget til ny  

 bogføringslov, anses for behandlet sammen med dette lovforslag.
 Lovforslaget har været forelagt alle aktie- og  

 anpartsselskaber i Erhvervsministeriets Testpanel med 5 ansatte eller  

 derover.
 Lovforslaget indfører en mulighed for  

 regnskabsaflæggelse og kapitalangivelse i euro, og medfører  

 derfor ingen tvungne administrative byrder.
 Hovedparten af virksomhederne vurderer, at lovforslaget  

 vil være administrativt neutralt, idet de vurderer, at deres  

 administration ikke vil blive berørt af lovforslagets  

 ændringer.
 Enkelte virksomheder har vurderet, at lovforslaget  

 medfører løbende administrative lettelser, da det bliver  

 lettere at sammenligne regnskaber, og da afregning og  

 regnskabsaflæggelse kun behøver at ske i en valuta.
 I det omfang virksomhederne benytter sig af  

 regnskabsaflæggelse og kapitalangivelse i euro, kan dette have  

 administrative omkostninger både i form af éngangsudgifter og  

 løbende udgifter, hvilket også nogle virksomheder i testpanelet  

 har tilkendegivet.
Lovforslaget medfører, at virksomhederne får  

 lettere adgang til det nye euro-kapitalmarked, da det bliver mere enkelt for  

 virksomhederne i Danmark at finansiere sig gennem værdipapirudstedelse  

 på euro-kapitalmarkedet.
Lovforslaget vil dermed kunne medvirke til at  

 give virksomhederne i Danmark adgang til billigere kapital.
 Udenlandske investorer vil herudover nemmere kunne vurdere  

 virksomheder i Danmark med henblik på långivning og investering,  

 i det omfang regnskaber og selskabskapital er i euro.
 Derudover vil lovforslaget gøre det lettere for  

 internationale virksomheder fra euro-området at oprette datterselskaber  

 i Danmark og dermed tiltrække udenlandsk kapital samt give en  

 større fleksibilitet og mindske konkurrencemæssige ulemper for  

 virksomheder i Danmark.
9. Forholdet til EU-retten Rådets forordning nr. 1103/97 om visse bestemmelser  

 vedrørende indførelsens af euroen, der gælder for alle  

 EU-lande, herunder Danmark, trådte i kraft den 20. juni 1997.  

 Forordningen fastslår at:
Navnet på den fælles valuta er euro; Som hovedregel erstatter Euro ECU i forholdet én til én  

 fra den 1. januar 1999 i relevant lovgivning og i retsforhold; Indførelsen ændrer ikke på kontraktsbetingelser i  

 øvrigt, medmindre andet er aftalt; Der omregnes mellem deltagende valutaer og euro med omregningskurser  

 med seks betydende cifre, og der omregnes altid via euro og ikke direkte med  

 bilaterale kurser mellem deltagende landes oprindelige nationale  

 valutaer; Der kan ved omregninger mellem deltagende valutaer og euro afrundes  

 til mindst 3 decimaler.
Den nævnte forordning gælder for alle  

 EU-lande, herunder Danmark.
Forordningen fortrænger uden videre  

 modstridende danske lovbestemmelser, og det er derfor i princippet  

 unødvendigt i lovbestemmelser at ændre ECU til euro.
Af  

 ordensmæssige grunde er det imidlertid fundet naturligt, at ændre  

 i de danske lovtekster, hvor der er en henvisning til ECU.
Bemærkninger til lovforslagets enkelte  

 bestemmelser Til § 1 Til nr. 1 Den ny affattelse af § 5 a, stk. 1,  

 medfører, at beløbene i årsregnskabet,  

 årsberetningen og koncernregnskabet kan anføres i euro i stedet  

 for i danske kroner.
Der kan således aflægges årsregnskab i  

 euro.
Dette gælder for alle virksomhedstyper, der omfattes af  

 årsregnskabsloven og altså ikke kun aktie- og  

 anpartsselskaber.
Det foreslås samtidigt, at Erhvervs- og  

 Selskabsstyrelsen generelt kan tillade, at beløbene i  

 årsregnskabet, årsberetningen og koncernregnskabet anføres  

 i en anden valuta end euro eller danske kroner.
Afgørende for, om  

 andre valutaer kan tillades, vil være, om der består en  

 tilsvarende grad af stabilitet mellem den pågældende valuta og  

 euro som mellem danske kroner og euro.
Det vil umiddelbart forudsætte,  

 at den pågældende valuta får en tilsvarende tæt  

 tilknytning til euro i ERM2 som den danske krone.
Det er samtidigt fundet  

 naturligt at præcisere, at eventuelle halvårsrapporter og  

 finansieringsanalyser m.v. skal udarbejdes i samme valuta som selve  

 årsregnskabet.
Der er dog ikke krav om, at selskaber i et  

 koncernforhold skal angive beløb i samme valuta.
Dog  

 forudsættes, at koncernens regnskabsvaluta svarer til moderselskabets,  

 jf. forudsætningsvis § 16, stk. 1 - 2 i Erhvervs- og Selskabsstyrelsens  

 bekendtgørelse nr. 788 af 29. august 1996. Det skal i øvrigt  

 bemærkes, at udtrykket »finansieringsanalyse« er ved at gå af  

 brug til fordel for det teknisk set mere korrekte udtryk  

 »pengestrømsopgørelse«.
En eventuel ændring af  

 terminologien vil afvente den igangværende revision af  

 årsregnskabsloven.
Hvis et selskab vil anføre beløbene i en  

 tilladt anden valuta, kræves det, at valutaen er relevant for  

 selskabet.
Relevansbetingelsen er den samme som i forslaget til ny  

 bogføringslov (forventes genfremsat i oktober 1998), hvor virksomheden  

 kan bogføre i en relevant fremmed valuta.
En fremmed valuta er  

 eksempelvis relevant for selskabet, når hovedparten af selskabets  

 transaktioner foregår i valutaen.
Relevanskravet gælder ikke for  

 danske kroner og euro, som efter 1. pkt. altid anses som relevante.
I stk. 2 bestemmes det, at det kun i særlige  

 tilfælde er muligt at ændre den valuta, som beløbene  

 anføres i.
Dette gælder alle valutaer, altså også  

 danske kroner og euro.
Det gælder dog ikke første gang,  

 selskabet beslutter at gå fra regnskabsaflæggelse m.v. i danske  

 kroner til euro eller anden tilladt valuta.
Her vil selskabet kunne skifte  

 valuta uden videre.
Ved efterfølgende ændring vil det dog  

 kræves, at der skal være tale om »særlige tilfælde«,  

 hvilket også gælder, hvis selskabet ønsker at gå  

 tilbage til regnskabsaflæggelse m.v. i danske kroner.
Bestemmelsen  

 indføres for at undgå, at et selskab skifter valuta fra år  

 til år og dermed blandt andet vanskeliggør sammenligningen af  

 årsregnskaberne m.v. over en årrække.
Det forudsættes  

 dog, at sammenligningstal så vidt muligt tilpasses den nye  

 regnskabsvaluta, jf. årsregnskabsbekendtgørelsens § 3.
Særlige tilfælde vil eksempelvis kunne  

 foreligge, når selskabet omfattes af en koncern, hvor valutaen, som  

 anvendes ved transaktioner koncernvirksomhederne imellem, er en anden.
Et  

 andet eksempel kunne være, hvis hovedparten af selskabets transaktioner  

 er gået fra at foregå i én valuta til en anden valuta.
Det vil ifølge stk. 3 stadig være muligt  

 at supplere med talmæssige oplysninger i fremmed valuta.
Som en  

 konsekvens af ændringen i stk. 1 er det naturligt at udvide denne  

 mulighed til også at kunne supplere med beløb i danske kroner,  

 hvor regnskabet opstilles i euro eller anden tilladt valuta.
Til § 2 Til nr. 1 Ændringen medfører, at aktiekapitalen kan  

 angives i euro i stedet for danske kroner.
Det foreslås samtidigt, at Erhvervs- og  

 Selskabsstyrelsen generelt kan tillade, at aktiekapitalen angives i en anden  

 valuta end danske kroner eller euro.
Afgørende for, om andre valutaer  

 kan tillades, vil være, om der består en tilsvarende grad af  

 stabilitet mellem den pågældende valuta og euro som mellem danske  

 kroner og euro.
Det vil umiddelbart forudsætte, at den  

 pågældende valuta får en tilsvarende tæt tilknytning  

 til euro i ERM2 som den danske krone.
I aktieselskabsloven findes der enkelte bestemmelser, hvor  

 der er beløbsangivelser i danske kroner i henseende til selskabets  

 aktiekapital.
Det drejer sig om § 28 a, stk. 1, nr. 1, § 48,  

 stk. 4, og § 126, stk. 1. De nævnte bestemmelser og  

 eventuelle andre lignende bestemmelser i særlovgivningen finder  

 anvendelse, uanset om selskabet angiver kapitalen i anden valuta end danske  

 kroner.
Overgang fra danske kroner til euro eller eventuelt anden  

 fremmed valuta eller omvendt vil kræve, at selskabets vedtægter  

 ændres, hvorfor beslutningen skal træffes på en  

 generalforsamling.
Det kan i forbindelse med en overgang være  

 nødvendigt at foretage en kapitalforhøjelse eller  

 -nedsættelse som følge af de afrundingsproblemer, der kan  

 opstå i forbindelse med omregningen til anden valuta.
 Et selskab vil frit kunne beslutte, at kapitalen skal  

 angives i euro eller gå tilbage til at angive kapitalen i danske  

 kroner.
Der kan dog vise sig et behov for at fastsætte  

 betingelser for adgangen til at skifte valuta.
Eksempelvis kan det give  

 anledning til betænkeligheder, hvis et selskab ofte med korte mellemrum  

 skifter mellem at angive kapitalen i fremmed valuta og i danske kroner, da  

 selskabets kapitalforhold herved kan blive uigennemskuelige og  

 usammenlignelige over en periode.
 Det foreslås derfor, at Erhvervs- og  

 Selskabsstyrelsen får mulighed for at udstede nærmere regler om  

 betingelserne for, at aktiekapitalen kan angives i en fremmed valuta - eller  

 i danske kroner, hvor aktiekapitalen i forvejen angives i en fremmed  

 valuta.
Til nr. 2 Med den foreslåede ændring af  

 aktieselskabslovens § 161, stk. 3, gives der mulighed for at  

 straffe for overtrædelse af de bestemmelser, som Erhvervs- og  

 Selskabsstyrelsen måtte udstede for at tillade, at kapitalen kan  

 angives i andre valutaer.
Til § 3 Til nr. 1 Ændringen medfører, at anpartskapitalen kan  

 føres i euro i stedet for danske kroner.
 Der henvises i øvrigt til bemærkningerne til  

 forslagets § 2, nr. 1.
I anpartsselskabsloven findes der som i aktieselskabsloven  

 enkelte bestemmelser, hvor der er beløbsangivelser i danske kroner i  

 henseende til selskabets anpartskapital.
Det drejer sig om § 17,  

 stk. 1, § 52, stk. 1, og § 62, stk. 1. De  

 nævnte bestemmelser og eventuelle andre lignende bestemmelser i  

 særlovgivningen finder anvendelse, uanset om selskabet angiver  

 kapitalen i anden valuta end danske kroner.
Til nr. 2 Der henvises til bemærkningerne til forslagets  

§ 2, nr. 2.
Til § 4 Det præciseres med forslaget, at skattemæssige  

 opgørelser og opgørelser af AM-bidrag kan foretages på  

 grundlag af regnskabsføring i fremmed valuta efter reglerne i  

 bogførings- og årsregnskabsloven.
Dette indebærer en  

 accept af, at den anvendelse af standardkurser, der tillades efter  

 bogførings- og årsregnskabsloven, med deraf følgende  

 unøjagtigheder i registreringerne, kan lægges til grund for  

 skattemæssige opgørelser og opgørelser af AM-bidrag.
Det fastholdes dog, at de pligtmæssige oplysninger,  

 der skal gives danske skattemyndigheder, skal gives i dansk mønt.
Det  

 kan eksempelvis være selvangivelse, lønoplysninger om indeholdt  

 A-skat eller AM-bidrag, eller afgivelse af kontroloplysninger efter  

 anmodning.
Afgives pligtmæssige oplysninger i anden mønt end  

 dansk, anses oplysningerne for ikke at være afgivet.
De pligtmæssige oplysninger, skattemyndighederne  

 modtager om en skattepligtig, hidrører ofte fra mange kilder.  

 Endvidere bruges pligtmæssige oplysninger ofte til en  

 skattemæssig fastlæggelse af mellemværender mellem  

 forskellige skattepligtige.
Sådanne krav til umiddelbar  

 sammenlignelighed gør, at omregningen i en række tilfælde  

 skal ske efter mere nuancerede regler end anvisningerne i bogførings-  

 og årsregnskabsloven.
Derfor er der behov for administrativt at kunne  

 fastsætte særlige regler for omregning af oplysninger fra et  

 regnskab i fremmed valuta til pligtmæssige oplysninger i dansk  

 mønt.
Det foreslås derfor, at skatteministeren skal kunne  

 fastsætte regler for omregning af oplysninger fra et regnskab i fremmed  

 valuta til pligtmæssige oplysninger i dansk mønt.
Derimod kan  

 bemyndigelsen ikke anvendes til at fastsætte regler for  

 regnskabsføring i fremmed valuta.
Forsætlig eller groft uagtsom  

 undladelse af at efterkomme de af skatteministeren fastsatte regler straffes  

 med bøde.
Til § 5 Ifølge regler fastsat i medfør af momslovens  

 § 55 og gældende administrative praksis på momsområdet  

 skal fakturabeløb angivet i fremmed valuta omregnes til danske kroner  

 ved bogføringen.
Som omregningskurs anvendes valutakursen på  

 leveringstidspunktet, men i stedet for dagskursen kan for EU-handel anvendes  

 en periodisk kurs, der gælder for en periode på højst en  

 måned.
Efter forslaget kan regnskabet føres i fremmed  

 valuta efter reglerne i bogførings- og årsregnskabsloven.  

 Samtidig bemyndiges skatteministeren til i overensstemmelse med EU s regler  

 herom at fastsætte nærmere regler for omregning mellem et  

 regnskab i fremmed valuta og angivelserne af afgiftstilsvar i dansk  

 mønt, således at der ved omregningen kan anvendes en periodisk  

 kurs.
Derimod kan bemyndigelsen ikke anvendes til at fastsætte regler  

 for regnskabsføring i fremmed valuta.
Til § 6 - § 9 Efter forslaget bemyndiges skatteministeren til at  

 fastsætte regler for omregning mellem et regnskab i fremmed valuta og  

 angivelser af afgiftstilsvar eller den afgiftspligtige værdi i dansk  

 mønt.
Derimod kan bemyndigelsen ikke anvendes til at fastsætte  

 regler for regnskabsføring i fremmed valuta.
Til § 10 - § 14 Der er alene tale om konsekvensrettelser som følge  

 af, at ECU erstattes med euro, jf.
Rådets forordning nr. 1103/97 om  

 visse bestemmelser vedrørende indførelsen af euroen.
Til § 15 Det foreslås, at loven træder i kraft den 1.  

 januar 1999 samtidig med euroens introduktion. § 1 har virkning for  

 regnskabsår, der påbegyndes den 1. januar 1999 eller senere.
Med hensyn til § 2 og § 3 foreslås det, at  

 erhvervsministeren bemyndiges til at fastsætte det nærmere  

 tidspunkt for ikrafttræden, idet ændringerne i § 2 og  

 § 3 nødvendiggør ændringer i Erhvervs- og  

 Selskabsstyrelsens edb-system.
Dette forventes at kunne ske i løbet af  

 1. halvår 1999.
Til §16 Færøerne og Grønland Det foreslås, at loven ikke skal gælde for  

 Færøerne og Grønland.
Lovens §§ 1-3 og §§ 10-12 kan dog  

 sættes i kraft for disse landsdele med de afvigelser, som landsdelenes  

 forhold tilsiger.
Bilag Lovforslaget sammenholdt med gældende lov Gældende formulering Lovforslaget § 1 I lov om visse selskabers aflæggelse af årsregnskab m.v., jf.  

 lovbekendtgørelse nr. 526 af 17. juni 1996 foretages følgende  

 ændring:
 1. § 5 a affattes således:
§ 5 a.
I årsregnskaber, årsberetninger  

 og koncernregnskaber, der udarbejdes efter bestemmelserne i denne lov, skal  

 beløbene anføres i danske kroner.
»§ 5 a.
I årsregnskaber,  

 årsberetninger og koncernregnskaber samt halvårsrapporter,  

 finansieringsanalyser m.v., der udarbejdes efter bestemmelserne i denne lov,  

 skal beløbene anføres i danske kroner eller euro.
Ved  

 bekendtgørelse kan Erhvervs- og Selskabsstyrelsen tillade, at  

 beløbene anføres i andre valutaer.
Et selskab må kun  

 anføre beløbene i en af Erhvervs- og Selskabsstyrelsen tilladt  

 anden valuta, hvis denne er relevant for selskabet.
Stk. 2. Årsregnskab, årsberetning eller  

 koncernregnskaber kan suppleres med talmæssige oplysninger, der er  

 anført i ecu eller fremmed valuta til den omregningskurs, der gjaldt  

 på balancetidspunktet.
Omregningskursen anføres.
Stk. 2. Et selskab må kun i særlige tilfælde  

 ændre den valuta, hvori beløbene anføres, i de i  

 stk. 1, 1. pkt., omhandlede årsregnskaber m.v.
Dette gælder  

 dog ikke den første gang, selskabet ændrer valuta.
Stk. 3. De i stk. 1, 1. pkt., omhandlede  

 årsregnskaber m.v. kan suppleres med talmæssige oplysninger, der  

 er anført i danske kroner eller fremmed valuta til den omregningskurs,  

 der gjaldt på balancetidspunktet.
Omregningskursen  

 anføres.«.
§ 2 I lov om aktieselskaber, jf. lovbekendtgørelse nr. 545 af 20. juni  

 1996 foretages følgende ændringer:
 1. I § 1, stk. 3, indsættes som 2. - 4.  

 pkt.:
§ 1. - - - Stk. 3. Et aktieselskab skal have en aktiekapital på mindst  

 500.000 kr.
»Aktiekapitalen skal angives i danske kroner eller euro.  

 Ved bekendtgørelse kan Erhvervs- og Selskabsstyrelsen tillade, at  

 aktiekapitalen angives i andre valutaer.
Styrelsen kan endvidere  

 fastsætte nærmere regler om betingelserne for at angive  

 aktiekapitalen i en ny valuta og om tidspunktet for, hvornår  

 ændring kan finde sted.«.
§ 161. - - - Stk. 3. I forskrifter, der udstedes i medfør af § 28 d, § 41  

 a, § 154, stk. 2, 2. og 4. pkt., eller § 178, kan der fastsættes straf  

  af bøde for overtrædelse af bestemmelser i forskrifterne.
- - - 2. I § 161, stk. 3, indsættes efter »i  

 medfør af«: »§ 1, stk. 3, 4. pkt.,«.
§ 3 I lov nr. 378 af 22. maj 1996 om anpartsselskaber foretages  

 følgende ændringer:
 1. I § 1, stk. 3, indsættes som 2. - 4.  

 pkt.:
§ 1. - - - Stk. 3. Et anpartsselskab skal have en anpartskapital  

 (indskudskapital) på mindst 125.000 kr.
- - - »Anpartskapitalen skal angives i danske kroner eller euro.  

 Ved bekendtgørelse kan Erhvervs- og Selskabsstyrelsen tillade, at  

 anpartskapitalen angives i andre valutaer.
Styrelsen kan endvidere  

 fastsætte nærmere regler om betingelserne for at angive  

 anpartskapitalen i en ny valuta og om tidspunktet for, hvornår  

 ændring kan finde sted.«.
§ 79. - - - Stk. 2. I forskrifter, der udstedes i medfør af § 22, stk.  

 6, jf. aktieselskabslovens § 178, eller § 69, stk. 1, kan der  

 fastsættes straf af bøde for overtrædelse af bestemmelser  

 i forskrifterne.
- - - 2. I § 79, stk. 2, indsættes efter »i  

 medfør af«: »§ 1, stk. 3, 4. pkt.,«.
§ 4 I skattekontrolloven, jf. lovbekendtgørelse nr. 573 af 5. august  

 1998, foretages følgende ændringer:
 1. Efter § 3 B indsættes:
»§ 3 C.
Den regnskabsføring, der skal  

 lægges til grund for en skattemæssig opgørelse og  

 opgørelse af arbejdsmarkedsbidrag, kan foretages i fremmed valuta  

 efter reglerne i bogførings- og årsregnskabsloven.
Stk. 2. Pligtmæssige meddelelser til danske  

 skattemyndigheder skal foretages i dansk mønt.
Skatteministeren kan  

 fastsætte særlige regler for omregning mellem et regnskab i  

 fremmed valuta og pligtmæssige oplysninger i dansk mønt.«.
 2. I § 17 indsættes som stk. 2:
»Stk. 2. Med bøde straffes den, der forsætligt eller  

 groft uagtsomt undlader at efterkomme skatteministerens bestemmelser efter §  

 3 c, stk. 2, 2. pkt.« § 5 I lov om merværdiafgift (momsloven), jf. lovbekendtgørelse  

 nr. 634 af 23. juli 1997, som senest ændret ved § 1 i lov nr. 435  

 af 26. juni 1998, foretages følgende ændringer:
§ 55. Registrerede virksomheder skal føre et regnskab, der  

 kan danne grundlag for opgørelsen af afgiftstilsvaret for hver  

 afgiftsperiode og for kontrollen med afgiftens berigtigelse.
Skatteministeren  

 kan fastsætte nærmere regler for regnskabsføring.
 1. I § 55 indsættes som 2. pkt.:
 »Regnskabet kan føres i fremmed valuta efter  

 reglerne i bogførings- og årsregnskabsloven.«.
 2. pkt. bliver herefter 3. pkt.
 2. I § 55, 2. pkt., der bliver § 55, 3. pkt.,  

 indsættes efter »regnskabsføring«: », og kan herunder  

 fastsætte regler for omregning mellem et regnskab i fremmed valuta og  

 angivelsen af afgiftstilsvaret samt pligtmæssige oplysninger i dansk  

 mønt«.
§ 6 I lov om visse miljøafgifter, jf. lovbekendtgørelse nr. 637  

 af 21. august 1998, foretages følgende ændring:
 1. I § 10 indsættes som stk. 4:
 »Stk. 4. Skatteministeren kan fastsætte  

 særlige regler for omregning mellem et regnskab i fremmed valuta og  

 fastsættelsen af den afgiftspligtige værdi i dansk  

 mønt.«.
§ 7 I lov om afgift af bekæmpelsesmidler, jf. lovbekendtgørelse  

 nr. 416 af 14. juni 1995, som ændret senest ved § 1 i lov nr. 417  

 af 26. juni 1998, foretages følgende ændringer:
 1. I § 8 indsættes som stk. 2:
 »Stk. 2. Skatteministeren kan fastsætte særlige  

 regler for omregning mellem et regnskab i fremmed valuta og  

 fastsættelsen af den afgiftspligtige værdi i dansk  

 mønt.«.
§ 26. Hvor afgift skal betales i forbindelse med erhvervelsen i  

 udlandet, udgør afgiften for de i § 1, stk. 1, nr. 1 og 2,  

 nævnte varer 27/73, for de i § 1, stk. 1, nr. 3-6, nævnte varer  

 13/87 og for de i § 7, stk. 1, nævnte varer 3/97 af en i  

 overensstemmelse med reglerne om toldværdien for  

 værditoldpligtige varer fastsat værdi tillagt6 eventuel told.
For  

 beregningen af den nævnte værdi gælder de i § 31, stk. 1,  

 2. pkt., i merværdiafgiftsloven fastsatte bestemmelser.
 2. I § 26 indsættes som 3. pkt.:
 »Bestemmelsen i denne lovs § 8, stk. 2, finder  

 tilsvarende anvendelse.«.
§ 8 I lov om afgift af lønsum m.v., jf. lovbekendtgørelse nr.  

 543 af 25. juni 1997, foretages følgende ændring:
 § 20. Skatteministeren kan fastsætte nærmere regler til  

 gennemførelse af loven, herunder regnskabsbestemmelser, og foreskrive  

 kontrolforanstaltninger.
 1. I § 20 indsættes som 2. pkt.:
»Regnskabet kan føres i fremmed valuta efter  

 reglerne i bogførings- og årsregnskabsloven.
Skatteministeren  

 kan fastsætte særlige regler for omregning mellem et regnskab i  

 fremmed valuta og angivelse af afgiftstilsvaret i dansk mønt.«.
§ 9 I lov om registreringsafgift af motorkøretøjer m.v., jf.  

 lovbekendtgørelse nr. 741 af 22. september 1997, som senest  

 ændret ved lov nr. 436 af 26. juni 1998, foretages følgende  

 ændringer:
§ 8. - - - 1. I § 8 indsættes efter stk. 1 som nyt  

 stykke:
 »Stk. 2. Skatteministeren kan fastsætte særlige  

 regler for omregning mellem et regnskab i fremmed valuta og  

 fastsættelsen af den afgiftspligtige værdi i dansk  

 mønt.«.
 Stk. 2 - 7 bliver herefter stk. 3 - 8.
 Stk. 7 De i stk. 6 nævnte fradrag i den  

 afgiftspligtige værdi er betinget af, at udstyrsgenstandene er monteret  

 af fabrikations- eller importørvirksomheden.
 2. I § 8, stk. 7, der bliver stk. 8,  

 ændres »stk. 6« til: »stk. 7«.
§ 9. - - - 3. I § 9, stk. 2, ændres »§ 8,  

 stk. 1 og 2« til: »§ 8, stk. 1 og 3«.
Stk. 2. Er der anmeldt en pris for et køretøj efter  

 stk. 1, anvendes denne pris som køretøjets afgiftspligtige  

 værdi.
Såfremt køretøjet sælges til en  

 højere pris end den, der er anmeldt efter stk. 1, anvendes dog denne  

 salgspris som køretøjets afgiftspligtige værdi.  

 Køretøjet kan ikke afgiftsberigtiges på grundlag af en  

 lavere pris end den anmeldte, medmindre det kan godtgøres, at den  

 lavere pris indeholder de elementer, som efter § 8, stk. 1 og 2, indgår  

 i den afgiftspligtige værdi.
Såfremt forhandleravancen  

 nedsættes til under 5 pct. forhøjes den afgiftspligtige  

 værdi med 25 pct. af forskellen mellem en beregnet forhandleravance  

 på 5 pct. og den faktiske forhandleravance.
Forhandlere underretter de  

 statslige told- og skattemyndigheder om afvigelser fra den anmeldte pris.
- - - § 10 I lov om banker og sparekasser m.v., jf. lovbekendtgørelse nr. 730  

 af 6. august 1996, som ændret ved § 2 i lov nr. 475 af 10. juni  

 1997, § 4 i lov nr. 414 af 26. juni 1998 og § 1 i lov nr. 491 af 1.  

 juli 1998, foretages følgende ændringer:
§ 3. En banks aktiekapital skal mindst udgøre et  

 beløb svarende til modværdien af 5 mio.
ECU.
Den tegnede  

 aktiekapital skal være indbetalt, inden banken registreres i Erhvervs-  

 og Selskabsstyrelsen.
Det samme gælder ved forhøjelse af  

 aktiekapitalen.
Goodwill kan ikke anvendes som en del af den indbetalte  

 kapital.
Deling af aktiekapitalen i aktieklasser med forskellig stemmeret kan  

 ikke finde sted.
 1. I § 3 og § 4 a, ændres »ECU« til:  

 »euro«.
§ 4 a.
I en andelskasse skal der være indbetalt en  

 andelskapital på mindst et beløb svarende til modværdien  

 af 5 mio.
ECU.
Antallet af andelshavere skal være mindst 50, der hver  

 skal indbetale mindst 1.000 kr.
Stk. 2. Finanstilsynet kan efter en konkret vurdering tillade en  

 mindre indbetalt andelskapital, dog ikke under et beløb svarende til  

 modværdien af 1 mio.
ECU, såfremt andelskassen i sine  

 vedtægter har begrænset sig til kun at have forretningssteder i  

 én bestemt kommune.
§ 7 g. - - - 2. I § 7 g, stk. 2 og 3, ændres »ecu«  

 til: »euro«.
Stk. 2. For kreditinstitutter omfattet af § 7 d gælder, at  

 såfremt aktier, der den 1. juni 1996 ejes af personer, der den 1.  

 januar 1987 havde beskikkelse som fondsbørsvekselerer, ved aftale  

 overdrages til eje, og såfremt kreditinstituttets aktiekapital ikke  

 andrager et beløb svarende til modværdien af 5 mio.
ECU, skal  

 aktiekapitalen senest 3 måneder efter overdragelsen forhøjes til  

 mindst et beløb svarende til modværdien af 5 mio. ecu.  

 Såfremt forhøjelsesbeløbet ikke er tegnet og indbetalt  

 inden denne frist, er erhververen af de aktier, der er omfattet af § 4 b,  

 stk. 2, nr. 2, i den indtil 1. juni 1996 gældende lov om visse  

 kreditinstitutter, jf. lovbekendtgørelse nr. 737 af 19. august 1992,  

 pligtig straks at tegne og indbetale beløbet.
Dette gælder dog  

 ikke ved overdragelse til andre personer, som den 1. januar 1987 havde  

 beskikkelse som fondsbørsvekselerer.
 Stk. 3. Overtages kontrollen med et kreditinstitut, der er omfattet  

 af stk. 2, af en anden fysisk eller juridisk person, skal aktiekapitalen  

 senest 3 måneder efter overtagelsen forhøjes til mindst et  

 beløb svarende til 5 mio. ecu og instituttet omdannes til et  

 pengeinstitut.
§ 11 I lov nr. 1071 af 20. december 1995 om fondsmæglerselskaber, som  

 ændret ved § 7 i lov nr. 376 af 22. maj 1996, § 5 i lov nr.  

 475 af 10. juni 1997 og § 2 i lov nr. 414 af 26. juni 1998, foretages  

 følgende ændring:
§ 3. - - - 1. I § 3, stk. 2 og 3 og § 25,  

 stk. 2, ændres »ecu« til: »euro«.
 Stk. 2. Et fondsmæglerselskab, der ønskes at blive  

 medlem af en fondsbørs, en værdipapircentral eller en  

 clearingcentral, hvor selskabet deltager i clearing og afvikling eller  

 ønsker at udføre en eller flere af de i bilag 1, afsnit A, nr.  

 2 og 4, og afsnit C, nr. 1 og 3, nævnte tjenesteydelser skal have en  

 aktiekapital, der mindst udgør et beløb svarende til  

 modværdien af 1 mio. ecu.
 Stk. 3. Andre fondsmæglerselskaber skal have en aktiekapital,  

 der mindst udgør et beløb svarende til modværdien af  

 300.000 ecu.
- - - § 25. - - - Stk. 2. Stk. 1 gælder ikke for fondsmæglerselskaber  

 omfattet af § 3, stk. 3, som har påbegyndt virksomhed før lovens  

 ikrafttræden, og hvis ansvarlige kapital på dette tidspunkt ikke  

 opfyldte kapitalkravet i henhold til § 3, stk. 3. Den ansvarlige kapital skal  

 for disse selskaber inden 3 år efter lovens ikrafttræden svare  

 til modværdien af mindst 150.000 ecu og senest 5 år efter lovens  

 ikrafttræden til modværdien af mindst 300.000 3cu.
Stk. 1  

 gælder heller ikke for børsmæglerselskaber, som har  

 påbegyndt virksomhed før lovens ikrafttræden, og hvis  

 ansvarlige kapital på dette tidspunkt ikke opfyldte kapitalkravet i  

 henhold til § 3, stk. 2. Den ansvarlige kapital skal for disse selskaber  

 senest den 1. juli 1996 svare til modværdien af mindst 730.000 ecu og  

 senest den 1. januar 1997 svare til modværdien af mindst 1 mio.  

 ecu.
- - - § 12 I lov nr. 348 af 9. juni 1993 om forebyggende foranstaltninger mod  

 hvidvaskning af penge foretages følgende ændring:
§ 4. - - - 1. § 4, stk. 2 og § 5, stk. 1,  

 ændres »ecu« til: »euro«.
 Stk. 2. For fysiske eller juridiske personer, der ikke omfattes afr  

 stk. 1, gælder kravet om legitimation enhver transaktion på  

 beløb svarende til modværdien af 15.000 ecu eller derover.  

 Legitimationskravet gælder, uanset om transaktionen udføres i en  

 eller i flere operationer, hvis der synes at være en indbyrdes  

 forbindelse.
- - - § 5. Livsforsikringsselskaber og pensionskasser kan uanset  

 bestemmelsen i § 4 undlade at kræve legitimation i forbindelse med  

 forsikringsaftaler, hvis den årlige præmie er på et  

 beløb svarende til modværdien af 1.000 ecu eller derunder, eller  

 hvis en engangspræmie er på et beløb svarende til  

 modværdien af 2.500 ecu eller derunder, jf. dog § 6. For  

 pensionsforsikringsaftaler, der indgås i medfør af  

 arbejdskontrakt eller den forsikredes erhvervsmæssige virksomhed, kan  

 legitimationskrav ligeledes undlades, forudsat at aftalerne ikke indeholder  

 en tilbagekøbsklausul eller kan anvendes som sikker for  

 lån.
- - - § 13 I lov nr. 956 af 22. november 1994 om afgift af vejbenyttelse, som senest  

 ændret ved § 1 i lov nr. 979 af 17. december 1997, foretages  

 følgende ændring:
§ 4. Afgiftsbeløbene i § 3, stk. 1 og 2, og det  

 gebyrbeløb, der er nævnt i § 12, stk. 3, reguleres pr. 1. januar  

 i hvert kalenderår på grundlag af den modværdi i danske  

 kroner af ECU, som var gældende den første hverdag i oktober det  

 foregående år, og som offentliggøres i De Europæiske  

 Fællesskabers Tidende.
Ved omregningen til danske kroner nedrundes de  

 fremkomne beløb til nærmeste antal hele kroner.
 1. I § 4, stk. 1, ændres »ecu« til:  

 »euro«.
- - - § 14 I lov om vægtafgift af motorkøretøjer m.v., jf.  

 lovbekendtgørelse nr. 207 af 3. april 1998, som senest ændret  

 ved § 1 i lov nr. 421 af 26. juni 1998, foretages følgende  

 ændring:
§ 4 a. - - - 1. I § 4 a, stk. 4, ændres »ecu« til:  

 »euro«.
 Stk. 4. Grundlaget for regulering efter stk. 2 er de afgiftssatser  

 i ecu, som fremgår af bilaget til Rådets direktiv  

 93/89/EØF af 25. oktober 1993. Skatteministeren offentliggør  

 regulering af afgiftssatser ved bekendtgørelse i Lovtidende.
- - - i   De  

 11 lande er: Tyskland, Frankrig, Italien, Spanien, Holland, Belgien,  

 Portugal, Irland, Luxembourg, Finland og Østrig.
