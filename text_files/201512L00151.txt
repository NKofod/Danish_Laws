Fremsat den 30. marts 2016 af beskæftigelsesministeren (Jørn Neergaard Larsen) Forslag til Lov om ændring af lov om Udbetaling Danmark og forskellige andre love (Overførsel af opgaver fra Statens Administrations Finansservicecenter m.fl. til Udbetaling Danmark m.v.) Beskæftigelsesministeriet § 1 I lov nr. 324 af 11. april 2012 om Udbetaling Danmark, som ændret ved § 1 i lov nr. 494 af 21. maj 2013, § 12 i lov nr. 552 af 2. juni 2014, § 1 i lov nr. 523 af 29. april 2015 og § 36 i lov nr. 994 af 30. august 2015, foretages følgende ændringer:
 1. I overskriften til kapitel 1 udgår »og samarbejde med kommunerne«.
 2. Efter overskriften til kapitel 1 indsættes før § 1:
»Opgaver vedrørende sociale ydelser m.v.« 3. I § 1, stk. 1, nr. 3, indsættes efter »boligstøtte«: », jf. dog § 1 a, nr. 1«.
 4. I § 1, stk. 1, nr. 4, indsættes efter »friplejeboliger«: », jf. dog § 1 a, nr. 39«.
 5. Efter § 1 indsættes i kapitel 1:
»Finansielle og administrative opgaver vedrørende visse statslige ordninger § 1 a.
Udbetaling Danmark varetager de opgaver, der tillægges Udbetaling Danmark i henhold til:
 1) § 39 a i lov om individuel boligstøtte.
 2) Lov om arbejdsløshedsforsikring m.v.
 3) Lov om sygedagpenge.
 4) Lov om erstatning til besættelsestidens ofre og § 1, stk. 2, i lov om forhøjelse af hædersgaver.
 5) Lov om en garantiordning for udlån til nye aktiviteter i mindre og mellemstore virksomheder.
 6) Lov om støtte til de små øsamfund.
 7) Lov om tjenestemandspension.
 8) Lov om tjenestemænd i folkeskolen m.v.
 9) Lov om pensionering af flyveledere.
 10) Lov om pensioner efter tidligere tjenestemandslove m.v.
 11) Lov om pension til statens tjenestemænd m.v. i Grønland.
 12) Lov om vederlag og pension m.v. for ministre.
 13) Lov om pension efter tidligere love om vederlag og pension m.v. for ministre.
 14) Lov om vederlag og pension m.v. for de danske medlemmer af Europa-Parlamentet.
 15) Lov om pristalsreguleret alderdomsforsikring og alderdomsopsparing.
 16) Lov om valg til Folketinget.
 17) Arveloven.
 18) Lov om statstilskud til zoologiske anlæg.
 19) Lov om Statens Kunstfonds virksomhed.
 20) Lov om bygningsfredning og bevaring af bygninger og bymiljøer.
 21) Lov om arbejderboliger på landet.
 22) Jordfordelingsloven.
 23) Lov om Kongeriget Danmarks Fiskeribank.
 24) Lov om refinansiering af realkreditlån m.v. i landbrugsejendomme.
 25) Lov om statsgaranti for gældssanering til jordbrugere.
 26) Lov om visse landdistriktsrelaterede tilskudsordninger m.v.
 27) Lov om strukturforanstaltninger vedrørende fiskerisektoren.
 28) Lov om støtte til jordbrugets strukturudvikling og til økologisk produktion inden for jordbrug og fiskeri m.v.
 29) Lov om støtte til miljøforbedrende investeringer i mindre landbrug m.v.
 30) Lov om forurenet jord.
 31) Lov om statsgaranterede studielån.
 32) Lov om ændring af lov om apoteksvirksomhed og lov om tinglysning.
 33) SU-loven.
 34) Lov om statens voksenuddannelsesstøtte.
 35) Lov om uddannelsesopsparing.
 36) Lov om almene boliger m.v.
 37) Lov om kommunal anvisningsret.
 38) Lov om byfornyelse og udvikling af byer.
 39) § 99 a i lov om friplejeboliger.
 40) Lov om boligsparekontrakter.
 41) Lov om institutioner for erhvervsrettet uddannelse.
 42) Lov om institutioner for almengymnasiale uddannelser og almen voksenuddannelse m.v.
 43) Lov om Sydslesvigudvalget og visse tilskudsordninger for det danske mindretal i Sydslesvig.
§ 1 b.
Udbetaling Danmark varetager følgende opgaver:
 1) Medlemsadministration samt beregning og anvisning af ydelser i henhold til regulativer for statslige pensionsordninger.
 2) Beregning og anvisning af ydelser i henhold til vedtægterne til medlemmer af statsgaranterede pensionskasser.
 3) Beregning og anvisning af supplementsunderstøttelser m.v. til ikkepensionssikret personale i staten.
 4) Administration og udbetaling af børne- og ungeydelse til udsendte missionærer i religiøse samfund, der er godkendt efter ligningsloven, og som ikke kan få udbetalt børne- og ungeydelse efter lov om en børne- og ungeydelse på grund af udsendelsen til 3. lande eller lande i Central- og Østeuropa samt Grønland.
 5) Administration og udbetaling af tilskud til hel eller delvis dækning af udgifter til rejser til, fra og i Grønland, når rejserne imødekommer sociale hensyn eller bidrager til at formidle kontakt mellem Grønland og det øvrige rige.
6) Andre administrative opgaver af finansiel karakter, der hidtil er blevet varetaget af Statens Administrations Finansservicecenter.« 6. I § 2, stk. 1, og § 5 ændres »§ 1« til: »§ 1 og § 1 a, nr. 3,«.
 7. I § 3, stk. 1, 1. pkt., og § 3, stk. 2 og 3, ændres »Udbetaling Danmarks sagsområde« til: »sagsområder, der varetages af Udbetaling Danmark efter § 1«.
 8. I § 4 indsættes efter »der varetages af Udbetaling Danmark«: »efter § 1«.
 9. I § 13, stk. 2, indsættes efter »kravet om digital kommunikation«: »på sagsområder, der varetages af Udbetaling Danmark efter § 1, jf. stk. 1«.
 10. I § 13, stk. 9, ændres »sagsområde efter § 1« til: »sagsområder efter §§ 1,1 a og 1 b«.
 11. I § 15, stk. 4, ændres »§ 1« til: »§§ 1, 1 a og 1 b«.
 12. I § 17, stk. 1, ændres »8 medlemmer« til: »9 medlemmer«.
 13. I § 17, stk. 1, indsættes som 2. og 3. pkt.:
»Bestyrelsen afgør sager ved simpel stemmeflerhed.
I tilfælde af stemmelighed er formandens stemme udslagsgivende.« 14. I § 17, stk. 2, 2. pkt., ændres »beskæftigelsesministeren« til: »finansministeren«.
 15. I § 19, stk. 1, 2. pkt., ændres »Beskæftigelsesministeriet, Skatteministeriet og Ministeriet for Sundhed og Forebyggelse inden for deres ressort« til: »vedkommende minister på de sagsområder, der er nævnt i §§ 1, 1 a og 1 b«.
 16. To steder i § 19, stk. 4, 1. pkt., ændres »og Patientombuddet« til: », Ankenævnet for Statens Uddannelsesstøtteordninger, miljø- og fødevareministeren og Styrelsen for Patientsikkerhed«.
 17. Overskriften til kapitel 9 affattes således:
»Kapitel 9 Regnskab og revision« 18. I § 21, stk. 1, indsættes efter 1. pkt.:
»Revisionen skal udføres i overensstemmelse med god offentlig revisionsskik samt regler fastsat i medfør af § 21 a, stk. 1.« 19. § 21, stk. 9, ophæves.
 20. Efter § 21 indsættes i kapitel 9:
»§ 21 a.
Beskæftigelsesministeren fastsætter nærmere regler for budgetter, regnskaber og revision i Udbetaling Danmark.
Stk. 2. Beskæftigelsesministeren fastsætter efter forhandling med finansministeren nærmere regler om regnskabsføring m.v. for så vidt angår de opgaver, som indebærer regnskabsmæssige registreringer, der indgår i statsregnskabet.« 21. I § 22, stk. 1, udgår »efter § 1«.
 22. I § 25, stk. 1, 1. pkt., og stk. 3, udgår »efter § 1«.
 23. I § 25, stk. 2, 1. pkt., ændres »det enkelte ressortministerium, der har overført statslige opgaver til Udbetaling Danmark« til: »det ressortministerium, som har det bevillingsmæssige ansvar for statslige opgaver, der er overført til Udbetaling Danmark«.
 24. I § 26, stk. 2, indsættes efter »staten«: »efter stk. 1 for opgaver, der er overført fra kommunerne«.
 25. I § 26, stk. 3, indsættes efter »staten«: »efter stk. 1 for opgaver, der er overført fra kommunerne,«.
 26. I § 26, stk. 2 og 3, ændres »stk. 5« til: »stk. 6«.
 27. I § 26 indsættes efter stk. 4 som nyt stykke:
»Stk. 5. Tab, som alene skyldes fejlagtig administration i Udbetaling Danmark, herunder som følge af manglende ret til betaling fra staten efter stk. 2 eller manglende dokumentation efter stk. 3, dækkes af kommunerne på sagsområder, der er overført fra kommunerne.
Tab efter 1. pkt. dækkes som en del af kommunernes udgifter til betalingen for ydelser og tilskud.
Tab på sagsområder, der er overført fra staten, dækkes af staten.
Tab efter 3. pkt. dækkes som en del af statens udgifter til betalingen for ydelser og tilskud.« Stk. 5 bliver herefter stk. 6.
 28. I § 26, stk. 5, der bliver stk. 6, indsættes som 3. pkt.:
»Beskæftigelsesministeren kan efter indstilling fra bestyrelsen for Udbetaling Danmark fastsætte nærmere regler om, hvordan dækning af tab efter stk. 5, 2. pkt., skal fordeles mellem kommunerne.« 29. I § 28, stk. 2, 1. og 2. pkt., udgår »efter § 1«.
 30. I § 28, stk. 2, 2. pkt., ændres »myndighedsopgaver« til: »sagsområder«.
 31. § 29 affattes således:
»§ 29. Udbetaling Danmark skal indsende oplysninger, som vedkommende minister beder om på sit sagsområde efter §§ 1, 1 a og 1 b, herunder statistiske oplysninger og andre oplysninger om udviklingen på særlige områder til brug for lovforberedende arbejde, udviklingsinitiativer, samt til brug for andre ministerbetjeningsopgaver.
Ressortministerierne kan fastsætte en frist for modtagelse af oplysninger fra Udbetaling Danmark efter 1. pkt.
Stk. 2. Udbetaling Danmark skal på lovgivningsområder, der er nævnt i §§ 1, 1 a og 1 b, indsende andre oplysninger til administrative formål i ressortministerierne, som vedkommende minister beder om, herunder oplysninger til brug for budgettering, løbende opfølgning samt regnskabsbidrag i medfør af budgetloven og budgetvejledningen, fastsættelse af præmier til sygedagpengeforsikringerne i henhold til lov om sygedagpenge m.v.
Ressortministerierne kan fastsætte en frist for modtagelse af oplysninger fra Udbetaling Danmark efter 1. pkt.
Stk. 3. Vedkommende minister kan inden for sit sagsområde efter §§ 1, 1 a og 1 b fastsætte nærmere regler om omfanget af oplysningerne og om ajourføring og indsendelse af oplysninger, jf. stk. 1 og 2.« 32. I § 30, stk. 1, 1. pkt., indsættes efter »Udbetaling Danmark kan«: »på Udbetaling Danmarks sagsområder efter § 1«.
33. I § 32, stk. 2, 1. pkt., ændres »80 mio. kr.« til: »90 mio. kr.« 34. I § 32, stk. 2, 1. pkt., indsættes efter »driftsår«: »til opgaver, som Udbetaling Danmark varetager efter §§ 1, 1 a og 1 b«.
 35. I § 32, stk. 2, 2. pkt., udgår », KommuneKredit«.
 36. I § 32, stk. 2, 3. pkt., udgår »ved optagelse af lån til varetagelse af kommunale opgaver og senest i løbet af det efterfølgende budgetår ved optagelse af lån til varetagelse af statslige opgaver«.
 37. I § 32, stk. 4, 1. pkt., ændres »administrationen af kontante ydelser og økonomiske tilskud i Udbetaling Danmark« til: »Udbetaling Danmarks varetagelse af opgaver efter § 1«.
38. § 32, stk. 4, 3. pkt., ophæves, og i stedet indsættes: »Lånet kan optages i pengeinstitutter eller andre finansielle institutioner.
Lån til kommunale opgaver, hvor administrationen finansieres af kommunerne efter § 22, kan herudover optages i KommuneKredit.« 39. § 32, stk. 5, ophæves, og i stedet indsættes:
»Stk. 5. Udbetaling Danmark kan optage lån hos pengeinstitutter, staten eller finansielle institutioner til Arbejdsmarkedets Tillægspensions dækning af udgifter til udarbejdelse af udbud og indgåelse af it-kontrakter og til brug for tilkøb eller udvikling af it-løsninger, der anvendes til brug for Udbetaling Danmarks varetagelse af opgaver efter §§ 1 a og 1 b.
Lånet kan kun optages på baggrund af en enstemmig beslutning i bestyrelsen for Udbetaling Danmark.
Statslånet kan optages efter forhandling med finansministeren og må ikke ydes på bedre vilkår end dem, som staten selv kan opnå som låntager.
Stk. 6. Kommunerne hæfter solidarisk for lån optaget af Udbetaling Danmark, jf. stk. 1 og 3. For lån optaget efter stk. 2 og 4 hæfter kommunerne solidarisk for lån optaget til kommunale opgaver, hvor administrationen finansieres af kommunerne efter § 22. Den solidariske hæftelse for lån efter stk. 2 må ikke overstige 75 mio. kr.« 40. Efter kapitel 12 indsættes:
»Kapitel 12 a Forholdet til Folketingets Administration § 32 a. § 19, stk. 1, 2. pkt., og §§ 25 og 29 finder tilsvarende anvendelse for Folketingets Administration.« § 2 I lov om etablering af den selvejende institution Udbetaling Danmark, jf. lovbekendtgørelse nr. 1087 af 7. oktober 2014, foretages følgende ændring:
 1. I § 10 a indsættes som stk. 4 og 5:
»Stk. 4. Arbejdsmarkedets Tillægspension overtager fra tidspunktet for overførslen af opgaver fra Statens Administration til Udbetaling Danmark medarbejdere, der er ansat i Statens Administration, DSB, Forsvarsministeriet og Rigspolitiet eller med tjenestested hos disse myndigheder i henhold til kollektiv overenskomst, bestemmelser om løn- og arbejdsforhold, der er fastsat eller godkendt af offentlig myndighed, eller som er ansat efter individuel aftale, og som udelukkende eller overvejende er beskæftiget med opgaver, der overføres.
Lov om lønmodtageres retsstilling ved virksomhedsoverdragelse finder tilsvarende anvendelse ved overtagelsen af personalet.
Stk. 5. Tjenestemænd, som er ansat i Statens Administration, DSB, Forsvarsministeriet og Rigspolitiet eller med tjenestested hos disse myndigheder, og som udelukkende eller overvejende er beskæftiget med opgaver, der overføres, bevarer fra tidspunktet for overførslen af opgaverne deres tjenestemandsansættelse i staten på vilkår, der svarer til de hidtidige vilkår, og er forpligtet til at gøre tjeneste i Arbejdsmarkedets Tillægspension.« § 3 I lov om individuel boligstøtte, jf. lovbekendtgørelse nr. 174 af 24. februar 2016, foretages følgende ændring:
 1. § 39 a, 2. pkt., ophæves.
§ 4 I lov om arbejdsløshedsforsikring m.v., jf. lovbekendtgørelse nr. 832 af 7. juli 2015, som ændret ved § 32 i lov nr. 994 af 30. august 2015 og § 4 i lov nr. 1569 af 15. december 2015, foretages følgende ændring:
 1. I § 75 l, stk. 1, og § 100, 1. pkt., ændres »Statens Administration« til: »Udbetaling Danmark«.
§ 5 I lov om sygedagpenge, jf. lovbekendtgørelse nr. 48 af 13. januar 2016, foretages følgende ændringer:
 1. I § 45 indsættes efter stk. 4 som nyt stykke:
»Stk. 5. Udbetaling Danmark varetager administrationen af sygedagpengeforsikringen for selvstændige erhvervsdrivende.« Stk. 5 bliver herefter stk. 6.
 2. I § 45, stk. 5, der bliver stk. 6, indsættes som 2. pkt.:
»Beskæftigelsesministeren kan også fastsætte nærmere regler om, at kommunikation mellem Udbetaling Danmark og selvstændige erhvervsdrivende skal ske i elektronisk form.« 3. I § 55, stk. 3, 1. pkt., ændres »dækker« til: »skønnes at dække«.
 4. I § 55 indsættes efter stk. 3 som nyt stykke:
»Stk. 4. Udbetaling Danmark varetager administrationen af sygedagpengeforsikringen for private arbejdsgivere.« Stk. 4 bliver herefter stk. 5.
 5. I § 55, stk. 4, der bliver stk. 5, indsættes som 2. pkt.:
»Beskæftigelsesministeren kan også fastsætte nærmere regler om, at kommunikation mellem Udbetaling Danmark og private arbejdsgivere skal ske i elektronisk form.« § 6 I lov om erstatning til besættelsestidens ofre, jf. lovbekendtgørelse nr. 279 af 14. marts 2013, foretages følgende ændring:
 1. I § 42, stk. 1, indsættes som 3. pkt.:
»Udbetaling af hædersgaver varetages af Udbetaling Danmark.« § 7 I lov nr. 1499 af 27. december 2009 om forhøjelse af hædersgaver foretages følgende ændring:
 1. I § 1 indsættes som stk. 3:
»Stk. 3. Udbetaling af hædersgaver efter stk. 1 og 2 varetages af Udbetaling Danmark.« Erhvervs- og Vækstministeriet § 8 I lov om en garantiordning for udlån til nye aktiviteter i mindre virksomheder, jf. lovbekendtgørelse nr. 1191 af 23. december 1994, som ændret ved § 65 i lov nr. 430 af 6. juni 2005, § 76 i lov nr. 431 af 6. juni 2005 og § 158 i lov nr. 1336 af 19. december 2008, foretages følgende ændring:
 1. Efter § 7 indsættes:
»§ 8. Udbetaling Danmark varetager administrationen af afviklingen af garantiordningen.« § 9 I lov om støtte til de små øsamfund, jf. lovbekendtgørelse nr. 787 af 21. juni 2007, som ændret ved § 36 i lov nr. 1336 af 19. december 2008, foretages følgende ændring:
 1. I § 4 indsættes som stk. 4:
»Stk. 4. Udbetaling Danmark varetager administrationen af statslån tildelt under ordningen.« Finansministeriet § 10 I lov om tjenestemandspension, jf. lovbekendtgørelse nr. 489 af 6. maj 2010, som ændret ved § 3 i lov nr. 1365 af 28. december 2011 og § 1 i lov nr. 1371 af 28. december 2011, foretages følgende ændringer:
 1. I § 31, stk. 1, indsættes efter »finansministeren«: », jf. dog stk. 4«.
 2. I § 31 indsættes som stk. 4-7:
 »Stk. 4. Udbetaling Danmark beregner og anviser ydelser efter denne lov og træffer i forbindelse hermed afgørelse om tilbagebetaling og forældelse af ydelser og andre forhold af formueretlig karakter.
 Stk. 5. Udbetaling Danmarks afgørelser efter stk. 4 kan påklages til finansministeren for så vidt angår personer, der omfattes af § 1, stk. 1, og til Folketingets formand for så vidt angår personer, der omfattes af § 1, stk. 2.
 Stk. 6. Folketingets formand træffer afgørelse efter forhandling med næstformændene.
Stk. 7. Finansministeren kan fastsætte regler om, at Udbetaling Danmarks afgørelser for så vidt angår personer, der omfattes af § 1, stk. 1, ikke kan indbringes for anden administrativ myndighed.« 3. § 33 a ophæves.
§ 11 I lov om tjenestemænd i folkeskolen m.v., jf. lovbekendtgørelse nr. 487 af 6. maj 2010, foretages følgende ændringer:
 1. I § 4, stk. 1, 2. pkt., ændres »§ 6, stk. 8,« til: »§ 6, stk. 9,«.
 2. § 6, stk. 2, 2. pkt., affattes således:
»Kapitel 10 i lov om tjenestemandspension finder tilsvarende anvendelse for så vidt angår ydelser efter lov om tjenestemandspension.« § 12 I lov om pensionering af flyveledere, jf. lovbekendtgørelse nr. 674 af 31. juli 1995, som ændret ved § 3 i lov nr. 484 af 17. juni 2008, foretages følgende ændring:
 1. Efter § 2 indsættes:
»§ 2 a.
Kapitel 10 i lov om tjenestemandspension finder tilsvarende anvendelse for så vidt angår ydelser efter denne lov.« § 13 I lov om pensioner efter tidligere tjenestemandslove m.v., jf. lovbekendtgørelse nr. 725 af 9. september 1993, som ændret ved § 5 i lov nr. 346 af 2. juni 1999, foretages følgende ændring:
 1. § 8 a affattes således:
»§ 8 a.
Kapitel 10 i lov om tjenestemandspension finder tilsvarende anvendelse for så vidt angår ydelser efter denne lov.« § 14 I lov om pension til statens tjenestemænd m.v. i Grønland, jf. lovbekendtgørelse nr. 1292 af 14. november 2015, foretages følgende ændringer:
 1. I § 32, stk. 1, indsættes efter »finansministeren«: », jf. dog § 35 b, stk. 1«.
 2. § 35 b affattes således:
»§ 35 b.
Udbetaling Danmark beregner og anviser ydelser efter denne lov og træffer i forbindelse hermed afgørelse om tilbagebetaling og forældelse af ydelser og andre forhold af formueretlig karakter.
 Stk. 2. Udbetaling Danmarks afgørelser efter stk. 1 kan påklages til finansministeren.
Stk. 3. Finansministeren kan fastsætte regler om, at Udbetaling Danmarks afgørelser ikke kan indbringes for anden administrativ myndighed.« § 15 I lov om tjenestemænd, jf. lovbekendtgørelse nr. 488 af 6. maj 2010, som ændret ved § 4 i lov nr. 1365 af 28. december 2011, foretages følgende ændring:
 1. Kapitel 15 b ophæves.
§ 16 I lov om vederlag og pension m.v. for ministre, jf. lovbekendtgørelse nr. 273 af 20. april 2004, som ændret ved § 16 i lov nr. 1587 af 20. december 2006, § 1 i lov nr. 704 af 25. juni 2010, § 1 i lov nr. 480 af 30. maj 2012 og § 1 i lov nr. 743 af 1. juni 2015, foretages følgende ændring:
 1. Efter § 5 indsættes:
 »§ 6. Udbetaling Danmark anviser pension og efterindtægt efter denne lov og træffer i forbindelse hermed afgørelse om tilbagebetaling og forældelse af ydelser og andre forhold af formueretlig karakter.
 Stk. 2. Udbetaling Danmarks afgørelser efter stk. 1 kan påklages til finansministeren.
Stk. 3. Finansministeren kan fastsætte regler om, at Udbetaling Danmarks afgørelser ikke kan indbringes for anden administrativ myndighed.« § 17 I lov nr. 178 af 29. april 1970 om pension efter tidligere love om vederlag og pension m.v. for ministre, som ændret ved § 4 i lov nr. 447 af 30. juni 1993, foretages følgende ændring:
 1. Efter § 5 indsættes:
 »§ 6. Udbetaling Danmark anviser pension efter denne lov og træffer i forbindelse hermed afgørelse om tilbagebetaling og forældelse af ydelser og andre forhold af formueretlig karakter.
 Stk. 2. Udbetaling Danmarks afgørelser efter stk. 1 kan påklages til finansministeren.
Stk. 3. Finansministeren kan fastsætte regler om, at Udbetaling Danmarks afgørelser ikke kan indbringes for anden administrativ myndighed.« § 18 I lov om vederlag og pension m.v. for de danske medlemmer af Europa-Parlamentet, jf. lovbekendtgørelse nr. 255 af 19. marts 2004, foretages følgende ændring:
 1. § 6 affattes således:
 »§ 6. Udbetaling Danmark anviser pension og efterindtægt efter denne lov og træffer i forbindelse hermed afgørelse om tilbagebetaling og forældelse af ydelser og andre forhold af formueretlig karakter.
 Stk. 2. Udbetaling Danmarks afgørelser efter stk. 1 kan påklages til finansministeren.
Stk. 3. Finansministeren kan fastsætte regler om, at Udbetaling Danmarks afgørelser ikke kan indbringes for anden administrativ myndighed.« § 19 I lov nr. 903 af 16. december 1998 om afvikling af Kongeriget Danmarks Hypotekbank og Finansforvaltning foretages følgende ændring:
 1. § 9 ophæves.
§ 20 I lov om pristalsreguleret alderdomsforsikring og alderdomsopsparing, jf. lovbekendtgørelse nr. 724 af 15. september 1999, som ændret ved § 4 i lov nr. 1235 af 24. oktober 2007, § 10 i lov nr. 1534 af 19. december 2007, § 1 i lov nr. 346 af 6. maj 2009 og § 26 i lov nr. 521 af 12. juni 2009, foretages følgende ændring:
 1. I § 12 indsættes før stk. 1 som nyt stykke:
»§ 12. Udbetaling Danmark varetager administrationen af denne lov.« Stk. 1-4 bliver herefter stk. 2-5.
Folketinget § 21 I lov om valg til Folketinget, jf. lovbekendtgørelse nr. 369 af 10. april 2014, som ændret ved § 1 i lov nr. 312 af 29. marts 2014 og § 1 i lov nr. 1742 af 22. december 2015, foretages følgende ændring:
 1. Efter kapitel 15 indsættes i afsnit II:
»Kapitel 15 a Administration § 125 a.
Udbetaling Danmark beregner og anviser ydelser efter §§ 110-119, 122 og 123 og træffer i forbindelse hermed afgørelse om tilbagebetaling og forældelse af ydelser og andre forhold af formueretlig karakter.
Stk. 2. Udbetaling Danmarks afgørelser efter stk. 1 kan påklages til Folketingets formand.
Folketingets formand træffer afgørelse efter forhandling med næstformændene.« Justitsministeriet § 22 I arveloven, lov nr. 515 af 6. juni 2007, som ændret ved § 3 i lov nr. 168 af 12. marts 2008, § 3 i lov nr. 221 af 21. marts 2011 og § 7 i lov nr. 652 af 12. juni 2013, foretages følgende ændring:
 1. I § 95 indsættes efter stk. 3 som nyt stykke:
»Stk. 4. Udbetaling Danmark administrerer arv, der tilfalder staten.« Stk. 4 bliver herefter stk. 5.
Kulturministeriet § 23 I lov om statstilskud til zoologiske anlæg, jf. lov nr. 255 af 12. april 2000, som ændret ved § 15 i lov nr. 1531 af 21. december 2010, foretages følgende ændring:
 1. Efter § 7 indsættes:
»§ 7 a.
Rente- og afdragsfrie lån ydet til bygge- og anlægsarbejder i zoologiske haver, jf. § 4, stk. 2, i lov om statstilskud m.v. til zoologiske haver, administreres af Udbetaling Danmark.« § 24 I lov nr. 458 af 8. maj 2013 om Statens Kunstfonds virksomhed foretages følgende ændring:
 1. Efter § 4 indsættes:
»§ 4 a.
Beregning og udbetaling af hædersydelserne varetages af Udbetaling Danmark.« § 25 I lov om bygningsfredning og bevaring af bygninger og bymiljøer, jf. lovbekendtgørelse nr. 970 af 28. august 2014, foretages følgende ændring:
 1. I § 16 indsættes som stk. 7:
»Stk. 7. Lån ydet efter stk. 1, jf. stk. 2, og lån ydet af Statens Bygningsfredningsfond, jf. § 17, stk. 1, i lov nr. 213 af 23. maj 1979 om bygningsfredning og bevaring af bygninger og bymiljøer, administreres af Udbetaling Danmark.« Miljø- og Fødevareministeriet § 26 I lov om arbejderboliger på landet, jf. lovbekendtgørelse nr. 1747 af 14. december 2015, foretages følgende ændring:
 1. § 68 affattes således:
»§ 68. Udbetaling Danmark varetager opgaver efter kapitel III, B-C, og kapitel IV-VI.« § 27 I jordfordelingsloven, jf. lovbekendtgørelse nr. 1707 af 14. december 2015, som ændret ved § 12 i lov nr. 132 af 16. februar 2016, foretages følgende ændring:
 1. Efter § 22 indsættes:
»§ 22 a.
Udbetaling Danmark varetager opgaver efter regler fastsat af miljø- og fødevareministeren i medfør af § 22, stk. 2, og opgaver efter § 22, stk. 3.
Stk. 2. Udbetaling Danmark indstiller regulering af jordrenten efter regler fastsat af ministeren i medfør af § 22, stk. 1, 2. pkt.« § 28 I lov om Kongeriget Danmarks Fiskeribank, jf. lovbekendtgørelse nr. 1848 af 14. december 2015, foretages følgende ændringer:
 1. I § 8 a, stk. 2, 1. pkt., stk. 3 og 4, og § 8 b, stk. 1, 1. og 3. pkt., ændres »Økonomistyrelsen« til: »Udbetaling Danmark«.
 2. § 8 a, stk. 5, ophæves.
 Stk. 6 og 7 bliver herefter stk. 5 og 6.
 3. I § 8 b, stk. 1, 2. pkt., ændres »Økonomistyrelsens« til: »Udbetaling Danmarks«.
 4. § 8 b, stk. 2, ophæves.
§ 29 I lov om refinansiering af realkreditlån m.v. i landbrugsejendomme, jf. lovbekendtgørelse nr. 1694 af 14. december 2015, foretages følgende ændringer:
 1. I § 19 a, stk. 1 og 3, ændres »Kongeriget Danmarks Hypotekbank og Finansforvaltning« til: »Udbetaling Danmark«.
 2. I § 22, stk. 1, udgår », Kongeriget Danmarks Hypotekbank og Finansforvaltning«, og efter »loven« indsættes: », jf. dog stk. 2«.
 3. § 22, stk. 2, ophæves, og i stedet indsættes:
 »Stk. 2. Udbetaling Danmark varetager opgaver efter § 8, stk. 1-3, samt §§ 9 og 20 og træffer afgørelse om indfrielse af ydede refinansieringslån, jf. § 19.
 Stk. 3. Udbetaling Danmarks afgørelser efter stk. 2 kan påklages til miljø- og fødevareministeren.
Stk. 4. Ministeren kan fastsætte nærmere regler om adgang til at påklage afgørelser, der er truffet af pengeinstitutter eller en institution under Miljø- og Fødevareministeriet i henhold til bemyndigelse efter stk. 1, herunder fastsætte nærmere regler om, at afgørelserne ikke kan påklages til anden administrativ myndighed.« Stk. 3 bliver herefter stk. 5.
 4. I § 22, stk. 3, der bliver stk. 5, ændres »Hypotekbankens« til: »Udbetaling Danmarks«.
§ 30 I lov om statsgaranti for gældssanering til jordbrugere, jf. lovbekendtgørelse nr. 1693 af 14. december 2015, foretages følgende ændring:
 1. § 11 affattes således:
»§ 11. Udbetaling Danmark varetager opgaver efter loven og træffer afgørelse efter §§ 6-8 og 13.« § 31 I lov om visse landdistriktsrelaterede tilskudsordninger m.v., jf. lovbekendtgørelse nr. 1812 af 14. december 2015, foretages følgende ændringer:
 1. I § 18, stk. 1, indsættes efter »loven«: », jf. dog stk. 2«.
 2. § 18, stk. 2, affattes således:
»Stk. 2. Udbetaling Danmark varetager opgaver vedrørende statsgaranterede etableringslån til yngre jordbrugere ydet efter kapitel 3 i lov om statsgaranti for lån til yngre jordbrugere m.v., jf. lovbekendtgørelse nr. 1202 af 10. december 2009.« 3. I § 19, stk. 2, udgår »og 2«.
 4. I § 19 indsættes efter stk. 2 som nyt stykke:
»Stk. 3. Udbetaling Danmarks afgørelser efter § 18, stk. 2, kan påklages til miljø- og fødevareministeren.« Stk. 3-5 bliver herefter stk. 4-6.
§ 32 I lov om strukturforanstaltninger vedrørende fiskerisektoren, jf. lovbekendtgørelse nr. 1846 af 14. december 2015, foretages følgende ændringer:
 1. I § 9, stk. 1, indsættes efter »loven«: », jf. dog stk. 2«.
 2. § 9, stk. 2, affattes således:
»Stk. 2. Udbetaling Danmark varetager administrationen af statsgarantier ydet efter § 6.« 3. § 10, stk. 2, ophæves.
§ 33 I lov om støtte til jordbrugets strukturudvikling og til økologisk produktion inden for jordbrug og fiskeri m.v., jf. lovbekendtgørelse nr. 1910 af 14. december 2015, foretages følgende ændringer:
 1. I § 16, stk. 1, indsættes efter »loven«: », jf. dog stk. 2«.
 2. § 16, stk. 2, affattes således:
»Stk. 2. Udbetaling Danmark træffer afgørelser efter §§ 19 og 20 for så vidt angår garantier for lån til gennemførelse af forbedringsplaner for jordbrugsbedrifter ydet efter § 2 i lovbekendtgørelse nr. 192 af 26. marts 1999.« 3. I § 17, stk. 1, udgår »og 2«.
 4. I § 17 indsættes efter stk. 2 som nyt stykke:
»Stk. 3. Udbetaling Danmarks afgørelser som nævnt i § 16, stk. 2, kan påklages til miljø- og fødevareministeren.« Stk. 3-5 bliver herefter stk. 4-6.
§ 34 I lov om støtte til miljøforbedrende investeringer i mindre landbrug m.v., jf. lovbekendtgørelse nr. 1696 af 14. december 2015, foretages følgende ændringer:
 1. I § 19 udgår »og Kongeriget Danmarks Hypotekbank og Finansforvaltning (Hypotekbanken)«, og efter »ministeren« indsættes: », jf. dog stk. 2«.
 2. I § 19 indsættes som stk. 2:
»Stk. 2. Udbetaling Danmark administrerer statsgarantier ydet i henhold til § 10, stk. 1.« 3. I § 21 indsættes efter stk. 3 som nyt stykke:
»Stk. 4. Udbetaling Danmarks afgørelser som nævnt i § 19, stk. 2, kan påklages til miljø- og fødevareministeren.« Stk. 4 bliver herefter stk. 5.
 4. I § 21, stk. 4, der bliver stk. 5, indsættes efter »§ 19«: », stk. 1«.
§ 35 I lov om forurenet jord, jf. lovbekendtgørelse nr. 895 af 3. juli 2015, som ændret ved § 11 i lov nr. 132 af 16. februar 2016, foretages følgende ændringer:
 1. I § 33, stk. 3, 1. pkt., ændres »Statens Administration« til: »Udbetaling Danmark«.
 2. Efter § 36 indsættes:
»§ 36 a.
Udbetaling Danmark varetager den økonomiske administration af den årlige bevilling på finansloven og provenu fra egenbetaling efter værditabsordningen, jf. kapitel 4, og sikrer, at disponering og udbetaling sker inden for de bevillinger, der er afsat på finansloven.« 3. I § 37, stk. 1, ændres »Statens Administrations« til: »Udbetaling Danmarks«.
Ministeriet for Børn, Undervisning og Ligestilling § 36 I lov om institutioner for erhvervsrettet uddannelse, jf. lovbekendtgørelse nr. 776 af 10. juni 2015, som ændret ved § 2 i lov nr. 1744 af 22. december 2015, foretages følgende ændring:
 1. I § 15 indsættes som stk. 11:
»Stk. 11. Udbetaling Danmark varetager administrative opgaver af finansiel og regnskabsmæssig karakter vedrørende lån efter stk. 8 og 9.« § 37 I lov om institutioner for almengymnasiale uddannelser og almen voksenuddannelse m.v., jf. lovbekendtgørelse nr. 777 af 10. juni 2015, som ændret ved § 1 i lov nr. 1744 af 22. december 2015, foretages følgende ændring:
 1. I § 30 indsættes efter stk. 8 som nyt stykke:
»Stk. 9. Udbetaling Danmark varetager administrative opgaver af finansiel og regnskabsmæssig karakter vedrørende lån efter stk. 6 og 7.« Stk. 9-12 bliver herefter stk. 10-13.
§ 38 I lov om Sydslesvigudvalget og visse tilskudsordninger for det danske mindretal i Sydslesvig, jf. lovbekendtgørelse nr. 198 af 8. marts 2016, foretages følgende ændringer:
 1. § 14, stk. 2, 1. pkt., affattes således:
»Tilskud efter stk. 1 sikres ved pant efter den gældende lovgivning i Forbundsrepublikken Tyskland.« 2. § 14, stk. 4, affattes således:
»Stk. 4. Udbetaling Danmark varetager administrationen af de pantsikrede krav efter stk. 1 og 2.« Skatteministeriet § 39 I lov om statsgaranterede studielån, jf. lovbekendtgørelse nr. 1240 af 22. oktober 2007, som ændret ved § 118 i lov nr. 1336 af 19. december 2008 og § 12 i lov nr. 649 af 12. juni 2013, foretages følgende ændringer:
 1. I § 1 a, stk. 1, 1. pkt., og stk. 2, § 4, stk. 1, 2. pkt., og § 8, stk. 1 og 2, ændres »Økonomistyrelsen« til: »Udbetaling Danmark«.
 2. I § 4, stk. 2, 2. pkt., ændres »Økonomistyrelsens« til: »Udbetaling Danmarks«.
 3. I § 8 a, stk. 1, 1. pkt., ændres »Statens Administrations« til: »Udbetaling Danmarks«.
Sundheds- og Ældreministeriet § 40 I lov nr. 580 af 4. maj 2015 om ændring af lov om apoteksvirksomhed og lov om tinglysning (Friere adgang til oprettelse m.v. af apoteksfilialer, veterinærafdelinger og apoteksudsalg, ændret procedure for Sundhedsstyrelsens meddelelse af apotekerbevilling og bidrag ved ansættelse af sygehusapotekere, ophævelse af apotekeres adgang til statsgaranti ved lånoptagelse m.v.) foretages følgende ændringer:
 1. I § 3, stk. 3, indsættes som 2. pkt.:
»Udbetaling Danmark varetager administrationen af ydede garantier for pengeinstitutters lån til danske apotekere.« 2. I § 3, stk. 4, indsættes som 3. pkt.:
»Udbetaling Danmark varetager administrationen af ydede garantier for pengeinstitutters lån til danske apotekere.« Uddannelses- og Forskningsministeriet § 41 I SU-loven, jf. lovbekendtgørelse nr. 39 af 15. januar 2014, som ændret ved § 1 i lov nr. 521 af 26. maj 2014 og § 1 i lov nr. 633 af 12. maj 2015, foretages følgende ændringer:
 1. I § 38 ændres »Finansministeren« til: »Uddannelses- og forskningsministeren«.
 2. § 39, stk. 6, ophæves.
 Stk. 7-11 bliver herefter stk. 6-10.
 3. I § 39, stk. 11, der bliver stk. 10, ændres »1-6« til: »1-5«.
 4. I § 40, 1., 2. og 3. pkt., og § 46, stk. 3, 1. pkt., ændres »Statens Administration« til: »Udbetaling Danmark«.
 5. § 41 affattes således:
 »§ 41. Udbetaling Danmark træffer afgørelse om og varetager administrationen af opkrævningen af styrelsens krav om tilbagebetaling af for meget udbetalt støtte, jf. kapitel 7, og tilbagebetalingen af stats-, studie- og slutlån, jf. kapitel 8.
Stk. 2. Uddannelses- og forskningsministeren kan fastsætte nærmere regler om Udbetaling Danmarks administration efter stk. 1.« 6. I § 43 a, stk. 1, 1. pkt., ændres »eller efter forhandling med finansministeren og skatteministeren Statens Administration og« til: », Udbetaling Danmark eller efter forhandling med skatteministeren«.
 7. I § 46, stk. 4, udgår »og af Statens Administration«.
 8. I § 46 h, stk. 3, ændres »Statens Administration« til: »Udbetaling Danmark«.
§ 42 I lov om statens voksenuddannelsesstøtte, jf. lovbekendtgørelse nr. 340 af 1. april 2015, foretages følgende ændringer:
 1. § 16, stk. 2, 3. pkt., ophæves.
 2. I § 16 indsættes efter stk. 2 som nyt stykke:
»Stk. 3. Udbetaling Danmark træffer afgørelse om og varetager administrationen af opkrævningen af Styrelsen for Videregående Uddannelsers krav om tilbagebetaling af SVU.« Stk. 3 bliver herefter stk. 4.
 3. I § 16 indsættes som stk. 5:
»Stk. 5. Vedkommende minister, jf. § 1, kan fastsætte regler om Udbetaling Danmarks administration af krav om tilbagebetaling.« 4. I § 20, stk. 1 og 2, § 22, stk. 3, 1. pkt., og § 22 a, 1. pkt., ændres »Statens Administration« til: »Udbetaling Danmark«.
§ 43 I lov om uddannelsesopsparing, jf. lovbekendtgørelse nr. 769 af 17. september 1993, foretages følgende ændring:
 1. I § 13, 1. pkt., ændres »Kongeriget Danmarks Hypotekbank og Finansforvaltning« til: »Udbetaling Danmark«.
Udlændinge-, Integrations- og Boligministeriet § 44 I lov om almene boliger m.v., jf. lovbekendtgørelse nr. 1278 af 18. november 2015, foretages følgende ændringer:
 1. Overalt i loven ændres »Statens Administration« til: »Udbetaling Danmark«.
 2. Overskriften til kapitel 15 affattes således:
»Kapitel 15 Udbetaling Danmark«.
3. I § 173, stk. 2, 2. pkt., ændres »og den tidligere lov om boliger til ældre og personer med handicap« til: », den tidligere lov om boliger til ældre og personer med handicap og tidligere lovgivning om midlertidig støtte til almennyttigt byggeri samt om omprioritering af almennyttige boligafdelinger.« 4. I § 175 indsættes efter »i henhold til denne lov«: »og lovgivning nævnt i § 173, stk. 2«.
 5. I § 177, stk. 2, udgår »efter forhandling med finansministeren«, og »Statens Administrations« ændres til: »Udbetaling Danmarks«.
 6. I § 179, stk. 12, udgår », herunder om bemyndigelse til Statens Administration til at forestå konvertering«.
 7. I § 179 a, stk. 4, udgår », herunder om bemyndigelse til Statens Administration til at forestå konvertering«.
§ 45 I lov om boligbyggeri, jf. lovbekendtgørelse nr. 903 af 18. august 2011, som ændret ved § 3 i lov nr. 273 af 19. marts 2013 og § 2 i lov nr. 402 af 28. april 2014, foretages følgende ændring:
 1. § 89 ophæves.
§ 46 I lov om boliger for ældre og personer med handicap, jf. lovbekendtgørelse nr. 666 af 17. juni 2010, som ændret ved § 24 i lov nr. 493 af 21. maj 2013 og § 9 i lov nr. 722 af 25. juni 2014, foretages følgende ændring:
 1. § 32 ophæves.
§ 47 I lov nr. 248 af 6. juni 1985 om omprioritering m.m. af visse almennyttige boligafdelinger og om ændring af lov om realkreditinstitutter og lov om boligbyggeri, som ændret ved § 2 i lov nr. 192 af 29. marts 1989, foretages følgende ændring:
 1. §§ 12 og 13 ophæves.
§ 48 I lov om visse almennyttige boligafdelingers omprioritering m.v., jf. lovbekendtgørelse nr. 88 af 2. februar 2005, foretages følgende ændring:
 1. §§ 11 og 12 ophæves.
§ 49 I lov om kommunal anvisningsret, jf. lovbekendtgørelse nr. 1045 af 6. november 2009, foretages følgende ændringer:
 1. I § 4, stk. 4, 1. pkt., stk. 5, 2. pkt., og stk. 8, 1. pkt., og § 6, stk. 1, 3. pkt., ændres »Kongeriget Danmarks Hypotekbank og Finansforvaltning« til: »Udbetaling Danmark«.
 2. I § 4, stk. 8, 1. pkt., ændres »Kongeriget Danmarks Hypotekbank og Finansforvaltnings« til: »Udbetaling Danmarks«.
 3. I § 6, stk. 1, 3. pkt., ændres »Kongeriget Danmarks Hypotekbank og Finansforvaltning« til: »Udbetaling Danmark«.
§ 50 I lov om byfornyelse og udvikling af byer, jf. lovbekendtgørelse nr. 1041 af 31. august 2015, foretages følgende ændringer:
 1. I § 16, stk. 6, § 28 a, stk. 6, og § 102, stk. 1, 1. pkt., og stk. 2, 1. pkt., ændres »Statens Administration« til: »Udbetaling Danmark«.
 2. I § 102, stk. 3 og 4, ændres »Statens Administrations« til: »Udbetaling Danmarks«.
§ 51 I lov om friplejeboliger, jf. lovbekendtgørelse nr. 1058 af 31. august 2015, foretages følgende ændringer:
 1. I § 26, stk. 1, ændres »udlændinge-, integrations- og boligministeren« til: »Udbetaling Danmark«.
 2. Kapitel 11 a ophæves, og i stedet indsættes:
»Kapitel 11 a Udbetaling Danmark § 99 a.
Den kasse- og regnskabsmæssige forvaltning af statsstøtte og statslige garantier udføres af Udbetaling Danmark.
 Stk. 2. Når statslig støtte er bevilget og endeligt berigtiget, varetager Udbetaling Danmark den efterfølgende administration af tilskud og statslige garantier.
 Stk. 3. Udbetaling Danmark træffer afgørelse om ophør af løbende støtte og bortfald af statsgarantier, hvis betingelserne for støtte ikke længere opfyldt, herunder hvis ejendommen forandres væsentligt eller helt eller delvist tages i brug til andet formål end friplejeboliger, jf. § 13, stk. 3.
 Stk. 4. Udlændinge-, integrations- og boligministeren kan fastsætte nærmere regler om Udbetaling Danmarks administration af sager efter stk. 1 og 2, herunder at afgørelser efter stk. 3 ikke skal kunne indbringes for ministeren.
Kapitel 11 b Straffebestemmelser § 99 b.
Med bøde straffes, medmindre højere straf er forskyldt efter den øvrige lovgivning, den, der tager friplejeboliger eller servicearealer i brug til anden anvendelse uden godkendelse af udlændinge-, integrations- og boligministeren, jf. § 84, stk. 1.
 Stk. 2. Med bøde straffes, medmindre højere straf er forskyldt efter den øvrige lovgivning, den, der overdrager friplejeboliger eller servicearealer til en anden uden godkendelse af udlændinge-, integrations- og boligministeren, jf. § 67, stk. 1, og § 72, stk. 1.
Stk. 3. Der kan pålægges selskaber m.v. (juridiske personer) strafansvar efter reglerne i straffelovens 5. kapitel.« § 52 I lov om boligsparekontrakter, jf. lovbekendtgørelse nr. 26 af 12. januar 2005, foretages følgende ændring:
 1. Efter § 8 indsættes:
»§ 8 a.
Udbetaling Danmark varetager administrationen af boligsparekontrakter efter denne lov.« § 53 Stk. 1. Loven træder i kraft den 1. oktober 2016, jf. dog stk. 2 og 3.
 Stk. 2. § 1, nr. 22 og 23, træder i kraft den 1. januar 2017.
 Stk. 3. § 1, nr. 24-28, træder i kraft dagen efter bekendtgørelsen i Lovtidende og har virkning fra den 1. oktober 2012.
§ 54 Stk. 1. Loven finder ikke anvendelse for klager over afgørelser truffet af ressortministerierne eller Statens Administration inden lovens ikrafttræden.
For sådanne klager finder de hidtil gældende regler anvendelse.
 Stk. 2. Udbetaling Danmark kan i perioden fra den 1. oktober 2016 til den 31. december 2016 foretage de dispositioner og regnskabsmæssige registreringer, der er nævnt i tekstanmærkning nr. 102 til § 7 på finansloven for 2016, for så vidt angår de udlån og garantier m.v., som Udbetaling Danmark administrerer i henhold til denne lov.
 Stk. 3. Ressortministeriernes betaling for varetagelse af opgaver, der overføres til Udbetaling Danmark ved denne lov, sker for perioden fra den 1. oktober 2016 til den 31. december 2016 efter reglerne på finansloven for 2016. Statens Administration foretager en samlet afregning til Udbetaling Danmark af denne betaling og gebyrer fra den 1. oktober 2016 til den 31. december 2016.
§ 55 Stk. 1. Lovens §§ 1-9, 18-20, 22-27, 29-37 og 40-52 gælder ikke for Færøerne og Grønland, jf. dog stk. 2 og 3.
 Stk. 2. Lovens §§ 20 og 22 kan ved kongelig anordning helt eller delvist sættes i kraft for Færøerne med de ændringer, som de færøske forhold tilsiger.
 Stk. 3. Lovens §§ 20, 22 og 40 kan ved kongelig anordning helt eller delvist sættes i kraft for Grønland med de ændringer, som de grønlandske forhold tilsiger.
Bemærkninger til lovforslaget Almindelige bemærkninger Indholdsfortegnelse 1. Indledning Med dette lovforslag foreslås det at flytte de opgaver, der hidtil er blevet varetaget af Statens Administrations Finansservicecenter, til Udbetaling Danmark.
 Statens Administrations Finansservicecenter er det ene af to driftscentre i Statens Administration, der i dag varetager administrationen af en række statslige tilskuds-, udlåns- og garantiordninger m.v.
 Det foreslåes således, at flytte administration af tilbagebetaling af studielån, opkrævning af krav om tilbagebetaling af for meget modtaget uddannelsesstøtte, beregning og anvisning af tjenestemandspensioner, forsikringsordninger for selvstændigt erhvervsdrivende samt administrationen af en række forskellige statslige tilskuds-, udlåns- og garantiordninger.
I lovforslaget bruges betegnelsen Statens Administration for de opgaver, som hidtil er blevet varetaget af Statens Administrations Finansservicecenter, og som med lovforslaget overføres til Udbetaling Danmark.
Afgrænsede tværgående statslige regnskabsopgaver, der i dag varetages af Statens Administration, foreslås ikke overflyttet, og vil derfor fortsat blive varetaget i regi af staten.
Det foreslås herudover at flytte en række mindre opgaver, der i dag varetages af Beskæftigelsesministeriet og af Statens Administration til Udbetaling Danmark.
Der drejer sig om administration og udbetaling af børne- og ungeydelse til udsendte i 3. lande samt administration og udbetaling af tilskud til hel eller delvis dækning af rejseudgifter til, fra og i Grønland, der i dag administreres af Beskæftigelsesministeriet, samt beregning og anvisning af pension m.v. til Folketingets medlemmer, der i dag administreres af Statens Administration.
Endelig foreslås det at overføre de opgaver med beregning af tjenestemandspension, der hidtil har været overladt til DSB, Forsvarsministeriet og Rigspolitiet, til Udbetaling Danmark.
2. Baggrund for lovforslaget Forslaget er en delvis udmøntning af aftalen mellem regeringen og KL (Aftaler om den kommunale og regionale økonomi for 2016) og dels en del af regeringens plan for flytning af statslige arbejdspladser Bedre balance  statslige arbejdspladser tættere på borgere og virksomheder fra oktober 2015.
 Det fremgår af aftalen mellem regeringen og KL om kommunernes økonomiske rammer for 2016, at der i efteråret 2015 skulle gennemføres en analyse af, hvilke statslige opgaver der med fordel kan flyttes til Udbetaling Danmark.
Aftalen har baggrund i en evaluering af Udbetaling Danmark, som blev afsluttet i marts 2014, som har vist, at idriftsættelsen af Udbetaling Danmark generelt er vellykket, og at Udbetaling Danmark har kapacitet til at overtage yderligere opgaver.
Udbetaling Danmark har den 1. marts 2015 realiseret forventninger til effektiviseringsgevinster på knap 300 mio. kr. årligt, der var et krav i forbindelse med overførsel af de første opgaver fra kommunerne i 2012.
 Bedre balance  statslige arbejdspladser tættere på borgere og virksomheder fra oktober 2015 er regeringens plan for flytning af statslige arbejdspladser.
 Det fremgår heraf, at regeringen som led i planen for at sikre flere statslige arbejdspladser uden for hovedstadsområdet ønsker at flytte opgaver fra Statens Administration til Udbetaling Danmark.
Der er flere faktorer, som har været taget i betragtning ved vurderingen af en overførsel af opgaverne fra Statens Administration til Udbetaling Danmark.
Det er regeringens planer om flytning af arbejdspladser, it-understøttelse på kort og langt sigt, effektiviseringspotentiale, mulighed for kvalitative gevinster, implementeringsstrategi og -budget m.v.
Statens Administrations Finansservicecenter står overfor en væsentlig modernisering af store dele af sin it-understøttelse.
Arbejdsmarkedets Tillægspension, som leverer teknisk og administrativ bistand på omkostningsdækket basis til bl.a.
Udbetaling Danmark, har generelt kompetencer og erfaringer med at kunne bistå ved en transformation af it-understøttelsen for områderne til en ny og moderne it-løsning, ligesom Arbejdsmarkedets Tillægspension har erfaringer med at overføre offentlige myndighedsområder til Udbetaling Danmark og efterfølgende drive dem effektivt gennem driftsplanlægning og styring.
Det er på den baggrund vurderingen, at der vil være mulighed for effektivisering af administrationen af Statens Administrations opgaver på 2-3 pct. årligt efter implementering af en sikker drift.
 Beslutningen ligger således også i forlængelse af regeringens løbende fokus på at optimere administrationen i den offentlige sektor, således at effektiviseringsgevinster kan anvendes til andre prioriterede serviceområder.
Udbetaling Danmark har siden de første opgaveoverførsler i 2012 hovedsageligt varetaget myndighedsopgaver, som tidligere blev varetaget af kommunerne.
Efterfølgende har Udbetaling Danmark ved lov nr. 494 af 21. maj 2013 fået overført en række statslige opgaver, som blev varetaget af den daværende Pensionsstyrelse.
Ved lov nr. 523 af 29. april 2015 fik Udbetaling Danmark overført en række yderligere myndighedsområder fra kommunerne.
Udbetaling Danmarks opgaver består i dag primært i at træffe afgørelse om og foretage udbetaling af en række sociale ydelser, mens Statens Administration som kernefunktion har at administrere tjenestemandspensioner m.v., lån, garantier og tilskud på vegne af en lang række ministerier.
Overflytningen af opgaverne fra Statens Administration til Udbetaling Danmark indebærer således, at Udbetaling Danmark skal varetage en række opgaver, som ikke kun vedrører udbetaling af ydelser og andre myndighedsopgaver rettet mod borgerne, men også statslige udlån, herunder håndtering af pant og tinglyste rettigheder, garantier og tilskudsordninger samt opkrævning af gebyrer, som har nye aktører i form af virksomheder og ministerier.
Udbetaling Danmark overtager alene administrationen af de nævnte opgaver, og ejerskabet til statens fordringer og øvrige rettigheder overgår ikke til Udbetaling Danmark.
Som følge af forslaget om flytning af opgaver fra Statens Administration til Udbetaling Danmark vil styringen og administrationen af opgaverne blive underlagt rammer i lov om Udbetaling Danmark.
Lov om Udbetaling Danmark udgør lovgrundlaget for Udbetaling Danmark som myndighed og er oprindeligt udformet under hensyntagen til, at en række af de opgaver, der varetages af Udbetaling Danmark i dag, vedrører opgaver inden for det sociale område.
Der henvises til forarbejderne til lov om Udbetaling Danmark, jf.
Folketingstidende 2011-12, A, L 86 lov om sagsbehandling og administration i Udbetaling Danmark (Udbetaling Danmark-loven), som blev fremsat den 9. februar 2012.
Da opgaverne i Statens Administration på en række områder adskiller sig fra disse opgaver, er der behov for at stille forslag om en række tilpasninger i de nuværende bestemmelser i lov om Udbetaling Danmark, således at reglerne tager højde for variationen i den opgaveportefølje, som Udbetaling Danmark samlet set vil skulle varetage.
Dette indebærer også, at en række af de gældende regler i lov om Udbetaling Danmark, der hovedsageligt er målrettet samarbejde mellem kommunerne og Udbetaling Danmark om sociale ydelser og økonomiske tilskud, ikke vil omfatte administrationen m.v. i Udbetaling Danmark af de opgaver, der med dette lovforslag foreslås overflyttet fra Statens Administration.
Statens Administrations kompetence til at varetage opgaver er i dag reguleret primært i særlove eller på finansloven.
Udbetaling Danmarks kompetence til at varetage nye opgaver skal ligeledes fastsættes ved lov, og der foreslås som følge heraf ændringer i en lang række særlove samt lov om Udbetaling Danmark, hvori det vil fremgå, hvilke opgaver Udbetaling Danmark fremover skal varetage.
Det foreslås herudover at overflytte en række yderligere mindre opgaver, der i dag varetages af Beskæftigelsesministeriet og af Statens Administration.
Der drejer sig om børne- og ungeydelse til udsendte i 3. lande samt tilskud til hel eller delvis dækning af rejseudgifter til, fra og i Grønland, jf. afsnit 3.1.1.6 om ordningen vedrørende børne- og ungeydelse til udsendte i 3. lande og 3.1.1.7 om ordningen vedrørende tilskud til hel eller delvis dækning af rejseudgifter til, fra og i Grønland, der i dag administreres af Beskæftigelsesministeriet.
Det foreslås endvidere, at beregning og anvisning af pension m.v. til Folketingets medlemmer overføres fra Statens Administration til Udbetaling Danmark, jf. bemærkningerne i afsnit 3.1.4 om områder under Folketingets Administrations ressort.
 Det foreslås, at loven træder i kraft den 1. oktober 2016. § 1, nr. 22 og 23, om indbetaling af administrationsbidrag til Udbetaling Danmark fra det ressortministerium, som har det bevillingsmæssige ansvar for en statslig opgave, der er overført til Udbetaling Danmark efter denne lov, foreslås at træde i kraft den 1. januar 2017. § 1, nr. 24-28, foreslås at træde i kraft dagen efter bekendtgørelsen i Lovtidende og har virkning fra 1. oktober 2012.
3. Lovforslagets indhold 3.1. Opgaver, der foreslås overført til Udbetaling Danmark 3.1.1. Områder under Beskæftigelsesministeriets ressort 3.1.1.1. Nye regler i lov om Udbetaling Danmark om varetagelse af finansielle og administrative opgaver vedrørende visse statslige ordninger m.v.
3.1.1.1.1. Gældende ret Lov om Udbetaling Danmark fastlægger de overordnede rammer for Udbetaling Danmarks administration og sagsbehandling.
Udbetaling Danmarks opgavevaretagelse er som udgangspunkt hjemlet i de særlove, som regulerer de pågældende områder.
Særlovene er oplistet i § 1 i lov om Udbetaling Danmark.
3.1.1.1.2. Overvejelser og lovforslagets indhold Overførslen af opgaverne fra Statens Administration til Udbetaling Danmark vil ske ved at foreslå en ændring af de love, der regulerer varetagelsen af de pågældende opgaver, jf. forslaget til oplistningen i den nye bestemmelse, § 1 a i lov om Udbetaling Danmark, jf. forslagets § 1, nr. 5. Udbetaling Danmarks kompetencer til at varetage administrationen af den enkelte ordning vil således fremover fremgå af lovgrundlaget for de enkelte ordninger.
 For enkelte opgavers vedkommende er det ikke muligt at gennemføre overførslen på denne måde, idet varetagelsen af opgaven ikke har et særligt lovgrundlag, men reguleres ved finansloven eller på andet grundlag.
Det foreslås, at overførslen af disse opgaver til Udbetaling Danmark og Udbetaling Danmarks myndighedskompetence til at varetage opgaverne reguleres ved en bestemmelse, § 1 b, i lov om Udbetaling Danmark.
Der henvises herom til forslaget til den nye § 1 b i lov om Udbetaling Danmark, jf. lovforslagets § 1, nr. 5, samt afsnit 3.1.3.2. om beregning og anvisning af supplementsunderstøttelser m.v. til ikkepensionssikret personale i staten, afsnit 3.1.3.7. om andre administrative opgaver af finansiel karakter, afsnit 3.1.1.6. om ordningen vedrørende børne- og ungeydelse til udsendte i 3. lande og afsnit 3.1.1.7. om ordningen vedrørende tilskud til hel eller delvis dækning af rejseudgifter til, fra og i Grønland.
3.1.1.2. Opgaver vedrørende lån ydet efter § 39 a i lov om individuel boligstøtte 3.1.1.2.1. Gældende ret Udbetaling Danmark varetager i dag en række opgaver efter lov om individuel boligstøtte, jf. lovbekendtgørelse nr. 174 af 24. februar 2016. Blandt andet varetager Udbetaling Danmark efter § 39 a, 1. pkt. i lov om individuel boligstøtte kommunalbestyrelsens og statens interesser i forbindelse med lån, som er ydet efter § 31, nr. 1 og 2, i lov om individuel boligstøtte (boligydelses- og boligsikringslån), og hvor Udbetaling Danmark bliver anmodet om at frafalde panteretten uden fuld dækning for lånet eller ejendommen begæres solgt på tvangsauktion.
Udbetaling Danmark kan efter § 39 a, 2. pkt., anmode Statens Administration om at varetage opgaven på vegne af kommunalbestyrelsen og staten.
Der er på den baggrund indgået en administrationsaftale og en finansieringsaftale for 2015 vedrørende administration af boligydelseslån og boligsikringslån mellem det daværende Ministerium for Børn, Ligestilling, Integration og Sociale Forhold og Statens Administration.
Efter § 73 a i boligstøtteloven kan Udbetaling Danmarks afgørelser om boligsikring og boligstøtte påklages til Ankestyrelsen.
Det har været vurderet, at varetagelsen af kommunernes og statens interesser efter § 39 a i boligstøtteloven ikke er en afgørelse, der kan påklages efter § 73 a i boligstøtteloven.
Der er i øvrigt ikke i lov om individuel boligstøtte fastsat særlige regler om klage over Statens Administrations varetagelse ifølge § 39 a i boligstøtteloven.
3.1.1.2.2. Overvejelser og lovforslagets indhold Som konsekvens af forslaget om at overføre opgaverne i Statens Administration til Udbetaling Danmark, jf. afsnit 1 og 2, foreslås det, at Udbetaling Danmark fremover selv varetager kommunalbestyrelsens og statens interesser i forbindelse med et lån, som er ydet efter § 31, nr. 1 og 2, i lov om individuel boligstøtte (boligydelses- og boligsikringslån), når Udbetaling Danmark bliver bedt om at frafalde panteretten uden fuld dækning for lånet, eller en ejendom begæres solgt på tvangsauktion.
 Udbetaling Danmarks varetagelse af opgaver efter § 39 a i lov om individuel boligstøtte vil efter forslaget fortsat ikke kunne påklages efter § 73 a i boligstøtteloven.
 Der henvises til de almindelige bemærkninger, afsnit 3.1.13. om klageregler efter overflytning af opgaver til Udbetaling Danmark.
 Lovforslaget indeholder ikke indholdsmæssige ændringer af lovgivningen på området i øvrigt.
3.1.1.3. Afviklingsordningen af den særlige lånemulighed i forbindelse med uddannelsesløft til modtagere af arbejdsløshedsdagpenge 3.1.1.3.1. Gældende ret Personer, der deltager i uddannelsesløft i form af tilbud om en erhvervsuddannelse efter § 33 a i lov om en aktiv beskæftigelsesindsats, jf. lovbekendtgørelse nr. 807 af 1. juli 2015 med senere ændringer, og som modtager dagpenge efter § 48 a i lov om arbejdsløshedsforsikring m.v., jf. lovbekendtgørelse nr. 832 af 7. juli 2015 med senere ændringer, kan under tilbuddet kun modtage dagpenge med højst 80 pct. af den maksimale dagpengesats.
Personerne har ret til at låne et beløb, svarende til forskellen mellem 80 pct. af højeste dagpengesats og den pågældendes hidtidige dagpengesats med et fradrag på 37 pct. svarende til den gennemsnitlige skatteværdi af lånebeløbet, jf. § 75 i, i lov om arbejdsløshedsforsikring m.v.
Med hjemmel i § 75 j i lov om arbejdsløshedsforsikring m.v. er der i bekendtgørelse nr. 703 af 27. maj 2015 om særlig lånemulighed i forbindelse med uddannelsesløft fastsat regler om, at arbejdsløshedskasserne træffer afgørelse om tilkendelse af lån, opgørelse af lånet efter ophør i tilbuddet og overfører efter udløb af en klagefrist det samlede krav til Statens Administration.
Arbejdsløshedskassen sender i den forbindelse kopi af lånedokumentet og afgørelsen om gældens aktuelle størrelse til Statens Administration, der herefter opretter en afviklingsordning.
Med hjemmel i den gældende § 75 l i lov om arbejdsløshedsforsikring m.v. er der i samme bekendtgørelse fastsat de nærmere regler om tilbagebetaling af lånet, herunder fastsættelsen af renter og gebyrer.
 Afviklingsordningen følger principperne om afvikling af studielån efter SU-loven, jf. lovbekendtgørelse nr. 39 af 15. januar 2014 med senere ændringer.
Statens Administrations afgørelser om tilbagebetaling m.v. af lånet kan indbringes for Ankestyrelsens Beskæftigelsesudvalg, som også er klageinstans i spørgsmål om dagpenge m.v.
Klagefristen er 4 uger, og en afgørelse fra Beskæftigelsesudvalget kan ikke indbringes for anden administrativ myndighed, jf. § 100 i lov om arbejdsløshedsforsikring m.v.
3.1.1.3.2. Overvejelser og lovforslagets indhold Som led i regeringen beslutning om at flytte statslige arbejdspladser, jf. afsnit 1 og 2, foreslås det, at administrationen af tilbagebetaling af lån, der er ydet til modtagere af arbejdsløshedsdagpenge, der har deltaget i uddannelsesløft, overgår fra Statens Administration til Udbetaling Danmark, jf. § 75 l, stk. 1, og § 100.
Det betyder, at Udbetaling Danmark ved administrationen af tilbagebetaling af lånet skal opkræve den månedlige ydelse, herunder blandt andet ændre i vilkårene for tilbagebetalingen, hvis låntager ikke kan overholde tilbagebetalingsordningen, men i øvrigt kan afvikle lånet inden for den fastsatte afviklingsperiode.
Det vil også fremover være Udbetalingen Danmark, der vil træffe afgørelser om tilbagebetaling af lånet.
 Ved overflytningen af administrationen til Udbetalingen Danmark sker der ikke ændringer i de gældende regler om forrentning, tilbagebetaling, afvikling af lån samt klageregler m.v. i afviklingsordningen af den særlige lånemulighed i forbindelse med uddannelsesløft.
3.1.1.4. Sygedagpengeforsikring for selvstændige erhvervsdrivende og private arbejdsgivere  lov om sygedagpenge 3.1.1.4.1. Gældende ret Efter § 45 i lov om sygedagpenge, jf. lovbekendtgørelse nr. 48 af 13. januar 2016, kan selvstændige erhvervsdrivende tegne en forsikring, som sikrer sygedagpenge i de første 2 uger af en sygeperiode.
Forsikringen sikrer minimumsydelsen også ved fravær på grund af barsel.
Præmien til sygedagpengeforsikringen for selvstændige erhvervsdrivende fastsættes i forhold til størrelsen af de sikrede sygedagpenge og den periode, de dækker.
De samlede præmier skal fastsættes således, at de skønnes at dække 55 pct. af udgifterne, hvis der er sikret sygedagpenge fra tredje fraværsdag, og 85 pct., hvis der er sikret sygedagpenge fra første fraværsdag.
 Efter § 45, stk. 5, i lov om sygedagpenge har beskæftigelsesministeren bemyndigelse til at fastsætte nærmere regler for sygedagpengeforsikringen for selvstændige erhvervsdrivende, herunder regler om præmiens størrelse, opkrævning af præmiebidrag, gebyr ved manglende rettidig betaling af præmie, optagelse, udmeldelse, udelukkelse m.v.
 Efter § 55 i lov om sygedagpenge kan mindre private arbejdsgivere tegne en forsikring, som giver ret til refusion fra kommunen for de sygedagpenge, som lønmodtageren har ret til fra arbejdsgiveren i de første 30 dage af en sygeperiode, dog først fra lønmodtagerens anden fraværsdag.
De samlede præmier til sygedagpengeforsikringen for private arbejdsgivere fastsættes således, at de dækker 80 pct. af udgifterne til ordningen.
Det er en betingelse for optagelse i sygedagpengeforsikringen, at virksomhedens samlede årlige lønsum ikke overstiger et beløb, hvis størrelse fastsættes af beskæftigelsesministeren.
Ved fastsættelsen af præmien indgår et skønnet beløb til udgifterne til administrationen af sygedagpengeforsikringerne.
 Efter § 55, stk. 4, i lov om sygedagpenge har beskæftigelsesministeren bemyndigelse til at fastsætte nærmere regler om sygedagpengeforsikringen for private arbejdsgivere, herunder grænser for virksomhedens årlige lønsum, beregning af lønsum og præmie, gebyr ved manglende rettidig betaling af præmie, optagelse, udtræden, udelukkelse m.v.
 Efter i bekendtgørelse nr. 1297 af 25. november 2015 om sygedagpengeforsikring for selvstændige erhvervsdrivende og private arbejdsgivere, fastsat med hjemmel i § 45 og § 55 i lov om sygedagpenge, administrerer Statens Administration både sygedagpengeforsikringen for selvstændige erhvervsdrivende og sygedagpengeforsikringen for private arbejdsgivere.
 Der er indgået en administrationsaftale mellem Beskæftigelsesministeriet (Styrelsen for Arbejdsmarked og Rekruttering) og Statens Administration om administrationen af sygedagpengeforsikringer for selvstændige erhvervsdrivende og mindre private arbejdsgivere for 2015-2017.
 Statens Administration varetager efter administrationsaftalen den daglige drift af sygedagpengeforsikringerne, herunder blandt andet medlemsregistrering, præmieopkrævning, telefonbetjening, sagsbehandling og systemkørsler, samt træffer afgørelse i tilknytning til den daglige drift, herunder bl.a. om optagelse og udmeldelse af sygedagpengeforsikringerne.
 I henhold til administrationsaftalen skal Statens Administration afgive statistiske oplysninger til Beskæftigelsesministeriet.
Statens Administration træffer ikke afgørelse, hvis der er tvivl om, hvorvidt en ansøger har indtægt ved selvstændig virksomhed, eller hvorvidt en ansøger er privat arbejdsgiver.
Denne opgave varetages af Beskæftigelsesministeriet, i Center for Klager om Arbejdsløshedsforsikring i Styrelsen for Arbejdsmarked og Rekruttering.
 Beskæftigelsesministeriet fastsætter hvert år præmierne til sygedagpengeforsikringerne i bekendtgørelse om regulering af grænser og præmier i forsikringsordningerne for private arbejdsgivere og selvstændige erhvervsdrivende, jf. seneste bekendtgørelse nr. 1430 af den 4. december 2015. Beregningen af præmierne sker blandt andet på baggrund af skønnede udgifter til sygedagpenge, antallet af forsikrede i sygedagpengeforsikringerne og udgifter til administrationen af forsikringerne.
Statens Administrations udgifter til administrationen af sygedagpengeforsikringerne reguleres i en finansieringsaftale mellem Beskæftigelsesministeriet (Styrelsen for Arbejdsmarked og Rekruttering) og Statens Administration.
Det følger heraf, at Statens Administrations omkostninger til administration af sygedagpengeforsikringerne for Styrelsen for Arbejdsmarked og Rekruttering budgetteres på finansloven med baggrund i det forventede ressourcetræk baseret på en normal driftssituation.
Efter gældende regler i § 69 i lov om sygedagpenge kan beskæftigelsesministeren fastsætte regler om muligheden for at anvende digital kommunikation i forsikringsordningen for selvstændige erhvervsdrivende henholdsvis for mindre private arbejdsgivere.
Der kan således ikke fastsættes nærmere regler om pligt til digital kommunikation.
Dog har selvstændige og arbejdsgivere pligt til digitalt at indberette eget og ansattes sygefravær via Nemrefusion efter § 5 i lov om digital løsning til brug for anmeldelse af sygefravær samt anmodning om refusion og tilskud m.v., jf. lovbekendtgørelse nr. 440 af 1. maj 2013 og § 40 og § 43 i lov om sygedagpenge.
Der er ikke fastsat regler om pligt til digital kommunikation i forhold til forsikringsordningerne i sygedagpengelovens § 45 og § 55.
 Efter gældende regler i bekendtgørelse nr. 1297 af 25. november 2015 om sygedagpengeforsikring for selvstændige erhvervsdrivende og private arbejdsgivere, fastsat med hjemmel i § 45 og § 55 i lov om sygedagpenge, kan afgørelser om administrationen af sygedagpengeforsikringerne ikke indbringes for anden administrativ myndighed.
3.1.1.4.2. Overvejelser og lovforslagets indhold Som led i regeringens beslutning om at flytte statslige arbejdspladser, jf. bemærkningerne under afsnit 1 og 2, foreslås det at overføre administrationen af forsikringsordningerne for selvstændige erhvervsdrivende og private arbejdsgivere fra Statens Administration til Udbetaling Danmark, og at det sker ved en ændring af gældende regler om administrationen af sygedagpengeforsikringerne i § 45 og § 55 i lov om sygedagpenge og de regler, der er fastsat i bekendtgørelse om sygedagpengeforsikring for selvstændige erhvervsdrivende og private arbejdsgivere i medfør heraf.
 Herunder foreslås det, at kompetencen med at træffe afgørelse, hvis der er tvivl om, hvorvidt en ansøger har indtægt ved selvstændig virksomhed, eller hvorvidt en ansøger er privat arbejdsgiver i henhold til § 2 i bekendtgørelsen om sygedagpengeforsikring for selvstændige erhvervsdrivende og private arbejdsgivere, overflyttes fra Beskæftigelsesministeriet til Udbetaling Danmark.
Det foreslås, at udgifterne til administrationen af sygedagpengeforsikringerne, som i dag reguleres i en finansieringsaftale mellem Beskæftigelsesministeriet (Styrelsen for Arbejdsmarked og Rekruttering) og Statens Administration, fremover skal dækkes gennem indbetaling af administrationsbidrag til Udbetaling Danmark, på samme måde som de øvrige sagsområder, der overføres fra staten efter §§ 1, 1 a og 1 b i lov om Udbetaling Danmark.
Der henvises til bemærkningerne til lovforslagets § 1, nr. 31.
Beskæftigelsesministeren forventes at fastsætte nærmere regler om, at Udbetaling Danmark har pligt til at afgive statiske oplysninger m.v. om de to forsikringsordninger til Beskæftigelsesministeriet, herunder til brug for den årlige fastsættelse af bidragsprocent og præmiebidrag.
Der henvises til de almindelige bemærkninger, afsnit 3.2.3. om adgangen til at indhente oplysninger til brug for statistik, betjening af Folketinget, administrative opgaver m.v.
 Det foreslås derudover, at beskæftigelsesministeren vil kunne fastsætte nærmere regler om, at kommunikationen mellem Udbetaling Danmark og virksomheder skal ske i elektronisk form (digital kommunikation).
Med hjemmel i bemyndigelsen vil beskæftigelsesministeren kunne fastsætte nærmere regler om obligatorisk digital kommunikation mellem Udbetaling Danmark og virksomhederne i forbindelse med administrationen af sygedagpengeforsikringerne.
Forslaget indebærer, at der vil kunne fastsættes regler om, at virksomhedernes ansøgning om optagelse i forsikringsordningerne skal ske digitalt.
 Det foreslås, at det præciseres, at de årlige præmier til sygedagpengeforsikringen til private arbejdsgivere fastsættes, således at de skønnes at dække 80 pct. af udgifterne, hvilket er i overensstemmelse med, hvordan præmierne fastsættes i praksis.
 I forlængelse af forslaget om at overflytte den del af administrationen af sygedagpengeforsikringerne, som i dag varetages af Beskæftigelsesministeriet, til Udbetaling Danmark, vil Beskæftigelsesministeren med hjemmel i gældende bemyndigelser i § 45, stk. 5, og § 55, stk. 4, i lov om sygedagpenge, fastsætte nærmere regler om klageadgang til Ankestyrelsen for så vidt angår afgørelser om, hvorvidt der er tale om en selvstændig erhvervsdrivende eller en privat arbejdsgiver i relation til sygedagpengeforsikringerne.
 I øvrigt videreføres de gældende regler om administrationen af sygedagpengeforsikringerne i § 45 og § 55 i lov om sygedagpenge og i bekendtgørelsen om sygedagpengeforsikring for selvstændige erhvervsdrivende og private arbejdsgivere uændret.
3.1.1.5. Udbetaling af hædersgaver - lov om erstatning til besættelsestidens ofre og lov om forhøjelse af hædersgaver § 1, stk. 2 3.1.1.5.1. Gældende ret I henhold til § 42, stk. 1, i lov om erstatning til besættelsestidens ofre, jf. lovbekendtgørelse nr. 279 af 14. marts 2013, varetager Arbejdsskadestyrelsen behandlingen af sager vedrørende hædersgaver til besættelsestidens ofre og hædersgaver til sårede og til efterladte efter faldne den 29. august 1943 efter § 1, stk. 2, i lov nr. 1499 af 27. december 2009 om forhøjelse af hædersgaver.
I praksis varetager Statens Administration udbetalingen af hædersgaverne på baggrund af Arbejdsskadestyrelsens afgørelser.
Arbejdsskadestyrelsen træffer således afgørelse om, hvilke personer, der er berettiget til hædersgaver, og videregiver denne information til Statens Administration, som herefter udbetaler ydelsen kvartalsvist.
 Arbejdsskadestyrelsens afgørelse af, om en person er berettiget til hædersgave, kan indbringes for Ankestyrelsen, jf. § 42, stk. 1, i lov om erstatning til besættelsestidens ofre.
 Klager over Statens Administrations udøvelse af sagsbehandlingen rettes til direktøren for Statens Administration.
3.1.1.5.2. Overvejelser og lovforslagets indhold Som led i regeringens beslutning om at flytte statslige arbejdspladser, jf. afsnit 1 og 2, foreslås det at overføre opgaven med at udbetale hædersgaver til besættelsestidens ofre fra Statens Administration til Udbetaling Danmark.
Det vil fortsat være Arbejdsskadestyrelsen, der behandler sager om hædersgaver og træffer afgørelser om retten til hædersgaver.
Lovforslaget indeholder ikke indholdsmæssige ændringer af lovgivningen på området i øvrigt.
Lovforslaget indebærer således ikke ændringer af modtagernes rettigheder efter loven.
Ved L 140 og L 141, der er fremsat i Folketinget den 26. februar 2016, overføres Arbejdsskadestyrelsens opgaver vedrørende sagsbehandling den 1. juli 2016 til en ny selvejende institution "Arbejdsmarkedets Erhvervssikring," der oprettes med tilknytning til Arbejdsmarkedets Tillægspension.
Arbejdsskadestyrelsens opgaver efter lov om erstatning til besættelsestidens ofre og lov om forhøjelse af hædersgaver vedrørende sagsbehandling overføres også til Arbejdsmarkedets Erhvervssikring.
3.1.1.6. Ordningen vedrørende børne- og ungeydelse til udsendte i 3. lande 3.1.1.6.1. Gældende ret På FL 2016 er der på konto § 17.61.07. afsat en pulje på 1,9 mio. kr. til udbetaling af børne- og ungeydelse til børn af udsendte missionærer fra religiøse samfund, der er godkendt efter ligningslovens § 12, stk. 3, som ikke kan få udbetalt børne- og ungeydelse efter lov om en børne- og ungeydelse på grund af udsendelsen til 3. lande eller lande i Central- og Østeuropa samt Grønland.
Ansøgerne har ikke retskrav på at modtage ydelsen.
Når puljen er opbrugt, er der ikke flere midler til rådighed.
 Ved udmøntningen af satspuljen for 2001 er kontoen permanentgjort.
Tilskudsordningen er blevet overført fra Center for Økonomi og Tilskudsforvaltning i Socialstyrelsen under Social- og Indenrigsministeriet til Styrelsen for Arbejdsmarked og Rekruttering i Beskæftigelsesministeriet i forbindelse med ressortomlægningen efter seneste Folketingsvalg.
Den praktiske administration og udbetaling af ydelsen er udlagt til Dansk Missionsråd, som udbetaler ydelsen på baggrund af oplysninger fra de enkelte missionsorganisationer om antal børn, der opfylder betingelserne for tilskud.
Socialstyrelsen står for den tekniske fornyelse af bevillingen, samt tilsyn og godkendelse af Dansk Missionsråds regnskabsaflæggelse over forbrugte midler.
Ydelsen bliver udbetalt efter opfyldelse af en række objektive kriterier, og der har ikke været klageadgang.
Afgørelserne træffes af Dansk Missionsråd.
Der er ikke nogen overordnet myndighed at klage til.
3.1.1.6.2. Overvejelser og lovforslagets indhold I en ny § 1 b, nr. 4, i lov om Udbetaling Danmark foreslås det at overføre ansvaret for administrationen af puljen på 1,9 mio. kr. til udbetaling af børne- og ungeydelse til børn af udsendte missionærer fra religiøse samfund, der er godkendt efter ligningslovens § 12, stk. 3, som ikke kan få udbetalt børne- og ungeydelse efter lov om en børne- og ungeydelse på grund af udsendelsen til 3. lande eller lande i Central- og Østeuropa samt Grønland fra Styrelsen for Arbejdsmarked og Rekruttering i Beskæftigelsesministeriet til Udbetaling Danmark.
Administrationen af puljen indebærer vejledning og konkret sagsbehandling i forbindelse med ansøgninger om midler fra puljen.
 Det foreslås endvidere, at også ansvaret for udbetaling af ydelsen bliver overført fra Dansk Missionsråd til Udbetaling Danmark, som i forvejen forestår udbetalingen af børne- og ungeydelser til bosatte i Danmark, udstationerede i EU-lande og lande, som Danmark har indgået aftaler om social sikring med.
 Det følger af den foreslåede overførte ordnings karakter, at der heller ikke fremadrettet skal være klageadgang over Udbetaling Danmarks afgørelser om udbetaling af ydelsen, idet der er tale om en særordning for en afgrænset persongruppe, som ellers ikke kunne få børne- og ungeydelse.
 Der henvises til de almindelige bemærkninger, afsnit 3.1.13. om klageregler efter overflytning af opgaver til Udbetaling Danmark.
 Begrundelsen for at flytte opgaven med administration af ordningen til Udbetaling Danmark ligger i forlængelse af regeringens beslutning om at flytte statslige arbejdspladser, jf. afsnit 1 og 2.
 Der henvises i øvrigt til bemærkningerne til lovforslagets § 1, nr. 5.
3.1.1.7. Ordningen vedrørende tilskud til hel eller delvis dækning af rejseudgifter til, fra og i Grønland 3.1.1.7.1. Gældende ret På FL 2016 er der på konto § 17.63.04.10 afsat en pulje på 0,6 mio. kr. til at yde tilskud til rejseudgifter til Grønland i forbindelse med rejser, der imødekommer sociale hensyn, eller som bidrager til at formidle kontakt mellem Grønland og det øvrige rige.
Der kan ydes tilskud til hel eller delvis dækning af rejseudgifter til, fra og i Grønland.
På grund af puljens begrænsede midler ydes der i første række tilskud til rejser i forbindelse med børn eller forældres død og begravelse i Grønland.
Der er tale om en permanent pulje.
Ansøgerne har ikke et retskrav på at modtage tilskud.
Når puljen er opbrugt, er der ikke flere midler.
 Tilskudsordningen er overført fra Center for Økonomi og Tilskudsforvaltning i Socialstyrelsen i Social- og Indenrigsministeriet til Styrelsen for Arbejdsmarked og Rekruttering i Beskæftigelsesministeriet i forbindelse med ressortomlægningen efter seneste Folketingsvalg.
Tilskuddet ydes efter ansøgning.
Der vejledes om muligheden for at ansøge om tilskud på styrelsens hjemmeside.
I tilfælde af at en ansøgning ikke imødekommes, gives der klagevejledning til Beskæftigelsesministeriets departement, da der er almindelig administrativ klageadgang over en styrelses afgørelser til departementet.
3.1.1.7.2. Overvejelser og lovforslagets indhold Det foreslås i § 1 b, nr. 5, i lov om Udbetaling Danmark at overføre administrationen af tilskudsordningen vedrørende rejseudgifter til, fra og i Grønland fra Styrelsen for Arbejdsmarked og Rekruttering i Beskæftigelsesministeriet til Udbetaling Danmark.
Udbetaling Danmark skal efter forslaget sagsbehandle konkrete ansøgninger og herunder kontrollere familierelationer i CPR-registeret.
Ansøgningsskema og vejledning om ordningen skal fremgå af Udbetaling Danmarks hjemmeside.
Udbetaling Danmark skal vurdere ansøgninger og bevilge og udbetale tilskud efter de retningslinjer, der fremgår af vejledningen om tilskudsordningen.
Ansøgerne har ikke et retskrav på at modtage tilskuddet.
Når puljen er opbrugt, er der ikke flere midler.
Da der ikke består et over-/underordnelsesforhold mellem Udbetaling Danmark og Beskæftigelsesministeriets departement bortfalder den administrative klageadgang til Beskæftigelsesministeriets departement som følge af overflytningen.
På grund af den foreslåede overførte ordnings karakter, foreslås det, at der ikke fremadrettet skal være klageadgang over Udbetaling Danmarks afgørelser om udbetaling af ydelsen, idet der er tale om en særordning for en afgrænset persongruppe, som ikke har et retskrav på at modtage tilskuddet.
 Der henvises til de almindelige bemærkninger, afsnit 3.1.13. om klageregler efter overflytning af opgaver til Udbetaling Danmark.
 Begrundelsen for at flytte opgaven med administration af ordningen til Udbetaling Danmark ligger i forlængelse af regeringens beslutning om at flytte statslige arbejdspladser, jf. afsnit 1 og 2.
 Der henvises i øvrigt til bemærkningerne til lovforslagets § 1, nr. 5.
3.1.2 Områder under Erhvervs- og Vækstministeriets ressort 3.1.2.1. Lov om en garantiordning for udlån til nyetablerede virksomheder og nye aktiviteter i mindre og mellemstore virksomheder 3.1.2.1.1. Gældende ret Afviklingen af garantiordningen for udlån til nyetablerede virksomheder og nye aktiviteter i mindre og mellemstore virksomheder administreres i dag af Statens Administration.
Lov nr. 1007 om en garantiordning for udlån til nyetablerede virksomheder og nye aktiviteter i mindre og mellemstore virksomheder blev vedtaget i december 1992. Forinden loven trådte i kraft 1. juli 1993 vedtog Folketinget i maj 1993 ændringer af loven, der medførte, at ordningens målgruppe blev udvidet, kautionens dækningsgrad blev forhøjet, og administrationsbidraget blev reduceret.
Garantiordningen blev administreret af VækstFonden.
Formålet med loven var at lette igangsættelsen af nye aktiviteter i mindre virksomheder ved at tilbyde gunstige finansieringsvilkår på den måde, at staten påtager sig en medrisiko for kreditgivningen til disse virksomheder.
Det var forventningen, at ordningen ville kunne bidrage til igangsættelse af nye aktiviteter og skabelse af varige arbejdspladser i betydeligt omfang.
Erfaringerne viste imidlertid, at der var den forventede interesse for ordningen.
I perioden fra lovens ikrafttræden pr. 1. juli 1993 og frem til udgangen af maj måned 1994 blev der ydet 807 kautioner på i alt 144 mio. kr.
På årsbasis svarer dette til, at der blev ydet omkring 900 kautioner på i alt ca. 150-160 mio. kr.
Dette var betydeligt under den ramme på 1 mia. kr. pr. år, som der på daværende tidspunkt var mulighed for at stille kaution for.
De markedsføringskampagner, der blev gennemført efter lovens ikrafttræden og ved årsskiftet 1993/94 førte til en markant øget stigning i antallet af ydede kautioner.
 På baggrund heraf var det regeringens opfattelse, at garantiordningen ikke skulle fortsætte frem til udløbet af den toårige forsøgsperiode pr. 1. juli 1995, men skulle ophøre ved udgangen af 1994. Dette fremgår af finanslovsforslaget for 1995.
3.1.2.1.2. Overvejelser og lovforslagets indhold Det foreslås i § 8 at overføre afviklingen af garantiordningen for udlån til nyetablerede virksomheder og nye aktiviteter i mindre og mellemstore virksomheder fra Statens Administration til Udbetaling Danmark.
 Forslaget er en følge af regeringens beslutning om at flytte statslige arbejdspladser, jf. afsnit 1 og 2.
 Der henvises til lovforlagets § 8.
3.1.2.2. Lov om støtte til de små øsamfund 3.1.2.2.1. Gældende ret Lov om støtte til de små øsamfund trådte i kraft den 1. januar 1984. Loven giver staten mulighed for at yde støtte til forsøg og projekter på småøerne, kaldet § 4-støtten.
Der ydes i henhold til ø-støtteordningen både tilskud og lån.
Lån ydes i hovedregel som 10-årige rentefrie lån, der er afdragsfri i de første 3 år.
Det beror på en konkret vurdering af den enkelte ansøgning, hvorvidt der gives et tilskud eller et lån.
De rentefrie investeringslån ydes fortrinsvis til investeringer i erhvervsvirksomheder, når ansøger opnår en værdiforbedring af sin ejendom, eller på anden vis vurderes at kunne profitere personligt på investeringer foretaget for støttemidlerne.
Bevillingsperioden for tilskud under ø-støtteloven er som udgangspunkt på ét år, og tilskuddet/lånet dækker således alene udgifter afholdt i denne periode.
Der ydes primært tilskud til projekter, der har til formål at skabe eller bevare arbejdspladser og i den senere tid til projekter til forbedring af levevilkårene på øerne.
Endvidere er der ydet støtte til projekter, der f.eks. har til formål at styrke turismen, at sikre dagligvareforsyningen og øvrige service eller har et kulturelt sigte.
Loven giver staten mulighed for at yde støtte til forsøg og projekter på øerne Aarø, Agersø, Anholt, Askø (inkl.
Lilleø), Avernakø, Baagø, Barsø, Birkholm, Bjørnø, Drejø, Egholm, Endelave, Fejø, Femø, Fur, Hjarnø, Hjortø, Lyø, Mandø, Nekselø, Omø, Orø, Sejerø, Skarø, Strynø, Tunø, Venø. Både enkeltpersoner, foreninger, institutioner og virksomheder med lokal forankring på en af de 27 småøer kan søge støtte.
Også offentlige virksomheder kan søge under visse vilkår.
Erhvervs- og Vækstministeriet giver tilsagn om ø-støttelån.
Efter ministeriets afgivelse af tilsagn har Statens Administration kompetencen til at varetage den efterfølgende administration, herunder låneudbetalingen samt krav om tilbagebetaling, hvis betingelserne for lånet fortsat ikke er opfyldt.
Ved ønske om ændringer i tilbagebetalingsvilkårene skal låntager henvende sig til Statens Administration.
Bliver et lån nødlidende, varetager Statens Administration statskassens interesser bedst muligt inden for de gældende rammer.
Det er Statens Administrations ansvar at sikre den beløbsmæssige rigtighed af de statslige ud- og indbetalinger, og at betalingerne sker snarest muligt i forhold til den konkrete situation.
3.1.2.2.2. Overvejelser og lovforslagets indhold Det foreslås i § 9 at overføre administrationen af lånedelen af støtteordningen til de små øsamfund fra Statens Administration til Udbetaling Danmark.
Forslaget indebærer, at Udbetaling Danmark fremover vil få kompetencen til at varetage administrationen af lånedelen af ordningen, herunder oprettelse af gældsbreve og udbetaling af lån, tilbagebetaling af lån samt afgørelser i nødlidende sager.
Ved ønske om ændringer i tilbagebetalingsvilkårene vil låntager fremover skulle henvende sig til Udbetaling Danmark.
 Lovforslaget medfører ikke indholdsmæssige ændringer af ø-støtteordningen.
 Forslaget er en følge af regeringens beslutning om at flytte statslige arbejdspladser, jf. afsnit 1 og 2.
 Der henvises til lovforslagets § 9.
3.1.3. Områder under Finansministeriets ressort 3.1.3.1. Beregning og anvisning af tjenestemandspension m.v. på det statslige område - lov om tjenestemandspension og love, der knytter sig til denne lov 3.1.3.1.1. Gældende ret Statens Administration varetager opgaver med beregning og anvisning af tjenestemandspension m.v. på det statslige område.
Beregningsopgaven omfatter navnlig fastsættelse af størrelsen af pensionen m.v. på grundlag af tjenestemandens pensionsgivende løn, den optjente pensionsalder (pensionsanciennitet) og andre relevante forhold.
Pensionsalderen baseres på oplysninger fra ansættelsesmyndighederne, der er pensionsalderansvarlige.
Anvisningsopgaven består i udbetaling af den beregnede pension m.v. til den berettigede.
Tjenestemandspension m.v. omfatter egenpension, ægtefællepension, børnepensionstillæg og børnepension samt efterindtægt efter de nærmere regler i tjenestemandspensionslovgivningen.
Statens Administration varetager i den forbindelse tillige opgaver med hensyn til opsatte pensioner.
Der er indgået en administrationsaftale mellem Moderniseringsstyrelsen og Statens Administration vedrørende statslige tjenestemandspensioner.
Regler om tjenestemandspension m.v. findes i lov om tjenestemandspension og love, der knytter sig til denne lov, herunder lov om tjenestemænd i folkeskolen m.v., lov om pensionering af civilt personel m.v. i forsvaret (civilarbejderloven), lov om pensionering af flyveledere og lov om pensioner efter tidligere tjenestemandslove m.v.
Endvidere gælder lov om pension til statens tjenestemænd m.v. i Grønland.
Tjenestemandspension m.v. reguleres tillige af tekstanmærkninger på finansloven.
Tjenestemandspensionslovgivningen suppleres af bekendtgørelser og andre administrative forskrifter, der for en dels vedkommende er fastsat efter indhentet udtalelse fra Lønningsrådet, samt konkrete afgørelser og udtalelser.
 Finansministeren træffer afgørelse om, hvorvidt betingelserne for at oppebære ydelser efter tjenestemandspensionsloven er til stede, jf. tjenestemandspensionslovens § 31. Det er f.eks. afgørelser om tjenestemænds ret til kvalificeret svagelighedspension eller tilskadekomstpension efter tjenestemandspensionslovens §§ 7 og 8 efter indhentet udtalelse fra Helbredsnævnet.
Statens Administration træffer afgørelse om beregning og anvisning af tjenestemandspension.
Disse afgørelser træffes i relation til pensionering af tjenestemænd og til tjenestemandspensionisters rettigheder, herunder egenpension, børnepensionstillæg, ægtefællepension, børnepension samt efterindtægt.
Herudover træffer Statens Administration afgørelser af formueretlig karakter, f.eks. spørgsmål om tilbagebetaling eller forældelse af pensionsydelser.
Siden 1970erne har beregning af tjenestemandspension været overladt til DSB, Forsvarsministeriet og Rigspolitiet for ansatte på disse områder.
Anvisningen af tjenestemandspension på disse områder varetages af Statens Administration.
Statens Administration og andre pensionsberegnende myndigheder modtager og registrerer anmeldelser om ret til bevarelse af ægtefællepension ved separation og skilsmisse og afkald på ægtefællepension, jf.
Personalestyrelsens cirkulære nr. 9317 af 17. april 2007 om bevarelse af ret til ægtefællepension ved separation og skilsmisse.
 Statens Administration varetager endvidere opgaver i forbindelse med de berettigedes transport på ydelser efter lov om tjenestemandspension (pensionsforskrivning), jf. lovens § 33, stk. 2.
Statens Administrations afgørelser i sager om beregning og anvisning af tjenestemandspension kan påklages til finansministeren efter den almindelige ulovbestemte klageadgang.
Efter § 33 a, stk. 1, i lov om tjenestemandspension kan finansministeren bemyndige Finansstyrelsen til at udøve sine beføjelser efter loven.
Efter lovens § 33 a, stk. 2, kan finansministeren fastsætte regler om adgang til at påklage afgørelser, der er truffet i henhold til bemyndigelser efter stk. 1, herunder at afgørelserne ikke kan indbringes for anden administrativ myndighed.
Tilsvarende bestemmelser findes i § 8 a i lov om pensioner efter tidligere tjenestemandslove m.v. og § 35 b i lov om pension til statens tjenestemænd m.v. i Grønland.
Disse bemyndigelser har ikke været udnyttet.
3.1.3.1.1.1. Statslige pensionsordninger - medlemsadministration, beregning og anvisning af ydelser i henhold til regulativer for statslige pensionsordninger Statens Administration varetager endvidere opgaver med medlemsadministration, beregning og anvisning af ydelser i henhold til regulativer for statslige pensionsordninger og tekstanmærkning nr. 121 til finanslovens § 36. Det drejer sig for tiden om følgende medlemsmæssigt større ordninger: Pensionsordningen for Højskoler, Landbrugsskoler og Husholdningsskoler, Pensionsordningen af 1976, Pensionsordningen for Erhvervsskoler, Efterlønsordningen for lærere i friskolen og efterskolen, Pensionsordningen af 1925 for de private eksamensskoler samt Apotekervæsenets Pensionsordning.
 Medlemmer af statslige pensionsordninger og deres efterladte får pension efter principperne i tjenestemandspensionslovgivningen i henhold til regulativerne, således at disse pensioner afholdes over finansloven, jf. tekstanmærkning nr. 121 til finanslovens § 36. Statens Administrations opgaver efter regulativerne svarer til Statens Administrations opgaver efter tjenestemandspensionslovgivningen med hensyn til beregning og anvisning af ydelser.
 Statens Administrations afgørelser på disse områder kan påklages til finansministeren efter den almindelige ulovbestemte klageadgang.
3.1.3.1.1.2. Statsgaranterede pensionskasser  beregning og anvisning af ydelser i henhold til vedtægterne til medlemmer af statsgaranterede pensionskasser Statens Administration varetager tillige opgaver med beregning og anvisning af ydelser i henhold til vedtægterne til medlemmer af statsgaranterede pensionskasser.
Det drejer sig for tiden om følgende pensionskasser: Pensionskassen af 1950 for forskellige private kirkelige institutioner og Pensionsfonden af 1951 for lærere, bibliotekarer m.fl. med tilknytning til det danske mindretals skole- og biblioteksvæsen i Sydslesvig.
Statens Administration beregner og udbetaler pensioner til medlemmer af Pensionskassen af 1950 samt til disses ægtefæller og børn.
Det sker i henhold til en administrationsaftale mellem Kirkeministeriet og Økonomistyrelsen, nu Statens Administration.
Beregningsopgaven omfatter navnlig fastsættelse af størrelsen af pensionen m.v. på grundlag af medlemmets pensionsgivende løn, den optjente pensionsalder (pensionsanciennitet) og andre relevante forhold.
Pensionsalderen baseres på oplysninger fra pensionskassen, der er pensionsalderansvarlig.
Anvisningsopgaven består i udbetaling af den beregnede pension m.v. til den berettigede.
Pensionsfonden af 1951 beregner og udbetaler pensioner til medlemmer af pensionsfonden, der er bosiddende i Tyskland.
Hvis medlemmer af pensionsfonden efter deres pensionering tager ophold i Danmark, overgår opgaven med anvisning af pensionen til Statens Administration.
 Endvidere varetager Statens Administration visse administrative opgaver med beregning af pensionsalder m.v. ved optagelse af medlemmer i Pensionsfonden af 1951, der kommer fra anden ansættelse med optjening af pensionsalder.
 Ethvert medlem af pensionsfondens bestyrelse er efter pensionsfondens vedtægt berettiget til at påklage en af bestyrelsen truffet beslutning til Finansministeriet, der træffer afgørelse i sagen efter forhandling med Ministeriet for Børn, Undervisning og Ligestilling.
3.1.3.1.2. Overvejelser og lovforslagets indhold Som led i regeringens beslutning om at flytte statslige arbejdspladser, jf. afsnit 1 og 2, foreslås det, at Statens Administrations opgaver efter tjenestemandspensionslovgivningen overføres til Udbetaling Danmark.
Forslaget indebærer, at Udbetaling Danmark skal varetage opgaver med beregning og anvisning af tjenestemandspension m.v. og træffe afgørelse om beregning og anvisning af tjenestemandspension m.v.
Udbetaling Danmark skal i forbindelse hermed træffe afgørelse om tilbagebetaling og forældelse af ydelser samt andre afgørelser af formueretlig karakater.
Administrationen skal ske på grundlag af lov om tjenestemandspension og de love, der knytter sig til denne lov, tekstanmærkninger på finansloven, bekendtgørelser og andre administrative forskrifter, herunder forskrifter, der er fastsat efter indhentet udtalelse fra Lønningsrådet, samt konkrete afgørelser og udtalelser fra Finansministeriet eller andre myndigheder.
Det forudsættes, at det er Finansministeriet, der indhenter eventuelle udtalelser fra Lønningsrådet i konkrete sager, der ikke er omfattet af generelle administrative forskrifter.
 Udbetaling Danmark skal modtage og registrere anmeldelser om bevarelse af ret til ægtefællepension ved separation og skilsmisse og afkald på ægtefællepension vedrørende statslige pensionsordninger.
 Udbetaling Danmark skal endvidere varetage opgaver i forbindelse med de berettigedes transport på ydelser efter lov om tjenestemandspension (pensionsforskrivning), jf. lovens § 33, stk. 2.
 I forbindelse med overførslen af opgaver til Udbetaling Danmark vil opgaver med beregning af tjenestemandspension, der hidtil har været overladt til DSB, Forsvarsministeriet og Rigspolitiet for ansatte på disse områder, ligeledes blive overført til Udbetaling Danmark.
Efter nedlæggelsen af Finansstyrelsen er der ikke grundlag for at opretholde bestemmelser i tjenestemandspensionslovgivningen om, at finansministeren kan bemyndige styrelsen til udøve ministerens beføjelser efter denne lovgivning, og disse bestemmelser foreslås derfor ophævet.
Det foreslås samtidig, at bestemmelserne om, at finansministeren kan fastsætte regler om adgang til at påklage Finansstyrelsens afgørelser, herunder at afgørelserne ikke kan indbringes for anden administrativ myndighed, ophæves.
Det foreslås, at det i stedet fastsættes, at Udbetaling Danmark skal træffe afgørelse i sager om beregning og anvisning af ydelser efter de pågældende love.
Det foreslås endvidere, at Udbetaling Danmarks afgørelser i sager om beregning og anvisning af ydelser efter de pågældende love vil kunne påklages til finansministeren.
Det foreslås samtidig, at finansministeren vil kunne fastsætte regler om, at Udbetaling Danmarks afgørelser ikke kan indbringes for anden administrativ myndighed.
 Der henvises til forslagene i §§ 10-15.
Det foreslås endvidere, at Statens Administrations opgaver med medlemsadministration samt beregning og anvisning af ydelser i henhold til regulativer for statslige pensionsordninger overføres til Udbetaling Danmark på tilsvarende måde som opgaver efter tjenestemandspensionslovgivningen.
Den almindelige ulovbestemte klageadgang vil bortfalde ved overførslen af opgaverne til Udbetaling Danmark.
Regler om adgang til at påklage Udbetaling Danmarks afgørelser vil imidlertid kunne fastsættes i regulativerne.
Tilsvarende foreslås det, at Statens Administrations opgaver med beregning og anvisning af ydelser i henhold til vedtægterne til medlemmer af statsgaranterede pensionskasser overføres til Udbetaling Danmark.
Den bestående klageadgang efter vedtægterne berøres ikke af overførelsen af opgaverne.
 Der henvises til forslaget i § 1, nr. 5, om indsættelse af bestemmelser herom i § 1 b, nr. 1 og 2, i lov om Udbetaling Danmark.
3.1.3.2. Beregning og anvisning af supplementsunderstøttelser m.v. til ikkepensionssikret personale i staten 3.1.3.2.1. Gældende ret Statens Administration varetager opgaver med beregning og anvisning af supplementsunderstøttelser m.v. til ikkepensionssikret personale i staten.
Supplementsunderstøttelse kan ydes til personer, som er ansat i egentlig statstjeneste, og som ikke er omfattet af en pensionsordning som led i deres ansættelsesforhold, samt til sådanne ansattes efterlevende ægtefæller og børn.
Understøttelsesordningen indgår ikke som led i de pågældende personalegruppers aftalte ansættelsesvilkår.
Understøttelsen kan udbetales ved afsked på grund af alder eller svigtende helbred.
Finansministeriet træffer afgørelse om, hvorvidt der kan tillægges en tidligere ansat supplementsunderstøttelse.
Nærmere bestemmelser om understøttelsesordningen er fastsat ved tekstanmærkning på finansloven, jf. tekstanmærkning nr. 124 og 125 til finanslovens § 36, i Økonomi- og Budgetministeriets cirkulære nr. 25 af 26. januar 1972 om ændrede regler om ydelse af understøttelse til ikkepensionssikret personale i statens tjeneste (understøttelsescirkulæret) og senere cirkulærer m.v. samt i en vejledning fra 1977 vedrørende tillæggelse af understøttelse i henhold til 1972-cirkulæret.
Understøttelsesordningen vil miste betydning i takt med, at de relevante personalegrupper pensionssikres som led i deres aftalte ansættelsesvilkår.
 Statens Administration varetager endvidere opgaver i forbindelse med anvisning af understøttelser til redningsvæsenets personale i henhold til tekstanmærkning nr. 126 til finanslovens § 36. Tildeling og beregning af disse understøttelser foretages af Forsvarsministeriet.
3.1.3.2.2. Overvejelser og lovforslagets indhold Som led i regeringens beslutning om at flytte statslige arbejdspladser, jf. afsnit 1 og 2, foreslås det, at beregning og anvisning af supplementsunderstøttelser til ikkepensionssikret personale i staten og udligningsbeløb overføres fra Statens Administration til Udbetaling Danmark.
Afgørelser om tillæggelse af supplementsunderstøttelser vil som hidtil blive truffet af Finansministeriet.
 Tilsvarende foreslås det, at anvisning af understøttelser til redningsvæsenets personale overføres fra Statens Administration til Udbetaling Danmark, mens Forsvarsministeriet som hidtil tildeler og beregner disse understøttelser.
 Der henvises til forslaget i § 1, nr. 5, om indsættelse af en bestemmelse herom i § 1 b, nr. 3,  i lov om Udbetaling Danmark.
3.1.3.3. Pension og efterindtægt efter lov om vederlag og pension m.v. for ministre 3.1.3.3.1. Gældende ret Efter de nærmere regler i §§ 4 og 5 i lov om vederlag og pension m.v. for ministre er en minister, som har haft mindst 1 års funktionstid som minister, berettiget til egenpension.
Den efterlevende ægtefælle efter en fungerende eller afgået minister har ret til ægtefællepension efter loven.
Loven indeholder endvidere bestemmelser om børnepensionstillæg og børnepension, hvorefter reglerne i tjenestemandspensionsloven om børnepensionstillæg og børnepension finder tilsvarende anvendelse.
Bestemmelserne om efterindtægt i tjenestemandspensionsloven finder tilsvarende anvendelse for en ægtefælle efter eller børn af en afdød minister.
Statens Administration varetager opgaver med anvisning af egenpension, ægtefællepension, børnepensionstillæg, børnepension samt efterindtægt efter lov om vederlag og pension m.v. for ministre.
Beregningen af de nævnte ydelser foretages af Moderniseringsstyrelsen.
 Statens Administrations afgørelser kan påklages til finansministeren efter den almindelige ulovbestemte klageadgang.
3.1.3.3.2. Overvejelser og lovforslagets indhold Som led i regeringens beslutning om at flytte statslige arbejdspladser, jf. afsnit 1 og 2, foreslås det, at Statens Administrations opgaver med anvisning af pension m.v. for ministre m.v. overføres til Udbetaling Danmark.
Det foreslås endvidere, at Udbetaling Danmarks afgørelser skal kunne påklages til finansministeren.
Finansministeren vil efter forslaget kunne fastsætte regler om, at Udbetaling Danmarks afgørelser ikke kan indbringes for anden administrativ myndighed.
 Der henvises til forslaget i § 16.
3.1.3.4. Pension efter tidligere love om vederlag og pension m.v. for ministre 3.1.3.4.1. Gældende ret Lov om pension efter tidligere love om vederlag og pension m.v. for ministre omfatter pensioner, der udbetales på grundlag af funktionstid som minister før den 1. november 1969. Alle egenpensioner efter loven er således allerede beregnet.
 Statens Administration varetager opgaver med anvisning af egenpension og ægtefællepension efter lov om pension efter tidligere love om vederlag og pension m.v. for ministre.
 Statens Administrations afgørelser kan påklages til finansministeren efter den almindelige ulovbestemte klageadgang.
3.1.3.4.2. Overvejelser og lovforslagets indhold Som led i regeringens beslutning om at flytte statslige arbejdspladser, jf. afsnit 1 og 2, foreslås det, at Statens Administrations opgaver med anvisning af pensioner efter lov om pension efter tidligere love om vederlag og pension m.v. for ministre overføres til Udbetaling Danmark.
Det foreslås endvidere, at Udbetaling Danmarks afgørelser skal kunne påklages til finansministeren i lighed med afgørelser efter lov om vederlag og pension m.v. for ministre.
Finansministeren vil efter forslaget kunne fastsætte regler om, at Udbetaling Danmarks afgørelser ikke kan indbringes for anden administrativ myndighed.
 Der henvises til forslaget i § 17.
3.1.3.5. Pension m.v. efter lov om vederlag og pension m.v. for de danske medlemmer af Europa-Parlamentet 3.1.3.5.1. Gældende ret Statens Administration varetager opgaver med anvisning af egenpension, ægtefællepension, børnepensionstillæg, børnepension samt efterindtægt efter lov om vederlag og pension m.v. for de danske medlemmer af Europa-Parlamentet.
 De til enhver tid i lov om valg til Folketinget fastsatte bestemmelser om pension og efterindtægt for medlemmer af Folketinget finder tilsvarende anvendelse for de danske medlemmer af Europa-Parlamentet, der har ret til pension fra Danmark.
Der er tale om tidligere medlemmer af Europa-Parlamentet, der har ret til en aktuel eller opsat pension fra Danmark samt nogle få nuværende medlemmer af Europa-Parlamentet, der efter overgangsbestemmelser har ret til pension fra Danmark.
Nyvalgte medlemmer af Europa-Parlamentet fra og med valget til Europa-Parlamentet i 2009 optjener ret til pension fra parlamentet.
 Efter § 6, stk. 1, i lov om vederlag og pension m.v. for de danske medlemmer af Europa-Parlamentet kan finansministeren bemyndige Finansstyrelsen til at udøve sine beføjelser efter loven.
Efter lovens § 6, stk. 2, kan finansministeren fastsætte regler om adgang til at påklage afgørelser, der er truffet i henhold til bemyndigelser efter stk. 1, herunder at afgørelserne ikke kan indbringes for anden administrativ myndighed.
Disse bemyndigelser har ikke været udnyttet.
3.1.3.5.2. Overvejelser og lovforslagets indhold Som led i regeringens beslutning om at flytte statslige arbejdspladser, jf. afsnit 1 og 2, foreslås det, at Statens Administrations opgaver med anvisning af pension og efterindtægt for de danske medlemmer af Europa-Parlamentet overføres til Udbetaling Danmark.
Efter nedlæggelsen af Finansstyrelsen er der ikke grundlag for at opretholde bestemmelsen § 6 i lov om vederlag og pension m.v. for de danske medlemmer af Europa-Parlamentet om, at finansministeren kan overlade sine beføjelser efter loven til styrelsen, og disse bestemmelser foreslås derfor ophævet.
Det foreslås samtidig, at bestemmelserne om, at finansministeren kan fastsætte regler om adgang til at påklage Finansstyrelsens afgørelser, herunder at afgørelserne ikke kan indbringes for anden administrativ myndighed, ophæves.
Det foreslås, at det i stedet fastsættes, at Udbetaling Danmark træffer afgørelse i sager om anvisning af pension og efterindtægt efter loven.
Det foreslås endvidere, at Udbetaling Danmarks afgørelser skal kunne påklages til finansministeren.
Finansministeren vil efter forslaget kunne fastsætte regler om, at Udbetaling Danmarks afgørelser ikke kan indbringes for anden administrativ myndighed.
 Der henvises til forslaget i § 18.
3.1.3.6. Pristalsreguleret alderdomsforsikring og alderdomsopsparing 3.1.3.6.1. Gældende ret Statens Administration varetager administrationen af pristalsreguleret alderdomsforsikring og alderdomsopsparing, de såkaldte indekskontrakter, som nu er en ophørt ordning.
Indeksopsparing blev indført i 1957, og det var muligt at oprette indekskontrakter indtil den 24. november 1971. Personer mellem 18 og 57 år kunne i denne periode oprette op til 6 indekskontrakter i enten et forsikringsselskab eller et pengeinstitut.
Kontrakterne giver ret til en livrente med løbetid på mindst 10 år.
For hver indekskontrakt indbetaler kontohaver et årligt beløb.
Når kontohaveren fylder 65 eller 67 år, bliver der udbetalt en månedlig ydelse på kontrakten.
Staten yder et indekstillæg til de månedlige udbetalinger.
Det følger af lov om pristalsreguleret alderdomsforsikring og alderdomsopsparing (lovbekendtgørelse nr. 724 af 15. september 1999 med senere ændringer), at finansministeren bemyndiges til, efter forhandling med økonomi- og erhvervsministeren, at fastsætte de nærmere regler for gennemførelsen af bestemmelserne i loven.
Finansministeren har med hjemmel i denne bestemmelse udstedt en bekendtgørelse om pristalsreguleret alderdomsforsikring i forsikringsselskaber (bekendtgørelse nr. 1233 af 3. december 2009) og en bekendtgørelse om pristalsreguleret alderdomsopsparing i pengeinstitutter (bekendtgørelse nr. 1203 af 31. oktober 2014). Det er i disse bekendtgørelser fastsat, at administrationen af lov om pristalsreguleret alderdomsforsikring og alderdomsopsparing varetages af Statens Administration, jf. henholdsvis § 17, stk. 1, og § 22, stk. 1.
3.1.3.6.2. Overvejelser og lovforslagets indhold Som led i regeringens beslutning om at flytte statslige arbejdspladser, jf. afsnit 1 og 2, foreslås det, at Statens Administrations opgaver med administration af lov om pristalsreguleret alderdomsforsikring og alderdomsopsparing overføres til Udbetaling Danmark.
Forslaget indebærer, at det fastsættes ved lov, at Udbetaling Danmark administrerer lov om pristalsreguleret alderdomsforsikring og alderdomsopsparing.
Finansministerens bemyndigelse til i øvrigt, efter forhandling med erhvervs- og vækstministeren, at fastsætte nærmere regler for gennemførelsen af bestemmelserne i loven videreføres.
 Der henvises til forslaget i § 20.
3.1.3.7. Andre administrative opgaver af finansiel karakter 3.1.3.7.1. Gældende ret Det følger af § 9 i lov om afvikling af Kongeriget Danmarks Hypotekbank og Finansforvaltning, at administrative opgaver af finansiel karakter, som henhører under andre ministres forretningsområder, af vedkommende minister og finansministeren i forening kan henlægges til Finansstyrelsen, i dag Statens Administration.
Statens Administration varetager i dag en række opgaver, der er henlagt til Statens Administration i henhold til denne bestemmelse.
Det drejer sig navnlig om statslån til skoler, institutioner, egnsudvikling m.v.
 Derudover varetager Statens Administration blandt andet en mindre portefølje af høsttabslån, som er låneaftaler, der har baggrund i en indløst garanti stillet efter den nu ophævede lov nr. 918 af 25. november 1992 om statsgaranti og ydelsestilskud vedrørende høsttabslån til tørkeramte jordbrugere.
3.1.3.7.2. Overvejelser og lovforslagets indhold I forlængelse af regeringens beslutning om at flytte opgaver fra Statens Administration til Udbetaling Danmark, jf. afsnit 1 og 2, foreslås det, at § 9 i lov om afvikling af Kongeriget Danmarks Hypotekbank og Finansforvaltning ophæves, således at opgaver ikke fremover kan henlægges til Statens Administration efter denne bestemmelse.
 Ved den foreslåede bestemmelse i § 1 b, nr. 6, i lov om Udbetaling Danmark, jf. § 1, nr. 5, i dette lovforslag, foreslås det, at andre administrative opgaver af finansiel karakter, der hidtil er blevet varetaget af Statens Administrations Finansservicecenter, fremover skal varetages af Udbetaling Danmark.
 Forslaget medfører, at opgaver, som hidtil er blevet varetaget af Statens Administration i henhold til afviklingslovens § 9 og lov nr. 918 af 25. november 1992 om statsgaranti og ydelsestilskud vedrørende høsttabslån til tørkeramte jordbrugere, fremover skal varetages af Udbetaling Danmark.
Det drejer sig om en række statslån til højskoler m.v. og eksempelvis lån til fritidsundervisning og egnsudvikling.
Herudover drejer det sig om administration af en mindre portefølje af høsttabslån, som er låneaftaler, der har baggrund i en indløst garanti stillet efter den nu ophævede lov nr. 918 af 25. november 1992 om statsgaranti og ydelsestilskud vedrørende høsttabslån til tørkeramte jordbrugere.
 Derudover drejer det sig om administrative opgaver vedrørende blandt andet skibsgarantier og tilskud sikret ved pant, som har hjemmel på finansloven eller på andet særligt grundlag.
 Bestemmelsen opsamler de administrative opgaver af finansiel karakter, som Statens Administration varetager, og som ikke overføres efter de øvrige bestemmelser i §§ 1 a og 1 b, i lov om Udbetaling Danmark.
 Der henvises til lovforslagets § 1, nr. 5, og § 19.
3.1.4. Områder under Folketingets Administrations ressort 3.1.4.1. Gældende ret Statens Administration beregner og anviser i dag pension m.v. til Folketingets medlemmer efter reglerne herom i §§ 110-119, 122 og 123 i lov om valg til Folketinget.
Det drejer sig om egenpension, ægtefællepension, børnepensionstillæg og børnepension samt efterindtægt.
Endvidere beregner og anviser Statens Administration pension m.v. til Folketingets tjenestemænd efter reglerne i lov om tjenestemandspension.
Efter tjenestemandspensionslovens § 1, stk. 2, tilkommer der tjenestemænd ved Folketinget og disses efterlevende ægtefæller og børn samme ret til pension som de tjenestemænd, der er ansat i staten og folkekirken efter lov om tjenestemænd.
 Opgaven varetages i henhold til en administrationsaftale mellem Folketingets Administration og Økonomistyrelsen, nu Statens Administration.
3.1.4.2. Overvejelser og lovforslagets indhold Som led i regeringens beslutning om at flytte statslige arbejdspladser, jf. afsnit 1 og 2, foreslås det at overføre beregning og anvisning af tjenestemandspension m.v. på det statslige område til Udbetaling Danmark, jf. lovforslagets § 10.
 I forlængelse heraf har Folketingets Administration fundet, at beregning og anvisning af pension m.v. til Folketingets medlemmer og Folketingets tjenestemænd ligeledes skal overføres til Udbetaling Danmark.
 Ved lovforslaget foreslås det, at beregning og anvisning af pension m.v. til Folketingets medlemmer og Folketingets tjenestemænd overføres fra Statens Administration til Udbetaling Danmark, jf. forslagene i lovforslagets § 21 og § 10.
I lovforslagets § 21 foreslås det således, at der indsættes et nyt kapitel 15 a om administration i lov om valg til Folketinget.
Kapitlet indeholder efter forslaget i § 125 a, stk. 1, en bestemmelse om, at Udbetaling Danmark skal beregne og anvise ydelser efter §§ 110-119, 122 og 123 i lov om valg til Folketinget og i forbindelse hermed træffe afgørelse om tilbagebetaling og forældelse af ydelser og andre forhold af formueretlig karakter.
Beregning og anvisning vil omfatte de samme opgaver, som hidtil er blevet varetaget af Statens Administration, herunder at der træffes afgørelse om beregning og anvisning.
Afgørelser om tilbagebetaling og forældelse af ydelser nævnes i den foreslåede bestemmelse som eksempler på afgørelser af formueretlig karakter.
Der er således ikke tale om udtømmende oplistning.
I § 125 a, stk. 2, foreslås det, at Udbetaling Danmarks afgørelser efter stk. 1 kan påklages til Folketingets formand, og at Folketingets formand træffer afgørelse efter forhandling med næstformændene.
I lovforslagets § 10 foreslås det, at der indsættes bestemmelser i tjenestemandspensionsloven om, at Udbetaling Danmark ligeledes skal beregne og anvise ydelser efter tjenestemandspensionsloven til tjenestemænd ved Folketinget og i forbindelse hermed træffe afgørelse om tilbagebetaling og forældelse af ydelser og andre forhold af formueretlig karakter, jf. forslaget til § 31, stk. 4, i tjenestemandspensionsloven.
I § 31, stk. 5 og 6, foreslås det, at Udbetaling Danmarks afgørelser efter stk. 4 kan påklages til Folketingets formand, som træffer afgørelse efter forhandling med næstformændene.
 Folketingets Administration vil umiddelbart blive omfattet af de bestemmelser i lov om Udbetaling Danmark, der gælder for det statslige område.
 Det foreslås imidlertid, at anvendelsen af enkelte bestemmelser i lov om Udbetaling Danmark i forhold til Folketingets Administration kommer til at fremgå af loven, hvor der kan være tvivl om, hvorvidt Folketingets Administration skal sidestilles med staten.
 Det foreslås på den baggrund, at der i lov om Udbetaling Danmark indsættes et kapitel 12 a med en ny bestemmelse i § 32 a om forholdet til Folketingets Administration, jf. lovforslagets § 1, nr. 40.
 Forslaget indebærer, at det fremgår af loven, at § 19, stk. 1, 2. pkt., og §§ 25 og 29 i lov om Udbetaling Danmark vil skulle finde tilsvarende anvendelse for Folketingets Administration.
 Om Udbetaling Danmarks forhold til Folketingets Administration henvises i øvrigt til de almindelige bemærkninger, afsnit 3.2.10. om forholdet til Folketingets Administration.
3.1.5. Områder under Justitsministeriets ressort 3.1.5.1. Arv, der tilfalder staten 3.1.5.1.1. Gældende ret Det følger af arvelovens § 95, stk. 1, at såfremt der ikke er arvinger efter loven eller testamente, tilfalder afdødes formue staten.
 Det følger af § 4 i bekendtgørelse nr. 1552 af 18. december 2007 om arv, der tilfalder staten, at arven udlægges til skifteretten efter afslutningen af et dødsbo, hvor arven tilfalder staten, jf. dog §§ 6 og 7, som indeholder bestemmelser om udlevering af løsøre til museer og af fast ejendom til Miljøministeriet.
 Skifteretten overfører herefter arven til Statens Administration.
3.1.5.1.2. Overvejelser og lovforslagets indhold Det foreslås, at de opgaver, der i dag varetages af Statens Administration vedrørende arv, der tilfalder staten, overføres fra Statens Administration til Udbetaling Danmark.
 Lovforslaget indeholder på den baggrund de ændringer, der er nødvendige for, at de opgaver, der hidtil er blevet varetaget af Statens Administration, kan overføres til Udbetaling Danmark.
 Der henvises til afsnit 1 og 2 om flytning af statslige arbejdspladser.
3.1.6. Områder under Kulturministeriets ressort 3.1.6.1. Zoologiske anlæg 3.1.6.1.1. Gældende ret Efter § 4, stk. 2, i lov nr. 199 af 18. maj 1977, om statstilskud m.v. til zoologiske haver kunne den daværende minister for kulturelle anliggender yde zoologiske haver, der fik tilskud efter stk. 1, rente- og afdragsfri lån til bygge- og anlægsarbejder ved bevilling på de årlige finanslove.
Ordningen blev afskaffet ved vedtagelsen af lov nr. 255 af 12. april 2000 om statstilskud til zoologiske anlæg, og der etableres altså ikke længere nye lån efter ordningen.
Ordningen administreres på nuværende tidspunkt af Statens Administration efter Administrationsaftalen mellem Kulturstyrelsen og Statens Administration om administration af statslån samt beregning og efterregulering af hædersydelser fra januar 2015.
 Afgørelse om lån efter lov om statstilskud m.v. til zoologiske haver blev i overensstemmelse med loven truffet af den daværende minister for kulturelle anliggender, og afgørelsen kunne derfor ikke påklages.
Statens Administration træffer ikke afgørelser i forbindelse med administrationen af denne type sager, og der er således ikke fastsat en særskilt klageadgang.
Klager over Statens Administrations udøvelse af sagsbehandlingen bliver behandlet af Finansministeriet.
3.1.6.1.2. Overvejelser og lovforslagets indhold Som led i regeringens beslutning om at flytte statslige arbejdspladser, jf. afsnit 1 og 2, foreslås det at overføre administrationen af rente- og afdragsfrie lån til bygge- og anlægsarbejder ydet til de zoologiske anlæg, jf. § 4, stk. 2, i lov nr. 199 af 18. maj 1977 om statstilskud m.v. til zoologiske haver, fra Statens Administration til Udbetaling Danmark.
Ordningen er afskaffet i år 2000, og der kan ikke længere ydes lån i henhold til ordningen.
 Lovforslaget indeholder på den baggrund de ændringer, der er nødvendige for, at de opgaver, der hidtil er blevet varetaget af Statens Administration, kan overføres til Udbetaling Danmark.
3.1.6.2. Hædersydelser 3.1.6.2.1. Gældende ret Statens Kunstfond tildeler hædersydelser til skabende kunstnere, der har en sådan kunstnerisk produktion bag sig, at de har placeret sig afgørende som kunstnere jf. § 4, stk. 1, i lov, nr. 458 af 8. maj 2013, om Statens Kunstfonds virksomhed.
Hædersydelserne er indtægtsregulerede, og tildelingen, der er livsvarig, sker alene på grundlag af en vurdering af kvaliteten af den kunstneriske produktion.
Kulturministeren fastsætter nærmere regler om antallet og størrelsen af hædersydelserne, om indtægtsregulering af disse og om fordeling af hædersydelserne mellem kunstområderne, jf. § 4, stk. 2, i lov nr. 458 af 8. maj 2013, om Statens Kunstfonds virksomhed.
 Selve beregningen og udbetalingen af hædersydelserne varetages på nuværende tidspunkt af Statens Administration efter Administrationsaftalen mellem Kulturstyrelsen og Statens Administration om administration af statslån samt beregning og efterregulering af hædersydelser fra januar 2015.
 Selve afgørelsen om tildeling af en hædersydelse træffes af Statens Kunstfonds Repræsentantskab, og kan ikke påklages til en anden administrativ myndighed.
I forbindelse med Statens Administrations beregning og udbetaling af hædersydelserne træffes der ikke egentlige afgørelser, og der er derfor ikke etableret en særskilt klageadgang.
Skulle Statens Administration modtage en klage, som vedrører indholdet af den afgørelse om tildeling af hædersydelser, sendes denne til Slots- og Kulturstyrelsen, som besvarer klagen.
Klager over Statens Administrations udøvelse af sagsbehandlingen bliver behandlet af Finansministeriet.
3.1.6.2.2. Overvejelser og lovforslagets indhold Som led i regeringens beslutning om at flytte statslige arbejdspladser, jf. afsnit 1 og 2, foreslås det at overføre beregningen og udbetalingen af hædersydelser efter lov om Statens Kunstfonds virksomhed fra Statens Administration til Udbetaling Danmark.
 Lovforslaget indeholder på den baggrund de ændringer, der er nødvendige for, at de opgaver, der hidtil er blevet varetaget af Statens Administration, kan overføres til Udbetaling Danmark.
3.1.6.3. Støtte til fredede og bevaringsværdige bygninger 3.1.6.3.1. Gældende ret Efter § 17, stk. 1, i lov nr. 213 af 23. maj 1979, om bygningsfredning medvirkede Statens Bygningsfredningsfond ved løsning af særlige frednings- og bevaringsopgaver.
Fonden kunne således yde lån i forbindelse med varetagelsen af denne opgave.
Statens Bygningsfredningsfond blev nedlagt ved lov nr. 428 af 10. juni 1997, om ændring af bygningsfredningsloven.
Statens Bygningsfonds støtteordning blev sammenlagt med Naturstyrelsens støtteordning, og det var herefter den daværende miljø- og energiminister som kunne yde støtte, herunder lån, til de fredede og bevaringsværdige bygninger.
Kulturministeren kan efter § 16, stk. 1, i lov om bygningsfredning og bevaring af bygninger og bymiljøer, jf. lovbekendtgørelse nr. 970 af 28. august 2014, yde støtte til bygningsarbejder på fredede bygninger.
Denne støtte kan ydes som lån, jf. § 16, stk. 2, i samme lov.
Denne kompetence er nu delegeret til Slots- og Kulturstyrelsen (tidligere til Kulturstyrelsen og til Kulturarvsstyrelsen), jf. § 9, stk. 1, nr. 16 og nr. 23, i bekendtgørelse nr. 1442 af 12. december 2010 om henlæggelse af opgaver og beføjelser til Kulturarvsstyrelsen.
 Lånene, som er ydet efter § 16, stk. 1, jf. stk. 2, i lov om bygningsfredning og bevaring af bygninger og bymiljøer, eller som er ydet af Statens Bygningsfredningsfond, jf. § 17, stk. 1, i lov nr. 213 af 23. maj 1979, om bygningsfredning, administreres på nuværende tidspunkt af Statens Administration efter Administrationsaftalen mellem Kulturstyrelsen og Statens Administration om administration af statslån samt beregning og efterregulering af hædersydelser fra januar 2015.
 Afgørelser truffet af Slots- og Kulturstyrelsen i henhold til bekendtgørelse nr. 1442 af 12. december 2010 om henlæggelse af opgaver og beføjelser til Kulturarvsstyrelsen kan påklages til kulturministeren, jf. bekendtgørelsens § 12, stk. 1. Klagefristen til Kulturministeriet for Slots- og Kulturstyrelsens afgørelser, som er truffet i henhold til bekendtgørelsens § 9, er 4 uger fra den dag, afgørelsen er meddelt den pågældende, jf. bekendtgørelsens § 12, stk. 5.
Statens Administration træffer ikke afgørelse i forbindelse med udbetaling og administration af lånene og der er således ikke etableret en særskilt klageadgang.
Skulle Statens Administration modtage en klage, som vedrører indholdet af den afgørelse Slots- og Kulturstyrelsen har truffet, sendes denne til Slots- og Kulturstyrelsen, som behandler klagen.
Klager over Statens Administrations udøvelse af sagsbehandlingen bliver behandlet af Finansministeriet.
3.1.6.3.2. Overvejelser og lovforslagets indhold Som led i regeringens beslutning om at flytte statslige arbejdspladser, jf. afsnit 1 og 2, foreslås det at overføre administrationen af lån ydet efter § 16, stk. 1, jf. stk. 2, i lov om bygningsfredning og bevaring af bygninger og bymiljøer, og af lån ydet af Statens Bygningsfredningsfond, jf. § 17, stk. 1, i lov nr. 213 af 23. maj 1979 om bygningsfredning, fra Statens Administration til Udbetaling Danmark.
 Lovforslaget indeholder på den baggrund de ændringer, der er nødvendige for, at de opgaver, der hidtil er blevet varetaget af Statens Administration, kan overføres til Udbetaling Danmark.
 Der henvises til de almindelige bemærkninger, afsnit 3.1.13. om klageregler efter overflytning af opgaver til Udbetaling Danmark.
3.1.7. Områder under Miljø- og Fødevareministeriets ressort 3.1.7.1. Låne- og garantiordninger på jordbrugs- og fiskeriområdet 3.1.7.1.1. Gældende ret Efter gældende regler i § 68 i lov om arbejderboliger, § 25 i jordfordelingsloven, § 8 b i lov om Kongeriget Danmarks Fiskeribank, § 22 i lov om refinansiering af realkreditlån i landbrugsejendomme, § 11 i lov om statsgaranti for gældssanering til jordbrugere, § 18 i lov om visse landdistriktsrelaterede tilskudsordninger, § 9 i lov om strukturforanstaltninger vedrørende fiskerisektoren, § 16 i lov om støtte til jordbrugets strukturudvikling og til økologisk produktion inden for jordbrug og fiskeri m.v. og § 19 i lov om støtte til miljøforbedrende investeringer i mindre landbrug m.v. kan ministeren henlægge sine beføjelser efter loven, herunder administrationen af de enkelte ordninger, til andre statslige myndigheder.
 Statens Administration administrerer på den baggrund følgende låne- og garantiordninger:
 3.1.7.1.1.1. Landarbejderboliger m.v.
Efter lov om arbejderboliger på landet administreres en portefølje af 2-terminers statslån, som er ydet som støtte til etablering af landarbejderboliger, jf. lovbekendtgørelse nr. 1747 af 14. december 2015. Administrationen omfatter bl.a. håndtering af ejerskifte, manglende opfyldelse af vilkår for lån, indfrielser af lån, anmodninger om tilladelse til relaksation eller ekspropriation ved frasalg af jord, tillægspantsætning og håndtering af tinglysningsekspeditioner i forbindelse hermed.
Endvidere varetages den indledende korrespondance i inkassosager, dødsbobehandling, tvangsauktioner m.v.
3.1.7.1.1.2. Statslån og jordrente på jordbrugsområdet (statshusmandsbrug) Administration af portefølje af statslån og jordrente i forbindelse med etablering af mindre landbrug eller til køb af suppleringsjord, jf. lovbekendtgørelse nr. 1707 af 14. december 2015. Administrationen omfatter bl.a. håndtering af ejerskifte, manglende opfyldelse af lånevilkår, indfrielser, herunder afløsning af jordrenteforpligtelsen og fastsættelse af jordrenten, anmodninger om tilladelse til relaksation eller ekspropriation ved frasalg af jord, tillægspantsætning og håndtering af tinglysningsekspeditioner i forbindelse hermed.
Endvidere varetages den indledende korrespondance i inkassosager, dødsbobehandling, tvangsauktioner m.v.
3.1.7.1.1.3. Fiskerilån Kongeriget Danmarks Fiskeribank, som havde til formål at yde lån til dansk fiskeri og akvakultur, blev nedlagt med virkning fra udgangen af 2008, jf. lov nr. 1393 af 21. december 2005 om ændring af lov om Kongeriget Danmarks Fiskeribank (afvikling og nedlæggelse m.v. af Kongeriget Danmarks Fiskeribank). I den forbindelse overgik administrationen af bankens aktiver og passiver til staten, nu Statens Administration.
 Administrationen omfatter opkrævning af terminsydelser og opfølgning, hvis der ikke bliver betalt rettidigt, beregning af rente for variabelt forrentede lån, kvittering af pantebreve for lån der bliver indfriet, udsendelse af indfrielsesopgørelser enten som obligations- eller kontantindfrielse hvis låntager ønsker at indfri lånet før udløb, ekspedition af ansøgninger om gældsovertagelse, kvotesalg, overførsel af lån til andet fartøj, betaling af forsikringspræmier i henhold til overenskomst med forsikringsselskaberne, sikre tilsyn med fartøjer i tilfælde af konkurs eller hvor ejere opgiver fartøjet, samarbejde med vurderingsinspektør, bevilge henstand med terminsydelser efter ansøgning, opfølgning i sager med henstand, og nødlidende sager: inkasso, rekonstruktion, konkurs, tvangsauktion, bogføring, regnskabsaflæggelse.
3.1.7.1.1.4. Landbrugets refinansieringsordning I 1989-90 gennemførtes en refinansiering af realkreditlån m.v. i landbrugsejendomme, jf. lovbekendtgørelse nr. 1694 af 14. december 2015. Den resterende portefølje omfatter pt. henholdsvis grønne obligationer på aktivsiden og altovervejende jordbrugsindekslån på passivsiden.
De grønne obligationer sælges løbende i forbindelse med indfrielse af grønne lån ved ejerskifte.
Herudover administreres den løbende betaling på de resterende overtagne 2-4 terminers jordbrugslån.
3.1.7.1.1.5. Statsgaranterede gældssaneringslån Statens Administration administrerer en mindre restportefølje af indfriede statsgarantier oprindeligt ydet primært som gældssaneringslån i DLR Kredit A/S i henhold til lov om statsgaranti for gældssanering til jordbrugere, jf. lovbekendtgørelse nr. 1693 af 14. december 2015. Restfordringerne er opstået i forbindelse med indgåelse af frivillige afviklingsordninger eller etablering af indefrysning/spærreprioriteter med henblik på at minimere statskassens tab.
Enkelte ekspeditioner er primært relateret til ejerskifte.
3.1.7.1.1.6. Statsgaranterede etableringslån til yngre jordbrugere I yngre jordbruger-ordningen blev der stillet statsgaranti for realkreditlån til nyetablerede jordbrugere.
Ordningen med statsgaranti for lån til yngre jordbrugere ophørte pr. 1. januar 2012, jf. lov nr. 159 af 14. juni 2011 om nedlæggelse af yngre jordbruger-ordningen.
Administrationen af porteføljen af statsgarantier omfatter primært behandling af anmodninger om vedståelser af statsgarantien i forbindelse med ansøgninger om tilbagerykning i forbindelse med investeringer og låneomlægninger, relaksationer ved frasalg af jord og lignende.
Herudover indebærer administrationen af nødlidende sager typisk i relation til en konkurs eller betalingsstandsning og omfatter bl.a. stillingtagen til frit salg uden fuld dækning, tvangsauktioner, frivillige gældsordninger, herunder rekonstruktioner m.v., hvor gældsredning er hovedhensynet.
3.1.7.1.1.7. Yngre fiskeres førstegangsetablering Støtte til yngre fiskeres førstegangsetablering varetages i henhold til bekendtgørelse nr. 1149 af 1. december 2008 af Økonomistyrelsen, nu Statens Administration.
 Administrationen indebærer opkrævning af terminsydelser og opfølgning, hvis der ikke bliver betalt rettidigt, kvittering af pantebreve for lån, der bliver indfriet, udsendelse af indfrielsesopgørelser enten som obligations- eller kontantindfrielse hvis låntager ønsker at indfri lånet før udløb, ekspedition af ansøgninger om kvotesalg, overførsel af lån til andet fartøj, betaling af forsikringspræmier i henhold til overenskomst med forsikringsselskaberne, sikre tilsyn med fartøjer i tilfælde af konkurs eller hvor ejere opgiver fartøjet, samarbejde med vurderingsinspektør, bevilge henstand med terminsydelser efter ansøgning, opfølgning i sager med henstand, og nødlidende sager: inkasso, rekonstruktion, konkurs, tvangsauktion, bogføring, regnskabsaflæggelse.
3.1.7.1.1.8. Statsgaranterede forbedringslån Statens Administration administrerer en mindre restportefølje af indfriede forbedringsgarantier, som oprindeligt var stillet for pengeinstitutlån efter lov om støtte til jordbrugets strukturudvikling og til økologisk produktion inden for jordbrug og fiskeri m.v., jf. lovbekendtgørelse nr. 1910 af 14. december 2015. Restfordringerne er f. eks. opstået i forbindelse med indgåelse af efterfølgende frivillige afviklingsordninger, eller fordringen er indefrosset (spærreprioritet) med henblik på at minimere statskassens tab.
Enkelte ekspeditioner er primært relateret til ejerskifte.
3.1.7.1.1.9. Statsgaranterede lån til miljøforbedrende investeringer Statens Administration administrerer en mindre restportefølje af indfriede statsgarantier for tidligere ydede lån til miljøforbedrende investeringer optaget i pengeinstitutter efter lov om støtte til miljøforbedrende investeringer i mindre landbrug, jf. lovbekendtgørelse nr. 1696 af 14. december 2015. Restfordringerne er f.eks. opstået i forbindelse med indgåelse af efterfølgende frivillige afviklingsordninger med henblik på at minimere statskassens tab.
Enkelte ekspeditioner er primært relateret til ejerskifte.
3.1.7.1.1.10. Særligt vedrørende klageadgangen på jordbrugs- og fiskeriområdet I lovgivningen vedrørende de enkelte ordninger er der fastsat regler, der regulerer muligheden for at klage over de afgørelser, som Statens Administration træffer vedrørende ansøgning om gældsovertagelse, ændring af lånevilkår, kvotesalg, overførsel af lån til andet fartøj, henstand med terminsydelser, indfrielse af lån/indløsning af lån, fornyelse af løsørepantebreve, relaksationer, rettighedsbegrænsninger og vedståelser af statsgaranti over for realkreditinstitutter.
Der kan således i dag klages over visse afgørelser til miljø- og fødevareministeren for så vidt angår låneordningen til fiskere, jf. lovbekendtgørelse nr. 1848 af 14. december 2015, landbrugets refinansieringsordning, jf. lovbekendtgørelse nr. 1694 af 14. december 2015, og statsgaranterede yngre jordbruger-, forbedrings- og miljøforbedrende lån, jf. lovbekendtgørelse nr. 1812 af 14. december, lovbekendtgørelse nr. 1910 af 14. december 2015 og lovbekendtgørelse nr. 1696 af 14. december 2015.
 På Miljø- og Fødevareministeriets område er klageadgangen derimod i dag afskåret for så vidt angår afgørelser, som Statens Administration træffer, vedrørende landarbejderboliger, jf. lovbekendtgørelse nr. 1747 af 14. december 2015, statslån og jordrente på jordbrugsområdet (statshusmandsbrug), jf. lovbekendtgørelse nr. 1707 af 14. december 2015, statsgarantier for gældssanering til jordbrugere, jf. lovebekendtgørelse nr. 1693 af 14. december 2015 og støtte til yngre fiskeres førstegangsetablering, jf. lovbekendtgørelse nr. 1846 af 14. december 2015.
3.1.7.1.2. Overvejelser og lovforslagets indhold Som led i regeringens beslutning om at flytte statslige arbejdspladser, jf. afsnit 1 og 2, foreslås det at overføre administrationen af en række låne- og garantiordninger fra Statens Administration til Udbetaling Danmark.
Det drejer sig om lån til landarbejderboliger, statslån og jordrente på jordbrugsområdet (statshusmandsbrug), landbrugets refinansieringsordning, statsgaranterede gældssaneringslån, statsgaranterede etableringslån til yngre jordbrugere, statsgaranterede forbedrings- og miljøforbedrende lån og fiskerilån, herunder støtte til yngre fiskeres førstegangsetablering.
Adgangen til at påklage afgørelser truffet af Statens Administration foreslås videreført i det omfang, det var muligt at påklage afgørelserne efter de hidtil gældende regler.
Det betyder, at der fortsat vil være klageadgang til miljø- og fødevareministeren for så vidt angår afgørelser, der træffes af Udbetaling Danmark, vedrørende låneordningen til fiskere, jf. lovforslagets § 28, landbrugets refinansieringsordning, jf. lovforslagets § 29, og statsgaranterede yngre jordbruger-, forbedrings- og miljøforbedrende lån, jf. lovforslagets §§ 31, 33 og 34. Klageadgangen vil - som hidtil - være afskåret for så vidt angår de afgørelser, som Statens Administration træffer vedrørende landarbejderboliger, statslån og jordrente på jordbrugsområdet (statshusmandsbrug), statsgarantier for gældssanering til jordbrugere og støtte til yngre fiskeres førstegangsetablering, jf. lovforslagets §§ 26, 27, 30 og 32.
 Der henvises til de almindelige bemærkninger, afsnit 3.1.13. om klageregler efter overflytning af opgaver til Udbetaling Danmark.
3.1.7.2. Værditabsordningen 3.1.7.2.1. Gældende ret Da værditabsloven blev vedtaget i 1993, blev det muligt for boligejere at få fremskyndet en offentlig finansieret oprydning mod en mindre egenbetaling.
Værditabsordningen blev i 1999 sat ind som et selvstændigt kapitel 4 i jordforureningsloven.
I lovens § 37 er der en bemyndigelse til ministeren til at fastsætte nærmere regler for blandt andet Statens Administrations behandling af sager efter værditabsordningen, hvilket er udnyttet i bekendtgørelse nr. 1433 af 13. december 2006 om behandling af sager efter kapitel 4 om værditabsordningen for boligejere m.v. i lov om forurenet jord.
Statens Administration varetager den økonomiske administration af værditabsordningens årlige bevilling på finansloven.
Det indebærer, at Statens Administration står for disponering af midler til undersøgelser og oprydning, opkrævning af egenbetaling herunder modtagelse af betalinger, udbetaling af de beløb der er disponeret til dækning af regionernes afholdte udgifter, udarbejdelse af statistik og bilagskontrol.
Ordningen har en kompliceret regnskabsmæssig struktur med både regionerne, Statens Administration, Miljø- og Fødevareministeriet, tilskudsmodtager (grundejer) og evt. pengeinstitut som parter.
 Statens Administration har ikke truffet afgørelser i forbindelse med administrationen af værditabs- og låneordningerne, og der har derfor ikke været fastsat en særskilt klageadgang.
3.1.7.2.2. Overvejelser og lovforslagets indhold Som led i regeringens beslutning om at flytte statslige arbejdspladser, jf. afsnit 1 og 2, foreslås det, at der indsættes en ny bestemmelse i jordforureningsloven, hvoraf det fremgår, at Udbetaling Danmark varetager administrationen af den årlige bevilling på finansloven til værditabsordningen.
Desuden foreslås det, at ministeren bemyndiges til at fastsætte regler for Udbetaling Danmarks administration af ordningen.
Det er hensigten, at den foreslåede bemyndigelse udnyttes til at gennemføre en justering af bekendtgørelse nr. 1433/ 2006 om behandling af sager efter kapitel 4 om værditabsordningen for boligejere m.v. i lov om forurenet jord.
Der vil ikke blive etableret klageadgang fremover, idet Udbetaling Danmark ikke vil komme til at træffe afgørelser, men alene skal stå for administration af værditabs- og låneordningerne.
Det vil fortsat være regionen, der træffer afgørelse om, hvorvidt ejendommen er omfattet af værditabsordningen og i hvilket omfang, der skal ryddes op.
Disse afgørelser kan i øvrigt ikke påklages, jf. § 25 i jordforureningsloven.
 Der henvises til de almindelige bemærkninger, afsnit 3.1.13. om klageregler efter overflytning af opgaver til Udbetaling Danmark.
3.1.8. Områder under Ministeriet for Børn, Undervisning og Ligestillings ressort 3.1.8.1. Lån til institutionsformål 3.1.8.1.1. Gældende ret Efter § 15, stk. 8 og 9, i lov om institutioner for erhvervsrettet uddannelse og § 30, stk. 6 og 7, i lov om institutioner for almengymnasiale uddannelser og almen voksenuddannelse m.v. kan ministeren for børn, undervisning og ligestilling yde lån til institutioner, der efter ministerens skøn er kommet i en særlig vanskelig økonomisk situation.
Lånene er betinget af, at institutionen følger ministerens krav til omlægning af institutionens virksomhed med henblik på genopretning af institutionens økonomi.
Der kan endvidere ydes lån i forbindelse med sammenlægning eller spaltning af institutioner.
Efter § 30, stk. 7, i lov om institutioner for almengymnasiale uddannelser og almen voksenuddannelse m.v. kan der endvidere ydes lån, hvis en institution efter pålæg fra ministeren for børn, undervisning og ligestilling efter lovens § 9, stk. 2, optager alle eller en del af eleverne eller kursisterne fra et nedlagt uddannelsessted.
 Det er aktuelt kun muligheden for at yde lån til institutioner, der efter ministerens skøn er kommet i en særlig vanskelig økonomisk situation, der bruges.
Ordningen giver ministeren for børn, undervisning og ligestilling mulighed for ved långivning at sikre opretholdelsen af institutioner, der er i en særlig vanskelig økonomisk situation.
Det skal ses på baggrund af, at institutionernes udbud af uddannelserne er det offentlige tilbud herom, hvorfor ministeren har en forpligtelse til at sikre en hensigtsmæssig landsomfattende eller regional planlægning til opfyldelse af konstaterede eller forventede behov for sådanne institutioner.
Institutioner, der bevilges sådanne likviditetslån, bliver underlagt et skærpet tilsyn, hvilket indebærer, at institutionen løbende skal afrapportere overfor Styrelsen for Undervisning og Kvalitet om både den løbende implementering af genopretningsplanen samt om den økonomiske og likviditetsmæssige udvikling.
Styrelsen følger således nøje med i institutionens udvikling.
I den forbindelse er det af afgørelse betydning, at styrelsen har mulighed for at yde henstand med et afdrag og/eller ændre afdragsprofil på likviditetslån ud fra en konkret vurdering af institutionens likviditetsmæssige situation.
 I forbindelse med genopretningen af institutionen og tilbagebetalingen af likviditetslån, kan der hen over året blive akkumuleret for lidt likviditet, der bevirker, at et afdrag ikke kan betales til terminen, men først senere på året, hvor der er akkumuleret tilstrækkelig likviditet til at betale afdrag, ligesom genopretningsplanens implementering kan skulle foretages over en længere årrække end først forudsat, hvorved afdragsprofilen vil skulle udstrækkes over flere år end forudsat for at generere tilstrækkelig likviditet til at kunne afdrage.
Styrelsen anvender således i det løbende arbejde med genopretning af institutionsdriften på institutioner med alvorlige økonomiske udfordringer henstand og ændring af afdragsprofil som aktive instrumenter.
Administrationen af de lån, der ydes, og de regnskabsmæssige opgaver i forbindelse med lånene, varetages i dag af Statens Administration i henhold til en administrationsaftale mellem Statens Administration og Ministeriet for Børn, Undervisning og Ligestilling (Styrelsen for Undervisning og Kvalitet). Styrelsen udarbejder gældsbreve samt eventuelle allonger til gældsbreve og overdrager originaldokumenterne til Statens Administration.
 Styrelsen har ansvaret for straks at orientere Statens Administration, hvis Styrelsen for Undervisning og Kvalitet grundet institutionens økonomiske situation giver udsættelse med indbetaling af rater på en institutions lån inden for samme finansår eller efterfølgende finansår.
Det er muligt at klage til Ministeriet for Børn, Undervisning og Ligestilling (Styrelsen for Undervisning og Kvalitet) over de afgørelser, som Statens Administration træffer på vegne af ministeriet, i medfør af den ulovbestemte klageadgang.
I praksis er denne klageadgang ikke blevet benyttet.
Baggrunden herfor er, at de pågældende institutioner som nævnt er undergivet skærpet tilsyn og således løbende er i dialog med Styrelsen for Undervisning og Kvalitet.
Skulle Statens Administration modtage en klage, som vedrører indholdet af den afgørelse, som Ministeriet for Børn, Undervisning og Ligestilling (Styrelsen for Undervisning og Kvalitet) har truffet, sendes denne til Ministeriet for Børn, Undervisning og Ligestilling (Styrelsen for Undervisning og Kvalitet), som behandler klagen.
3.1.8.1.2. Overvejelser og lovforslagets indhold Som led i regeringens beslutning om at flytte statslige arbejdspladser, jf. afsnit 1 og 2, foreslås det at overføre forvaltningen af de lån, der ydes eller er ydet af ministeren for børn, undervisning og ligestilling i henhold til § 15, stk. 8 og 9, i lov om institutioner for erhvervsrettet uddannelse og § 30, stk. 6 og 7, i lov om institutioner for almengymnasiale uddannelser og almen voksenuddannelse m.v. fra Statens Finansservicecenter i Statens Administration til Udbetaling Danmark, der således fremadrettet skal varetage de opgaver som i dag er omfattet af administrationsaftale mellem Statens Administration og Ministeriet for Børn, Undervisning og Ligestilling.
Det foreslås, at Udbetaling Danmark fremover varetager administrative opgaver af finansiel og regnskabsmæssig karakter vedrørende lånene.
Som det gør sig gældende i dag, vil styrelsen også fremover straks skulle orientere Udbetaling Danmark, hvis styrelsen grundet institutionens økonomiske situation giver udsættelse med indbetaling af rater på en institutions lån inden for samme finansår eller efterfølgende finansår eller ændrer institutionens afdragsprofil.
Der vil i henhold til lovforslaget fremadrettet ikke være klageadgang til Ministeriet for Børn, Undervisning og Ligestilling (Styrelsen for Undervisning og Kvalitet), da der ikke består et over/underordnelsesforhold mellem Udbetaling Danmark og Ministeriet for Børn, Undervisning og Ligestilling.
Da Udbetaling Danmark alene skal træffe afgørelser i forbindelse med administration af lånene og ikke i forbindelse med vilkårene for det skærpede tilsyn m.m., vurderes det ikke nødvendigt at indføre en særskilt klageadgang til ministeriet.
 Der henvises til de almindelige bemærkninger, afsnit 3.1.13. om klageregler efter overflytning af opgaver til Udbetaling Danmark.
3.1.8.2. Pantsikrede tilskud til bygge- og anlægsprojekter og køb af fast ejendom i Sydslesvig 3.1.8.2.1. Gældende ret Efter § 14 i lov om Sydslesvigudvalget og visse tilskudsordninger for det danske mindretal i Sydslesvig kan Sydslesvigudvalget yde tilskud til bygge- og anlægsprojekter og køb af fast ejendom i Sydslesvig med henblik på at tilvejebringe de fysiske rammer for mindretallets foreninger, organisationer m.v.
Sydslesvigudvalget sørger for, at de ydede tilskud sikres ved pant efter den i Forbundsreplikken Tyskland gældende lovgivning.
Eventuelle omkostninger herved afholdes af tilskudsmodtageren.
Tilskuddene skal tilbagebetales ved formålets forfald.
De ydede tilskud henstår rente- og afdragsfrit, så længe det formål, hvortil tilskuddet er ydet, eksisterer.
Ved formålets forfald tilbageføres de sikrede midler til Sydslesvigudvalget, der træffer beslutning om, hvordan de sikrede midler skal genanvendes til et andet formål inden for lovens rammer.
 Sydslesvigudvalget er nedsat af ministeren for børn, undervisning og ligestilling og består af 7 medlemmer valgt af Folketinget.
 Statens Administration har hidtil i samarbejde med Sydslesvigudvalget varetaget administrationen af de pantsikrede krav med hjemmel i forarbejderne til lov nr. 287 af 29. marts 2010, og efter vedtagelsen af lov nr. 130 af 16. februar 2016 med hjemmel i lovens § 14, stk. 4, samt en administrationsaftale mellem Ministeriet for Børn, Undervisning og Ligestilling og Statens Administration.
 Ansvaret for alle afgørelser vedrørende de pantsikrede tilskud ligger entydigt hos Sydslesvigudvalget, så Statens Administrations opgave er af teknisk og administrativ karakter.
 Sydslesvigudvalgets afgørelser kan i henhold til lovens § 5, stk. 3, ikke påklages til anden administrativ myndighed.
 Der henvises til de almindelige bemærkninger, afsnit 3.1.13. om klageregler efter overflytning af opgaver til Udbetaling Danmark.
3.1.8.2.2. Overvejelser og lovforslagets indhold Som led i regeringens beslutning om at flytte statslige arbejdspladser, jf. afsnit 1 og 2, foreslås det at overføre forvaltningen af de pantsikrede tilskud, der ydes eller er ydet af Sydslesvigudvalget i henhold til § 14 i lov om Sydslesvigudvalget og tilskudsordninger på undervisningsministerens område for det danske mindretal i Sydslesvig fra Statens Administration til Udbetaling Danmark, der således fremadrettet skal varetage de opgaver som i dag er omfattet af administrationsaftale mellem Statens Administration og Ministeriet for Børn, Undervisning og Ligestilling.
 Det foreslås, at Udbetaling Danmark fremover varetager administrative opgaver vedrørende de pantsikrede krav i overensstemmelse med den hidtidige ordning, hvorefter at alle afgørelser vedrørende de pantsikrede krav entydigt ligger hos Sydslesvigudvalget, mens Udbetaling Danmarks opgave er af ren teknisk og administrativ karakter.
3.1.8.3. Lån med pant i fast ejendom samt lån sikret ved gældsbreve 3.1.8.3.1. Gældende ret Ministeriet for Børn, Undervisning og Ligestilling har ansvaret for en række lån, der er ydet af Hypotekbanken med garantistillelse af ministeriet, en række 4 procent rente/afdragsfrie statslån, der er ydet til uddannelsesinstitutioner, samt lån, der er overdraget til ministeriet fra de tidligere amtskommuner i forbindelse med delingsaftalen ved kommunalreformen.
Der ydes ikke længere sådanne lån.
Administrationen af de lån, der er ydet, og de regnskabsmæssige opgaver i forbindelse med lånene, varetages i dag af Statens Administration i henhold til en administrationsaftale mellem Statens Administration og Ministeriet for Børn, Undervisning og Ligestilling.
Det er muligt at klage til Ministeriet for Børn, Undervisning og Ligestilling (Styrelsen for Undervisning og Kvalitet) over de afgørelser, som Statens Administration træffer på vegne af ministeriet, i medfør af den ulovbestemte klageadgang.
I praksis er denne klageadgang ikke blevet benyttet.
Skulle Statens Administration modtage en klage, som vedrører indholdet af den afgørelse, som Ministeriet for Børn, Undervisning og Ligestilling (Styrelsen for Undervisning og Kvalitet) har truffet, sendes denne til Ministeriet for Børn, Undervisning og Ligestilling (Styrelsen for Undervisning og Kvalitet), som besvarer klagen.
3.1.8.3.2. Overvejelser og lovforslagets indhold Som led i regeringens beslutning om at flytte statslige arbejdspladser, jf. afsnit 1 og 2, foreslås det at overføre forvaltningen af lån, der er ydet af Hypotekbanken med garantistillelse af ministeriet, 4 procent rente/afdragsfrie statslån, der er ydet til uddannelsesinstitutioner samt lån, der er overdraget til Ministeriet for Børn, Undervisning og Ligestilling fra de tidligere amtskommuner i forbindelse med delingsaftalen ved kommunalreformen fra Statens Administration til Udbetaling Danmark, der således fremadrettet skal varetage de opgaver som i dag er omfattet af administrationsaftale mellem Statens Administration og Ministeriet for Børn, Undervisning og Ligestilling.
 Det foreslås, at Udbetaling Danmark fremover varetager administrative opgaver af finansiel og regnskabsmæssig karakter vedrørende lånene.
Der vil i henhold til lovforslaget fremadrettet ikke være klageadgang til Ministeriet for Børn, Undervisning og Ligestilling, da der ikke består et over/underordnelsesforhold mellem Udbetaling Danmark og Ministeriet for Børn, Undervisning og Ligestilling.
Da Udbetaling Danmark alene skal træffe afgørelser i forbindelse med administration af lånene, vurderes det ikke nødvendigt at indføre en særskilt klageadgang til ministeriet.
 Der henvises til de almindelige bemærkninger, afsnit 3.1.13. om klageregler efter overflytning af opgaver til Udbetaling Danmark.
3.1.9 Områder under Skatteministeriets ressort 3.1.9.1. Statsgaranterede studielån 3.1.9.1.1. Gældende ret Uddannelsesstøtte i form af statsgaranti i forbindelse med uddannelsessøgendes lån i pengeinstitutter blev ydet til og med juli 1993. Siden da er der ikke ydet nye garantier for sådanne lån.
Der består dog stadig en opgave med kontrol med den finansielle afvikling af disse garantiforhold.
Efter § 1, stk. 1, i lov om statsgaranterede studielån administrerer restanceinddrivelsesmyndigheden, det vil sige SKAT, statens garantiforpligtelse for statsgaranterede studielån.
I medfør af § 1 a kan et statsgaranteret studielån efter anmodning overføres til Statens Administration, og skatteministeren kan i medfør af stk. 2 fastsætte regler for administrationen af studielån, der overføres til Statens Administration, samt regler om rente, rykkergebyr og ekspeditionsgebyrer, klageadgang og klagefrist.
Skatteministeren har i bekendtgørelse nr. 1592 af 13. december 2007 om administration af statsgaranterede studielån, der overføres til Økonomistyrelsen, fastsat nærmere regler om administrationen, mens der i bekendtgørelse nr. 1467 af 20. december 2005 om forskellige rentesatser på studiegældsområdet er fastsat nærmere regler om renter.
I sidstnævnte bekendtgørelse bestemmes i § 5, at inddrivelsesdirektøren i SKAT kan fastsætte bl.a. renter af indfriede statsgaranterede studielån efter § 4, stk. 2, i lov om statsgaranterede studielån.
Dette er senest sket i bekendtgørelse nr. 1488 af 4. december 2015 om forskellige rentesatser på studiegældsområdet for første halvår af 2016. Bekendtgørelse nr. 1591 af 13. december 2007 om statsgaranterede studielån indeholder nærmere regler om restanceinddrivelsesmyndighedens opgavevaretagelse.
 Ved § 12 i lov nr. 649 af 12. juni 2013 blev § 8 a i lov om statsgaranterede studielån om Landsskatterettens behandling af klager ændret, idet Økonomistyrelsen blev ændret til Statens Administration som følge af denne myndigheds overtagelse af opgaven, men der blev ved en fejl ikke samtidig ændret i de øvrige bestemmelser i lov om statsgaranterede studielån med en omtale af Økonomistyrelsen.
 Der er i bekendtgørelse nr. 1592 af 13. december 2007 om administration af statsgaranterede studielån, der overføres til Økonomistyrelsen, også henvist til Økonomistyrelsen og ikke til Statens Administration.
3.1.9.1.2. Overvejelser og lovforslagets indhold Det foreslås, at de opgaver, der i dag varetages af Statens Administration på dette område, overføres fra Statens Administration til Udbetaling Danmark.
 Lovforslaget indeholder på den baggrund de ændringer, der er nødvendige, for at de opgaver, der hidtil er blevet varetaget af Statens Administration, kan overføres til Udbetaling Danmark.
3.1.10. Områder under Sundheds- og Ældreministeriets ressort 3.1.10.1. Statsgaranti for pengeinstitutters lån til apotekere til overtagelse og etablering samt til flytning og ombygning af apotek, apoteksfilial og apotekerudsalg 3.1.10.1.1. Gældende ret Med § 1, nr. 30, i lov nr. 580 af 4. maj 2015 om ændring af apoteksvirksomhed og lov om tinglysning blev den tidligere adgang i § 71 i lov om apoteksvirksomhed for apotekere til at optage statsgaranterede lån i pengeinstitutter til overtagelse og etablering samt til flytning og ombygning af apotek, apoteksfilial eller apotekerudsalg ophævet med virkning fra 1. juli 2015. I lovens § 3, stk. 3, er det imidlertid fastsat, at for lån ydet inden lovens ikrafttræden finder de hidtil gældende regler og vilkår fortsat anvendelse.
Også for apotekere omfattet af overgangsreglerne i lovens § 3, stk. 4, er det fastsat, at de hidtil gældende regler og vilkår for statsgaranterede lån til apotekere fortsat finder anvendelse.
Det betyder, at personer, der på tidspunktet for lovens ikrafttræden ikke allerede havde bevilling til at drive apotek, men som indgav ansøgning om apotekerbevilling efter § 15, stk. 1, i lov om apoteksvirksomhed inden ændringslovens ikrafttræden, og som er meddelt bevilling eller bevillinger hertil efter lovens ikrafttræden, kan indgive ansøgning om garanti for lån til overtagelse og etablering af det omhandlede apotek, apoteksfilial eller apoteksudsalg.
Også apotekere, som allerede har bevilling til at drive et eller flere apoteker, kan indgive ansøgning om garanti for lån til overtagelse og etablering af apotek, apoteksfilial eller apoteksudsalg.
Det kan de, hvis de inden den 1. juli 2015 søgte om at få bevilling til at drive yderligere et eller flere apoteker efter § 15, stk. 2, i lov om apoteksvirksomhed, og har fået bevilling eller bevillinger hertil efter lovens ikrafttræden.
 Af lovens bemærkninger fremgår det i pkt. 7.2, at Statens forpligtelser i forhold til allerede afgivne statsgarantier for apotekeres lån forbliver uændrede.  Det forudsættes således, at ordningen administreres af en statslig myndighed.
Af Lægemiddelstyrelsens Vejledning om ansøgning - statsgaranti til apotekere fremgår det bl.a., at Statens Administration varetager administrationen af lånene efter styrelsens stillelse af garanti.
Vilkår for denne administration er beskrevet i Administrationsaftale mellem Sundhedsstyrelsen og Statens Administration juni 2012.
Heraf fremgår det blandt andet, at parterne udveksler de nødvendige oplysninger for administrationen.
Lægemiddelstyrelsen registrerer udstedte tilsagn, mens Statens Administration blandt andet har til opgave at påse, at regnskabsoplysningerne er korrekte.
Det fremgår tillige, at Statens Administration ved årsafslutning indberetter summen af de udestående garantier til statsregnskabet (§ 16.45.03) med kopi til Lægemiddelstyrelsen.
 Endelig fremgår det, at klager over Statens Administrations udøvelse af sagsbehandlingen behandles af Finansministeriet.
3.1.10.1.2. Overvejelser og lovforslagets indhold Som led i regeringens beslutning om at flytte statslige arbejdspladser, jf. afsnit 1 og 2, foreslås det at overføre følgende opgaver fra Statens Administration til Udbetaling Danmark.
Inden for Sundheds- og Ældreministeriets ressort drejer det sig om administrationen af statsgaranti stillet af Lægemiddelstyrelsen for pengeinstitutters lån til danske apotekere til etablering, flytning eller ombygning af apotek, apoteksfilial eller apoteksudsalg, herunder inventaranskaffelser som for eksempel robot.
Da der er tale om en garantiordning, der er ophævet i den forstand, at der ikke længere er adgang til optagelse af nye statsgaranterede lån efter apotekerloven, er ordningen ikke længere aktiv, og Lægemiddelstyrelsen træffer således ikke nye afgørelser efter ansøgning fra apotekere om statsgaranteret lån.
Derfor foreslås det, at hele administrationen af allerede udstedte garantier efter ordningen overgår til Udbetaling Danmark.
Det betyder, at Lægemiddelstyrelsen har registreret udstedte tilsagn om stillelse af statsgaranti, mens Udbetaling Danmark blandt andet har til opgave at påse, at regnskabsoplysninger vedrørende disse garantier er korrekte.
Parterne udveksler de til brug herfor nødvendige oplysninger for administrationen.
Der henvises i øvrigt til bemærkninger til lovforslagets § 40, nr. 1 og 2.
3.1.11. Områder under Uddannelses- og Forskningsministeriets ressort 3.1.11.1. Lov om statens uddannelsesstøtte (SU) 3.1.11.1.1. Gældende ret Statens Uddannelsesstøtte (SU) gives til ordinær uddannelse indtil kandidatgrad.
Det følger af § 7 i lov om statens uddannelsesstøtte (SU-loven), jf. lovbekendtgørelse nr. 39 af 16. januar 2014, at SU gives som stipendier, studielån og slutlån, samt tillægsstipendier og supplerende lån.
Ydelser efter SU-lovens § 7 gives som støtte til at dække leveomkostninger og udbetales forud i månedlige rater.
Det følger af SU-lovens afsnit I a, at SU også gives i form af udlandsstipendium og udlandsstudielån, der gives som tilskud til dækning af betalingen af studieafgift til en uddannelsesinstitution i udlandet enten i forbindelse med studieophold som led i en dansk videregående uddannelse eller til en hel uddannelse på kandidatniveau i udlandet.
SU udbetales med foreløbige beløb i støtteåret og med endelige beløb efter støtteårets afslutning, jf.
SU-lovens kapitel 7. Styrelsen for Videregående Uddannelser rejser krav om tilbagebetaling af SU, herunder udlandsstipendium, hvis støtten ikke kan tildeles endeligt, fordi betingelserne for SU ikke er opfyldt.
De rejste krav kan være indkomstkontrolkrav, hvor den uddannelsessøgendes egenindkomst er højere end det beløb den pågældende måtte tjene ved siden af SU.
Styrelsen for Videregående Uddannelser rejser endvidere krav om tilbagebetaling af for meget modtaget SU, herunder udlandsstipendium, hvis støtten ikke kan tildeles endeligt, fordi betingelserne for SU ikke er opfyldt.
 Studielån og slutlån samt statslån, der er givet efter tidligere gældende lovgivning om uddannelsesstøtte, tilbagebetales efter bestemmelser i SU-lovens kapitel 8. Efter SU-lovens § 46 e, stk. 6, forrentes og tilbagebetales udlandsstudielån på samme vilkår som studielån.
Det følger af regler fastsat i medfør af SU-lovens § 41, at Statens Administration varetager administration af og kan træffe afgørelse om opkrævningen af Styrelsen for Videregående Uddannelsers krav om tilbagebetalingen af for meget modtaget SU, jf. kapitel 7, samt tilbagebetalingen af studielån, herunder udlandsstudielån, slutlån og statslån, jf.
SU-lovens kapitel 8. Statens Administrations afgørelser kan påklages til Ankenævnet for Statens Uddannelsesstøtteordninger.
Så snart Styrelsen for Videregående Uddannelser udbetaler lån efter SU-loven eller rejser krav om tilbagebetaling af for meget modtaget SU, overføres lånet eller tilbagebetalingsravet af SU til Statens Administration, der varetager tilbagebetaling af lånene og opkrævningen af tilbagebetalingskravene indtil indfrielse eller misligholdelse.
Opsiges lånet eller tilbagebetalingsravet, overføres det til restanceinddrivelsesmyndigheden til inddrivelse.
Finansministeren er med SU-lovens § 38 bemyndiget til at fastsætte regler om betaling af gebyrer i forbindelse med opkrævning og tilbagebetaling af stats- og studielån og for meget udbetalt uddannelsesstøtte, der er tildelt efter den gældende SU-lov eller efter tidligere gældende regler.
Gebyrerne er fastsat i § 2 i bekendtgørelse nr. 974 af 26. juli 2013 gebyrer for ekspedition af Statens Administrations finansforvaltningsopgaver.
Efter SU-lovens § 43 a, kan uddannelses- og forskningsministeren fastsætte regler om elektronisk kommunikation mellem den uddannelsessøgende eller låntageren og Statens Administration.
Bemyndigelsen er udmøntet i en række bestemmelser i SU-bekendtgørelsen, hvoraf det bl.a. fremgår, at Statens Administration stiller et elektronisk selvbetjeningssystem til rådighed for tilbagebetaling af studielån, slutlån og statslån og tilbagebetaling af for meget modtaget støtte, og at Statens Administration sender afgørelser og meddelelser til debitor eller låntagers digitale postkasse i Offentlig Digital Post.
Det er endvidere fastsat, at anmodning om ændring af tilbagebetaling af for meget modtaget uddannelsesstøtte, studielån, slutlån eller statslån, forespørgsel herom og klage skal ske gennem Statens Administrations selvbetjeningssystem.
Statens Administration kan dog bestemme, i hvilke tilfælde de ovennævnte henvendelser kan indgives i anden form, herunder i papirform.
Det fremgår endvidere af SU-lovens § 39, stk. 6, at Styrelsen for Videregående Uddannelser kan indhente oplysninger fra Statens Administration om stats- og studielån under tilbagebetaling eller inddrivelse, når oplysningerne er nødvendige for at følge ordningen.
Oplysningerne anvendes i forbindelse med dels Styrelsen for Videregående Uddannelsers statistiske publikationer m.v., dels ministerbetjening, herunder i det lovforberedende arbejde.
Der er desuden fastsat regler i SU-loven om, at Statens Administration kan indhente oplysninger om låntagers indkomst af formue fra bl.a. eIndkomstregisteret i forbindelse med administrationen af misligholdt studiegæld.
Endeligt er der fastsat regler om, at den uddannelsessøgende skal angive navn, adresse og personnummer til Statens Administration i forbindelse med henvendelse vedrørende udlandsstipendium og udlandsstudielån.
3.1.11.1.2. Overvejelser og lovforslagets indhold Som led i regeringens beslutning om at flytte statslige arbejdspladser, jf. afsnit 1 og 2, foreslås det at overføre administrationen af følgende ordninger, der har hjemmel i SU-loven:
  Opkrævningen af Styrelsen for Videregående Uddannelsers krav om tilbagebetaling af for meget modtaget SU.
  Tilbagebetaling af studielån, herunder udlandsstudielån, slutlån og statslån.
 Det er hensigten, at Udbetaling Danmark skal have samme beføjelser og varetage de samme opgaver, som i dag varetages i Statens Administration i henhold til SU-loven.
Det foreslås derfor at ændre SU-loven, så de beføjelser, der i dag tillægges Statens Administration, fremover tillægges Udbetaling Danmark.
Dette vil eksempelvis indebære, at Udbetaling Danmarks afgørelser vedrørende tilbagebetaling af studielån, slutlån og statslån og opkrævningen af krav om for meget modtaget SU vil kunne indbringes for Ankenævnet for Statens Uddannelsesstøtteordninger, lige som det i dag er tilfældet med afgørelser truffet af Statens Administration.
I den forbindelse foreslås det, at bemyndigelsesbestemmelserne i SU-loven, hvorefter uddannelses- og forskningsministeren kan fastsætte regler om, at Statens Administration varetager tilbagebetaling af studielån, slutlån og statslån og for meget modtaget SU, ophæves.
I stedet foreslås det, at det fastsættes direkte i SU-loven, at Udbetaling Danmark fremover administrerer tilbagebetaling af studielån, slutlån og statslån og for meget modtaget SU og kan træffe afgørelse om tilbagebetalingen.
Uddannelses- og forskningsministeren foreslås at kunne fastsætte regler om Udbetaling Danmarks administration.
Det kan f.eks. være regler om frister for indbetalinger på lån eller regler om, at Udbetaling Danmark kan kræve de oplysninger, der er nødvendige for deres administration.
Det foreslås endvidere at ophæve SU-lovens bestemmelse om, at Styrelsen for Videregående Uddannelser kan indhente de oplysninger om stats- og studielån, som er nødvendige for at følge ordningen.
Bestemmelsens indhold omfattes i stedet af § 29 i lov om Udbetaling Danmark, som foreslået affattet under § 1, nr. 31.
Med lovforslaget overtager Uddannelses- og Forskningsministeriet ansvaret for styringen af de økonomiske rammer for Udbetaling Danmarks administration af tilbagebetaling af studielån, slutlån og statslån og opkrævningen af krav om tilbagebetaling af for meget modtaget SU.
På den baggrund foreslås det, at ændre SU-lovens § 38, så uddannelses- og forskningsministeren bemyndiges til at fastsætte regler om gebyr vedrørende studie- og statslån og krav om tilbagebetaling af for meget modtaget SU.
Gebyrerne vil på baggrund af indstilling fra Udbetaling Danmarks bestyrelse blive fastsat i overensstemmelse med de regler, der i øvrigt gælder for fastsættelse af gebyrer i staten.
3.1.11.2. Lov om statens voksenuddannelsesstøtte (SVU) 3.1.11.2.1. Gældende ret Statens voksenuddannelsesstøtte (SVU) er en økonomisk støtte, der gives til efter- eller videreuddannelse på folkeskole-, gymnasialt eller videregående niveau.
SVU gives efter lov om statens voksenuddannelsesstøtte (SVU-loven), jf. lovbekendtgørelse nr. 340 af 1. april 2015.
 Det følger af SVU-loven, at uddannelsessøgende skal tilbagebetale udbetalt SVU, hvis betingelserne for SVU ikke er opfyldt.
 Ved lov nr. 275 af 25. marts 2015 (forenkling af ordningen vedrørende statens voksenuddannelsesstøtte), der trådte i kraft den 1. april 2015, blev ministeren for børn, undervisning og ligestilling og uddannelses- og forskningsministeren bemyndiget til efter forhandling med finansministeren at fastsætte regler om, at administration af krav om tilbagebetaling af SVU varetages af Statens Administration.
Styrelsen for Videregående Uddannelser rejser krav om tilbagebetaling af SVU og oversender krav om tilbagebetaling af SVU, der ikke betales, til opkrævning i Statens Administration.
Statens Administration kan træffe afgørelse om tilbagebetaling af SVU.
Afgørelser truffet af Statens Administration kan indbringes for Ankenævnet for Statens Uddannelsesstøtteordninger.
Efter SVU-lovens § 22 a, kan vedkommende ministerier fastsætte regler om digital kommunikation mellem den uddannelsessøgende eller arbejdsgiveren og Statens Administration.
Bestemmelsen er ikke udmøntet.
 Endelig er der fastsat regler i SVU-loven om, at Statens Administration kan indhente og videregive oplysninger om de uddannelsessøgende, der er nødvendige for tilbagebetaling af SVU.
3.1.11.2.2. Overvejelser og lovforslagets indhold Som led i regeringens beslutning om at flytte statslige arbejdspladser, jf. afsnit 1 og 2, foreslås det at overføre administrationen af opkrævningen af Styrelsen for Videregående Uddannelsers krav om tilbagebetaling af SVU fra Statens Administration til Udbetaling Danmark.
Det er hensigten, at Udbetaling Danmark skal have samme beføjelser og varetage de samme opgaver, som i dag varetages i Statens Administration i forhold til opkrævningen af krav om tilbagebetaling af for meget modtaget SVU.
Det foreslås derfor at ændre SVU-loven, så de beføjelser, der i dag tillægges Statens Administration, fremover tillægges Udbetaling Danmark.
Dette vil eksempelvis indebære, at afgørelser vedrørende opkrævningen af krav om tilbagebetaling af SVU, der fremover træffes af Udbetaling Danmark, vil kunne indbringes for Ankenævnet for Statens Uddannelsesstøtteordninger, lige som det i dag er tilfældet med afgørelser truffet af Statens Administration.
Det foreslås i den forbindelse, at bemyndigelsesbestemmelserne i SVU-loven, hvorefter hhv. uddannelses- og forskningsministeren og vedkommende minister kan fastsætte regler om, at Statens Administration varetager tilbagebetaling af for meget modtaget SVU, ophæves.
I stedet foreslås det, at det fastsættes direkte i SVU-loven, at Udbetaling Danmark fremover administrerer tilbagebetaling af for meget modtaget SVU og kan træffe afgørelse om tilbagebetalingen.
Uddannelses- og forskningsministeren og vedkommende minister, foreslås at kunne fastsætte regler om Udbetaling Danmarks administration.
Det kan f.eks. være regler om frister for indbetalinger på lån eller regler om, at Udbetaling Danmark kan kræve de oplysninger, der er nødvendige for deres administration.
3.1.11.3. Lov om uddannelsesopsparing 3.1.11.3.1. Gældende ret Lov om uddannelsesopsparing, jf. lovbekendtgørelse nr. 769 af 17. september 1993, som trådte i kraft den 1. januar 1987, havde til formål at fremme opsparingen og nedbringe gældsætningen.
Staten præmierede opsparing, idet der blev indført en ordning, hvorefter staten præmierede opsparing ved indførelse af en adgang til at oprette uddannelseskonto i et pengeinstitut med det formål at tilvejebringe midler til uddannelse (uddannelseskonto). Det blev forudsat, at pengeinstitutterne kontrollerede, at uddannelsesformålet m.v. var opfyldt, og at de administrative omkostninger ville være begrænsede for det offentlige.
I 1993 blev loven ændret, da der ikke længere var behov for, at staten præmierede for opsparing til uddannelsesformål, jf. lov nr. 512 af 30. juni 1993 om ændring af lov om uddannelsesopsparing (Afskaffelse af fremtidig oprettelse og præmiering). Loven tilsigtede at fremskynde afviklingen af uddannelsesopsparingsordningen.
Det fremgår af lovens § 13, at opsparingsordningen administreres af Kongeriget Danmarks Hypotekbank og Finansforvaltning (Hypotekbanken).
Det fremgår af lov om uddannelsesopsparing, at Statens Administration administrerer opsparingsordningen fra den nu nedlagte Hypotekbank, herunder hvorledes præmieudbetaling skal ske, foretager afstemning af de årlige præmieudbetalinger og afgør tvivlsspørgsmål om ordningen.
Det fremgår endvidere at Statens Administrations afgørelser ikke kan indbringes for højere administrativ myndighed.
3.1.11.3.2. Overvejelser og lovforslagets indhold Som led i regeringens beslutning om at flytte statslige arbejdspladser, jf. afsnit 1 og 2, foreslås det at overføre administrationen af uddannelsesopsparing efter lov om uddannelsesopsparing.
 Det er hensigten, at Udbetaling Danmark skal have samme beføjelser og varetage de samme opgaver, som i dag varetages i Statens Administration i henhold til lov om uddannelsesopsparing.
 Det foreslås derfor at ændre lov om uddannelsesopsparing, så de beføjelser, der i dag tillægges Statens Administration, fremover tillægges Udbetaling Danmark, der træffer den endelige administrative afgørelse.
3.1.12. Områder under Udlændinge-, Integrations- og Boligministeriets ressort 3.1.12.1. Lov om almene boliger m.v. samt den tidligere byggestøtte-, kollegiestøttelovgivning, tidligere love om boligbyggeri, den tidligere lov om boliger til ældre og personer med handicap og tidligere lovgivning om midlertidig støtte til almennyttigt byggeri samt om omprioritering af almennyttige boligafdelinger 3.1.12.1.1. Gældende ret Efter § 173 i lov om almene boliger m.v. udføres den kasse- og regnskabsmæssige forvaltning af den offentlige støtte og statslige garantier i henhold til loven af Statens Administration.
Når støtten er bevilget og endeligt berigtiget, udfører Statens Administration den efterfølgende administration af lån, tilskud og statslige garantier.
Administrationen omfatter tillige sager, hvor den offentlige støtte m.v. er givet i henhold til en række tidligere love vedrørende det støttede boligbyggeri.
Det drejer sig om følgende love:
  Lov nr. 235 af 30. april 1946 om byggeri med offentlig støtte med senere ændringer.
  Lov nr. 117 af 15. marts 1947 om finansiering af boligbyggeri med særlig byggemåde.
  Lov nr. 107 af 14. april 1955 om byggeri med offentlig støtte.
  Lov nr. 356 af 27. december 1958 om boligbyggeri med senere ændringer.
  Lov nr. 250 af 7. juni 1963 om tilvejebringelse af kollegier til unge under uddannelse med senere ændringer.
  Lov nr. 238 af 8. juni 1966 om tilvejebringelse af kollegier med senere ændringer.
  Lov nr. 87 af 29. marts 1972 om midlertidig offentlig støtte til almennyttigt byggeri.
  Lov nr. 235 af 8. juni 1979 om midlertidig offentlig støtte til almennyttigt byggeri og statsstøttede kollegier.
  Lov nr. 82 af 17. marts 1982 om indeksfinansieret boligbyggeri og lov om ændring af lov om boligbyggeri.
  Lov nr. 248 af 6. juni 1985 om omprioritering m.m. af visse almennyttige boligafdelinger og om ændring af lov om realkreditinstitutter og lov om boligbyggeri.
  Lov nr. 378 af 10. juni 1987 om boliger til ældre og personer med handicap med senere ændringer.
  Lov nr. 282 af 27. april 1994 om visse almennyttige boligafdelingers omprioritering m.v. med senere ændringer.
 Statens Administrations forvaltning omfatter på den baggrund følgende låne-, tilskuds- og garantiordninger:
3.1.12.1.1.1. Statslån Frem til 1966 blev den statslige støtte til boliger givet både som direkte statslån til de enkelte projekter, som statslige garantier for realkreditlån og som tilskud.
En del af lånene havde en variabel løbetid, mens andre typisk havde en løbetid på 45 år.
Garantien omfattede typisk den del af det enkelte lån, som havde pantesikkerhed udover 65 pct. af ejendommens værdi, ligesom der var en kommunal regaranti.
Fra 1975 til 1989 blev en del af den statslige støtte ydet som statslig grundkapital.
Der blev årligt givet et samlet lån til Landsbyggefonden med henblik på videreudlån til de enkelte tilsagnsmodtagere.
Grundkapitallånene var  og er  rente- og afdragsfrie i 50 år, hvorefter de skal tilbagebetales.
 Statens Administration varetager administrationen i forbindelse med tilbagebetaling af statslånene samt i forbindelse med indfrielse af garantier.
3.1.12.1.1.2. Rentesikring I perioden 1967 til 1981 blev der ydet løbende støtte til alle typer støttede boliger i form af rentesikring.
Rentesikring dækker en del af renteudgiften på realkreditlånene og aftrappes løbende.
Der er tale om flerlagsbelåning med løbetider på op til 60 år.
Staten ydede tillige garanti for den del af lånene, som havde pantesikkerhed ud over 65 pct. af ejendommens værdi.
Kommunen godtgør halvdelen af evt. tab på garantien.
Rentesikring beregnes af Statens Administration og udbetales direkte til tilsagnsmodtageren.
3.1.12.1.1.3. Rente- og afdragsbidrag I 1982 blev finansieringen af det støttede nybyggeri omlagt til korte indekslån (IS20-lån) med en maksimal løbetid på 35 år.
Den løbende støtte blev givet som rente- og afdragsbidrag, der dækker den nominelle renteudgift og en del af afdragene på lånene.
Der blev endvidere ydet statsgaranti for lånene med en kommunal regaranti.
Statens Administration udbetaler rente- og afdragsbidrag direkte til det långivende kreditinstitut på baggrund af en samlet udbetalingsanmodning.
3.1.12.1.1.4. Ydelsesstøtte Fra 1990 blev der taget en ny type indekslån i brug (IS35-lån) med en maksimal løbetid på 50 år.
Den løbende støtte blev omdøbt til ydelsesstøtte, mens garantierne fortsatte uændret.
Som led i decentraliseringen af tilsagnsgivningen blev den kommunale grundkapital sat op samtidig med, at kommunerne for tilsagn i perioden 1994-1997 skulle refundere 20 pct. af ydelsesstøtten.
Statens Administration forestår opkrævningen af den kommunale refusion.
 Frem til 1993 ydede staten fortsat garanti for de optagne lån, hvorefter kommunen overtog den fulde garanti.
I 1999 blev finansieringen omlagt til nominallån med mulighed for at anvende rentetilpasningslån.
Løbetiden på lånene blev fastsat til maksimalt 35 år, senere 40 år, men der er i hele perioden anvendt en løbetid på 30 år.
Landsbyggefonden har siden 2002 refunderet mellem 25 og 71 pct. af den ydelsesstøtte, som kan beregnes for de enkelte tilsagnsårgange.
Refusionen indbetales i op til 30 år regnet fra tilsagnsåret til Statens Administration.
I forbindelse med anvendelsen af rentetilpasningslån er der mulighed for, at ydelsen på de optagne lån bliver mindre end den regulerede beboerbetaling.
I så tilfælde indbetales forskellen til Statens Administration som negativ støtte.
 Rente- og afdragsbidrag og ydelsesstøtte, beregnes af det långivende kreditinstitut, og Statens Administration udbetaler støtten direkte til instituttet.
3.1.12.1.1.5. Andelsboliger I perioden fra den 1. januar 1981 til den 31. december 2002 har der kunnet ydes løbende offentlig støtte til opførelse af private andelsboliger.
Støtten har været ydet som rentesikring, rente- og afdragsbidrag samt som ydelsesstøtte, jf. ovenfor.
I perioden fra den 1. januar 2002 til den 31. december 2004 har støtte været ydet som engangstilskud.
Herefter har der ikke kunnet ydes støtte til private andelsboligforeninger.
Statens Administration udbetaler den løbende støtte direkte til det långivende institut og engangstilskuddet til den pågældende tilsagnsmodtager.
3.1.12.1.1.6. Driftsstøtte I starten af 1970erne og igen i starten af 1980erne kunne der ydes midlertidig driftsstøtte, driftssikring og særlig offentlig støtte til almennyttige boligafdelinger og statsstøttede kollegier opført efter 1946 med henblik på nedsættelse af begyndelseslejen og dækning af driftsunderskud.
Statens Administration administrer støtten, der ydes som lån, der er afdragsfrie i 10 år, hvorefter tilbagebetaling begynder.
3.1.12.1.1.7. Ydelsessikring I 1994 gennemførtes en yderligere omprioriteringsrunde med omprioritering fra indekslån til nominallån med en samtidig forlængelse af løbetiden og dermed af støtten til disse byggerier.
Denne støtte, som blev benævnt ydelsessikring, beregnes og udbetales i nogle tilfælde af kreditforeningerne og i andre tilfælde af Statens Administration.
3.1.12.1.1.8. Konvertering Der har løbende være gennemført konvertering af eksisterende lån i det støttede byggeri med henblik på nedsættelse af den løbende støtte.
Ved konvertering til rentetilpasningslån er der mulighed for, at ydelsen på de optagne lån bliver mindre end den regulerede beboerbetaling.
I så tilfælde indbetales forskellen til Statens Administration som negativ støtte.
3.1.12.1.1.9. Garantier I forbindelse med overgangen til lån baseret på særligt dækkede obligationer (SDO-lån) i 2006 blev der stillet skærpede krav til pantesikkerheden.
I forbindelse med konvertering og refinansiering af eksisterende lån til SDO-lån var det nødvendigt at etablere en ny statslig garanti til dækning af de skærpede krav.
Statens Administration meddeler den supplerende garanti til den enkelte låntager.
3.1.12.1.1.10. Ungdomsboligbidrag og ommærkningsbidrag Siden 1997 har der for almene ungdomsboliger eksisteret en særlig støtteordning.
Ungdomsboligbidraget udgør et prisreguleret årligt beløb pr. m2, idet omfang boligerne bebos af unge under uddannelse eller andre unge med socialt betinget behov.
Statens Administration beregner, udbetaler og kontrollerer bidraget og opkræver den kommunale andel af bidraget.
 Der kan i perioden 2014-2016 afgives tilsagn om et tilsvarende særligt ungdomsboligbidrag, det såkaldte ommærkningsbidrag, i 10 år til ungdomsboliger i almene afdelinger, som er ommærket til ungdomsboliger fra almene familie- eller ældreboliger.
3.1.12.1.1.11. Startboligbidrag Siden 2012 har der kunne ydes et startboligbidrag til finansiering af en særlig boligsocial indsats til personer mellem 18 og 24 år, som har behov for en bostøtte.
Bidraget ydes for en periode på 15 år og reguleres årligt.
Bidraget udbetales af Statens Administration.
3.1.12.1.1.12. Servicearealer Servicearealer etableres i tilknytning til ældreboliger og anvendes til omsorgs- og servicefunktioner for boligerne.
Der kan ydes tilskud på op til 40.000 kr. pr. omfattet bolig, som udbetales af Statens Administration.
3.1.12.1.1.13. Statslån til Landsbyggefonden Landsbyggefonden yder støtte til renovering, boligsociale indsatser og driftsstøtte i det almene byggeri samt refunderer en del af den statslige ydelsesstøtte.
Da fondens udgifter i en årrække vil overstige fondens indtægter ydes der statslån til dækning af forskellen, som administreres af Statens Administration.
3.1.12.1.1.14. Boliger til særligt udsatte grupper (skæve boliger) Der kan ydes tilskud til almene boliger til særligt udsatte grupper.
Tilskuddet ydes som et engangstilskud på op til 400.000 kr. pr. bolig.
Der kan endvidere ydes et tilskud i en 3-årig periode til sociale viceværter.
De nævnte tilskud udbetales af Statens Administration.
3.1.12.1.1.15. Promillegebyr Når der gives tilsagn om støtte til nybyggeri, opkræver Statens Administration i henhold til almenboliglovens § 107 et gebyr på 2 promille af anskaffelsessummen til dækning af statens administrationsomkostninger.
3.1.12.1.1.16. Andre forvaltningsopgaver Som led i forvaltningen af lån, tilskud og garantier afgør Statens Administration endvidere sager vedrørende ophør af støtte samt ekstraordinær nedbringelse af statslån m.v. i almene boliger i forbindelse med afhændelse eller væsentlig forandring af en ejendom, herunder nedrivning.
 For støttede private andelsboliger kan den ydede støtte kræves tilbagebetalt helt eller delvist, hvis ejendommen sælges helt eller delvist, ligesom støtten kan ophøre, såfremt der sker væsentlig forandring af ejendommen.
 Derudover tager Statens Administration stilling til anmodninger om aflysning af gamle deklarationer/servitutter pålagt ejendomme i henhold til tidligere lovgivning  det vil sige deklarationer/servitutter, hvorefter Hypotekbanken er påtaleberettiget.
3.1.12.1.2. Overvejelser og lovforslagets indhold Som led i regeringens beslutning om at flytte statslige arbejdspladser, jf. afsnit 1 og 2, foreslås det at overføre den kasse- og regnskabsmæssige forvaltning af sager vedrørende almene boliger og støttede andelsboliger fra Statens Administration til Udbetaling Danmark.
Det findes hensigtsmæssigt, at hjemlen til Udbetalings Danmarks forvaltning af sager vedrørende det støttede byggeri fortsat er samlet i lov om almene boliger.
Den gældende udformning fastholdes således at hjemlen dækker sager efter den tidligere byggestøtte-, kollegiestøttelovgivning, de tidligere love om boligbyggeri og den tidligere lov om boliger til ældre og personer med handicap.
Hertil kommer, at det foreslås, at hjemlen yderligere kommer til at dække sager efter den tidligere lovgivning om midlertidig støtte til almennyttigt byggeri samt om omprioritering af almennyttige boligafdelinger.
 Som følge heraf ophæves bestemmelser vedrørende den kasse- og regnskabsmæssige forvaltning i de tidligere love, som endnu er gældende, jf. lovforslagets §§ 45-48. Tilsvarende gælder bestemmelserne i disse love vedrørende samlede udbetalinger til kreditinstitutter samt efterfølgende opkrævning af eventuel kommunal refusion, henlæggelse af beføjelser til Udbetaling Danmark, klageadgang samt bemyndigelse til at fastsætte nærmere regler for Udbetaling Danmarks administration, idet disse bestemmelser er samlet i lov om almene boliger.
 Der henvises til de specielle bemærkninger til lovforslagets §§ 44-48 og til de almindelige bemærkninger, afsnit 3.1.13. om klageregler efter overflytning af opgaver til Udbetaling Danmark.
3.1.12.2. Lov om kommunal anvisningsret 3.1.12.2.1. Gældende ret Staten refunderer kommunens udgifter til godtgørelse ved erhvervelse af anvisningsret op til det gældende loft, hvis kommunalbestyrelsen, inden aftale om anvisningsret indgås, har fået tilsagn om refusion fra Statens Administration.
Refusion udbetales kvartalsvis bagud på grundlag af en opgørelse over kommunens udgifter.
Opgørelsen fremsendes til Statens Administration.
Der er i lovens § 4, stk. 8, hjemmel til at fastsætte nærmere regler om kommunernes opgørelse til Statens Administration samt om Statens Administrations administration af refusionsmidlerne og om regnskabsaflæggelse og revision.
Denne hjemmel er udmøntet i bekendtgørelse nr. 358 af 20. maj 1994.
 Der gælder ingen særlige regler om påklage af de beslutninger, som Statens Administration træffer.
 Der henvises til de almindelige bemærkninger, afsnit 3.1.13. om klageregler efter overflytning af opgaver til Udbetaling Danmark.
3.1.12.2.2. Overvejelser og lovforslagets indhold Som led i regeringens beslutning om at flytte statslige arbejdspladser, jf. afsnit 1 og 2, foreslås det at overføre administrationen af ordningen med refusion af kommunale udgifter som følge af erhvervelse af anvisningsret til private lejeboliger i henhold til lov om kommunal anvisningsret fra Statens Administration til Udbetaling Danmark.
De administrative opgaver, som er omtalt ovenfor, foreslås derfor overført til Udbetaling Danmark.
3.1.12.3. Lov om byfornyelse og udvikling af byer 3.1.12.3.1. Gældende ret Inden for en statslig udgiftsramme kan udlændinge-, integrations- og boligministeren bemyndige kommunalbestyrelsen til at give tilsagn om indfasningsstøtte, tilskud og godtgørelse samt træffe beslutning om erstatning efter byfornyelsesloven.
Kommunen har kompetencen og ansvaret vedrørende udbetaling af indfasningsstøtte til borgerne.
Herudover kan udlændinge-, integrations- og boligministeren bevilge kommunalbestyrelsen refusion af de kommunale udgifter efter byfornyelsesloven.
Statens Administration varetager opgaven med den kasse- og regnskabsmæssige forvaltning af tilskud og statslige garantier af eksisterende såvel som fremtidige sager.
Desuden varetager Statens Administration inddragelse af fortsat støtte, bortfald af garantier, hvis betingelserne for støtte ikke længere er opfyldt, og opgaver i forbindelse med tvangsauktioner, hvilket indebærer, at Statens Administration i den forbindelse træffer eventuelle skønsmæssige afgørelser.
 Klager over afgørelser truffet af Statens Administration indbringes for finansministeren.
3.1.12.3.2. Overvejelser og lovforslagets indhold Som led i regeringens beslutning om at flytte statslige arbejdspladser, jf. afsnit 1 og 2, foreslås det, at den kasse- og regnskabsmæssige forvaltning af statsudgifter overføres fra Statens Administration til Udbetaling Danmark.
Det foreslås, at hjemlen til Udbetaling Danmarks forvaltning af tilskud og statslige garantier udformes, så den dækker eksisterende sager, herunder efter tidligere lovgivning, og fremtidige sager.
Det vil indebære, at Udbetaling Danmark skal træffe skønsmæssige afgørelser.
 Forslaget ændrer ikke ved kommunens kompetence til og ansvar for at foretage udbetaling af indfasningsstøtte til borgerne.
 Forslaget ændrer ikke ved reglerne om klageadgangen, hvilket betyder, at klager fortsat skal indbringes for finansministeren.
 Der henvises til de almindelige bemærkninger, afsnit 3.1.13. om klageregler efter overflytning af opgaver til Udbetaling Danmark.
3.1.12.4. Lov om friplejeboliger 3.1.12.4.1. Gældende ret 3.1.12.4.1.1. Ydelsesstøtte og garanti Der kan inden for en årlig støtteramme ydes statslig ydelsesstøtte til etablering af 225 friplejeboliger ved nybyggeri eller gennemgribende ombygning.
Til disse boliger stilles desuden statsgaranti for en del af lånet til finansiering af boligerne.
Herudover kan der ske omdannelse af visse støttede boliger til friplejeboliger.
I disse tilfælde fortsætter den løbende støtte, og staten overtager kommunale garantier på uændrede vilkår.
Statens administration varetager opgaven med forvaltning af den løbende støtte og udstedelse af statsgarantier.
Desuden afgør Statens Administration sager om ophør af støtte og bortfald af garantier, hvis betingelserne for støtte ikke længere er opfyldt, og træffer i den forbindelse eventuelle skønsmæssige afgørelser.
3.1.12.4.1.2. Servicearealer Servicearealer etableres i tilknytning til friplejeboliger og anvendes til omsorgs- og servicefunktioner for boligerne.
Der kan ydes tilskud på op til 40.000 kr. pr. omfattet bolig, som udbetales af Statens Administration.
3.1.12.4.1.3. Promillegebyr Når der gives tilsagn om støtte til etablering af friplejeboliger, opkræves i henhold til lov om friplejeboliger, § 26 et gebyr på 2 promille af anskaffelsessummen til dækning af statens administrationsomkostninger.
3.1.12.4.1.2. Overvejelser og lovforslagets indhold Som led i regeringens beslutning om at flytte statslige arbejdspladser, jf. afsnit 1 og 2, foreslås det at overføre den kasse- og regnskabsmæssige forvaltning af sager vedrørende løbende statsstøtte til friplejeboliger samt statsgarantier for lån til etablering af sådanne boliger til Udbetaling Danmark.
Dette indebærer også, at Udbetaling Danmark vil skulle træffe afgørelse om hel eller delvis ophør af støtte og ophør af statsgarantier, hvis betingelserne for støtten ikke længere er opfyldt.
3.1.12.5. Lov om boligsparekontrakter 3.1.12.5.1. Gældende ret I gældende lov om boligsparekontrakter, jf. lovbekendtgørelse nr. 26 af 12. januar 2005, findes ingen bestemmelser om, hvem der varetager opgaver i forbindelse med administrationen af ordningen.
En sådan bestemmelse findes derimod i bekendtgørelse nr. 73 af 27. januar 1994 om boligsparekontrakter med pengeinstitutter, som er udstedt i medfør af lovens § 9. Efter § 7 i bekendtgørelsen varetages en række nærmere beskrevne opgaver i forbindelse med administrationen af boligsparekontrakterne af Kongeriget Danmarks Hypotekbank og Finansforvaltning.
Disse opgaver varetages i dag af Statens Administration.
Efter den gældende § 7 i bekendtgørelse om boligsparekontrakter med pengeinstitutter varetager Kongeriget Danmarks Hypotekbank og Finansforvaltning følgende opgaver, som er nærmere beskrevet i bekendtgørelsen, i forbindelse med administrationen af ordningen: Påser, at der kun er oprettet én boligsparekontrakt for hver kontohaver, afstemmer det direkte præmietræk i Danmarks Nationalbank med pengeinstitutternes eksterne revisionserklæringer, fastsætter regler for afregningen mellem pengeinstitutter og staten, og afgør tvivlsspørgsmål om ordningen.
Disse opgaver varetages i dag af Statens Administration.
3.1.12.5.2. Overvejelser og lovforslagets indhold Som led i regeringens beslutning om at flytte statslige arbejdspladser foreslås det at overføre den kasse- og regnskabsmæssige forvaltning af sager vedrørende boligsparekontrakter fra Finansservicecentret i Statens Administration til Udbetaling Danmark.
3.1.13. Klageregler efter overflytning af opgaver til Udbetaling Danmark 3.1.13.1. Klager over afgørelser 3.1.13.1.1. Gældende ret Lov om Udbetaling Danmark indeholder ikke en fælles bestemmelse om klageadgang over afgørelser.
Reglerne om klageadgang er fastsat i de enkelte særlove, på hvis områder Udbetaling Danmark varetager opgaver i henhold til § 1 i lov om Udbetaling Danmark.
I disse særlove er der indsat bestemmelser om klageadgang til Ankestyrelsen, Ankestyrelsens Beskæftigelsesudvalg og Styrelsen for Patientsikkerhed over afgørelser, der træffes i henhold til de pågældende særlove.
F.eks. kan der i medfør af § 50 i lov om social pension, jf. lovbekendtgørelse nr. 10 af 12. januar 2015 med senere ændringer, klages til Ankestyrelsen over en afgørelse om afslag på folkepension.
 Reglerne om muligheden for at klage over afgørelser i ordninger, der med dette lovforslag foreslås overført til Udbetaling Danmark, er på samme måde som udgangspunkt fastsat i de enkelte love og bekendtgørelser, der ligger til grund for de afgørelser, der i dag træffes af ressortministerierne og af Statens Administration.
Hvis der i den gældende særlovgivning vedrørende de ordninger, der foreslås overført til Udbetaling Danmark, hverken er fastsat regler om, at klageadgangen er afskåret, eller fastsat særlige regler om klagemulighed, f.eks. at der kan klages til en særlig klageinstans som f.eks.
Ankestyrelsen, vil en klage over en underordnet myndigheds afgørelse efter de almindelige principper om myndighedshierarki kunne indbringes for en overordnet myndighed, hvis en sådan findes.
 For så vidt angår muligheden for at klage over de afgørelser, som Statens Administration træffer i dag på vegne af et ministerium, er der ligeledes en ulovbestemt klageadgang til vedkommende ressort ministeriums departement som følge af det almindelige over-/underordnelsesforhold i staten mellem et departement og en styrelse (administrativ rekurs).
 Det betyder, at en sag i en styrelse eller i Statens Administration, medmindre der er fastsat særlige regler herom, vil kunne indbringes for departementet i det ministerium, som Statens Administration træffer afgørelse på vegne af.
Der består ikke et over/underordnelsesforhold mellem Udbetaling Danmark og de ministerier, der foreslås at overføre opgaver til Udbetaling Danmark.
Der vil derfor ikke være adgang til at klage over afgørelser, som Udbetaling Danmark træffer inden for de ordninger, der foreslås overført, medmindre der er fastsat regler herom.
 Gældende regler om behandlingen af klager over afgørelser eller sagsbehandling, der vedrører Statens Administrations eller ressortministeriernes administration af ordninger, der med dette forslag foreslås overført til Udbetaling Danmark, fremgår af de enkelte afsnit i det omfang, det er relevant at beskrive klagereglerne.
3.1.13.1.2. Overvejelser og lovforslagets indhold Udbetaling Danmark vil som følge af forslaget fremover skulle træffe afgørelser vedrørende visse ordninger, der hører under ressortministerierne.
I andre tilfælde skal Udbetaling Danmark ikke træffe afgørelser, men forestå administrationen af en ordning, f.eks. vedrørende udbetaling af hædersgaver, mens afgørelserne herom fortsat træffes i ministerierne eller tilhørende styrelser.
 For visse ordninger, hvor Udbetaling Danmark med forslaget fremover vil skulle træffe afgørelse, og hvor det efter de gældende regler har været styrelser under ressortministerierne eller Statens Administration, der har truffet afgørelser, og hvor der ikke har været fastsat særlige regler om klageadgang, vil overførslen af opgaven til Udbetaling Danmark betyde, at der ikke vil være nogen overordnet eller ansvarlig delegerende myndighed at klage til, medmindre andet fastsættes.
Eksempler på sådanne ordninger, hvor klageadgangen ikke videreføres er Beskæftigelsesministeriets ordninger vedrørende henholdsvis børne- og ungeydelse til udsendte missioner i 3. lande og tilskud til dækning af rejser til, fra og i Grønland.
Der kan i dag klages til Beskæftigelsesministeriets departement over disse afgørelser truffet af Styrelsen for Arbejdsmarked og Rekruttering.
Der vil efter forslaget ikke være nogen klageinstans for afgørelser truffet af Udbetaling Danmark vedrørende disse ordninger.
Det skyldes, at Udbetaling Danmark ikke indgår i det almindelige over-/underordnelsesforhold i staten.
Tilsvarende eksempler findes på Finansministeriets område, hvor visse ordninger i dag administreres af Statens Administration, der træffer afgørelse i sagerne, og hvor der kan klages over Statens Administrations afgørelser om f.eks. udbetaling af refusion og om afslag på dispensation fra indberetningsfristerne til Finansministeriets departement.
 Reglerne om klageadgang i de ordninger, der foreslås overført til Udbetaling Danmark i medfør af forslaget i § 1, nr. 5, vil fortsat være fastsat i de love og bekendtgørelser, der regulerer de enkelte ordninger.
3.1.13.2. Klager over sagsbehandlingens udøvelse 3.1.13.2.1. Gældende ret Klager over Statens Administrations sagsbehandling stiles i dag til direktøren for Statens Administration.
Dette fremgår af bemærkningerne til § 19, jf.
Folketingstidende 2011-12, A, L 86 lov om sagsbehandling og administration i Udbetaling Danmark (Udbetaling Danmark-loven), som fremsat den 9. februar 2012, side 74-75.
Der er ikke mulighed for at klage yderligere over sagsbehandlingens udøvelse.
Klager over udøvelse af sagsbehandlingen er klager over serviceniveau, f.eks. lange sagsbehandlingstider, tilrettelæggelse af opgaverne m.v. og andre forhold, som ikke har betydning for indholdet af afgørelserne.
3.1.13.2.2. Overvejelser og lovforslagets indhold Udbetaling Danmark er en offentligt reguleret, selvejende institution med myndighedsansvar.
Klager over sagsbehandlingens udøvelse i Udbetaling Danmark skal stiles til direktøren for Udbetaling Danmark.
Dette følger af gældende ret, jf. bemærkningerne til § 19, jf.
Folketingstidende 2011-12, A, L 86 lov om sagsbehandling og administration i Udbetaling Danmark (Udbetaling Danmark-loven), som fremsat den 9. februar 2012, side 74-75, at klager over udøvelse af sagsbehandlingen for de opgaver, der med dette forslag overføres til Udbetaling Danmark, fremover skal stiles til direktøren for Udbetaling Danmark.
Der vil fortsat ikke være mulighed for at klage yderligere over sagsbehandlingens udøvelse.
 Der henvises i øvrigt til afsnit 3.2.5. om tilsyn med bestyrelsen for Udbetaling Danmark.
3.2. Konsekvensændringer i lov om Udbetaling Danmark som følge af opgaveoverførslen 3.2.1. Regler i lov om Udbetaling Danmark, der ikke skal gælde for opgaver overført fra Statens Administration og Beskæftigelsesministeriet m.v.
3.2.1.1. Gældende ret Lov om Udbetaling Danmark fastlægger de overordnede rammer for Udbetaling Danmarks sagsbehandling og administration.
Reglerne i lov om Udbetaling Danmark gælder således for Udbetaling Danmarks sagsbehandling og administration med mindre andet er bestemt.
En række af bestemmelserne i lov om Udbetaling Danmark regulerer samarbejdet mellem kommunerne og Udbetaling Danmark om varetagelsen af de opgaver, der er blevet overflyttet til Udbetaling Danmark fra kommunerne.
Hovedparten af de opgaveområder, der er blevet overført fra kommunerne til Udbetaling Danmark, vedrører administration og udbetaling af sociale ydelser.
Det har derfor været hensigtsmæssigt at fastsætte regler om, at sagsbehandlingen i Udbetaling Danmark skal ske efter reglerne i lov om retssikkerhed og administration på det sociale område (retssikkerhedsloven), som regulerer sagsbehandlingen i sager på det sociale område.
Der er også i lov om Udbetaling Danmark fastsat regler om opgavefordelingen mellem kommunen og Udbetaling Danmark i forhold til hjælp til digital selvbetjening, vejledning af borgerne m.v. og om oplysningspligt for borgere, som modtager kontante ydelser og økonomiske tilskud på sagsområder, der varetages af Udbetaling Danmark.
Disse særlige regler fremgår af kapitel 2 i lov om Udbetaling Danmark.
Kapitel 3 i lov om Udbetaling Danmark indeholder regler om udveksling af oplysninger mellem kommunerne og Udbetaling Danmark, da der i dag kan være tæt sammenhæng mellem de ydelser, som borgeren eventuelt modtager fra kommunerne og fra Udbetaling Danmark.
Bestemmelserne har blandt andet til formål at sikre, at borgeren fortsat oplever en sammenhængende service på tværs af kommunen og Udbetaling Danmark.
Herudover fastsætter bestemmelserne i kapitel 3 og kapitel 3 a i lov om Udbetaling Danmark regler om samarbejdet om kontrol med udbetaling af sociale ydelser.
Reglerne har til formål at sikre et tæt og effektiv samarbejde om kontrol på tværs af kommunerne og Udbetaling Danmark.
Kapitel 4 i lov om Udbetaling Danmark indeholder regler om digital kommunikation, herunder at beskæftigelsesministeren kan fastsætte regler om, at visse borgere helt eller delvist skal være undtaget fra krav om digital kommunikation.
Reglerne er udmøntet i bekendtgørelse nr. 1309 af 25. november 2015 om obligatorisk digital selvbetjening vedrørende ansøgninger og meddelelser m.v. om sociale ydelser m.v.
 Kapitel 5 i lov om Udbetaling Danmark hjemler bødestraf til den, der ved grov uagtsomhed fremkalder, bestyrker eller udnytter en vildfarelse hos Udbetaling Danmark ved at afgive urigtige eller vildledende oplysninger eller ved at undlade at opfylde sin oplysningspligt efter lovens § 4, og derved påfører Udbetaling Danmark et formuetab.
 I § 30 i lov om Udbetaling Danmark er det fastsat, at bestyrelsen for Udbetaling Danmark kan fastsætte gebyr for udsendelse af erindringsskrivelser til borgeren vedrørende ikke rettidigt betalte ydelser, der opkræves af Udbetaling Danmark, og som i lovgivningen er tillagt udpantningsret.
De ordninger, der foreslås overflyttet fra Statens Administration og Beskæftigelsesministeriet er underlagt reglerne i forvaltningsloven, men ikke reglerne i retssikkerhedsloven.
Desuden er ordningerne omfattet af eventuelle særbestemmelser om sagsbehandlingen i den lovgivning, som regulerer området.
 Der findes f.eks. i nogle af de love, som overfører opgaver fra Statens Administration til Udbetaling Danmark, jf. forslaget til § 1 a i lov om Udbetaling Danmark, regler om digital kommunikation og digital selvbetjening, oplysningspligt, straf og fastsættelse af gebyrer.
3.2.1.2. Overvejelser og lovforslagets indhold De opgaver, der foreslås overført fra Statens Administration og Beskæftigelsesministeriet, har en anden karakter end de opgaver, som hidtil er blevet overført til Udbetaling Danmark fra stat og kommuner.
De nye opgaver vedrører ikke administration af sociale ydelser.
Det foreslås derfor, at reglerne i kapitel 2-3 a i lov om Udbetaling Danmark ikke vil slkulle finde anvendelse for disse opgaver, som heller ikke tidligere var omfattet af retssikkerhedsloven.
 Sagsbehandlingen på de områder, der overføres fra Statens Administration og Beskæftigelsesministeriet, vil som hidtil skulle ske i henhold til de regler, der gælder for disse ordninger, f.eks. reglerne i forvaltningsloven samt eventuelle særlige regler i de enkelte love, der regulerer administrationen.
Desuden foreslås det, at reglerne om borgerens oplysningspligt efter § 4 og hjemlen til straf efter kapitel 5 i lov om Udbetaling Danmark ikke vil skulle finde anvendelse på de områder, som med dette lovforslag overføres fra Statens Administration og Beskæftigelsesministeriet til Udbetaling Danmark.
I det omfang, der er fastsat regler om oplysningspligt og straf i de enkelte love, som er nævnt i § 1 a, finder disse fortsat anvendelse.
Reglerne om digital kommunikation i kapitel 4 i lov om Udbetaling Danmark foreslås heller ikke at finde anvendelse på de overførte områder, idet det fortsat bør være ressortministeren for den enkelte ordning, der indtil videre fastsætter regler herom.
Reglerne om digital kommunikation i de enkelte særlove vil således skulle iagttages.
 Dog foreslås det, at bemyndigelsen i § 13, stk. 9, i lov om Udbetaling Danmark til, at beskæftigelsesministeren på Udbetaling Danmarks sagsområder kan fastsætte regler om, at udstedelse af dokumenter uden underskrift eller med maskinelt gengivet underskrift eller på tilsvarende måde i retlig henseende sidestilles med et dokument med personlig underskrift, også vil skulle gælde for de områder, som med dette lovforslag foreslås overført fra Statens Administration og Beskæftigelsesministeriet.
Endelig foreslås det, at reglerne om fastsættelse af gebyrer ikke skal gælde for de områder, som overføres fra Statens Administration til Udbetaling Danmark.
Gældende regler om opkrævning af gebyrer i lovgivningen, som foreslås oplistes i den nye bestemmelse § 1 a i lov om Udbetaling Danmark, jf. forslagets § 1, nr. 5, fortsat vil skulle finde anvendelse.
For så vidt angår sager vedrørende sygedagpengeforsikringen for selvstændige erhvervsdrivende og sygedagpengeforsikringen for private arbejdsgivere foreslås det, at reglerne i § 2, stk. 1, og § 5 i lov om Udbetaling Danmark skal gælde.
Det betyder, at reglerne i retssikkerhedsloven om bl.a. sagens oplysning og borgerens medvirken vil finde tilsvarende anvendelse ved Udbetaling Danmarks behandlinger af sager vedrørende sygedagpengeforsikringen for selvstændige erhvervsdrivende og sygedagpengeforsikringen for private arbejdsgivere.
 Desuden foreslås det i forslagets § 5, nr. 2 og 5, om noget nyt, at der indsættes bemyndigelsesbestemmelser i sygedagpengeloven, hvorefter beskæftigelsesministeren i relation til sygedagpengeforsikringerne kan fastsætte nærmere regler om, at kommunikation mellem Udbetaling Danmark og henholdsvis selvstændige erhvervsdrivende og private arbejdsgivere skal ske i elektronisk form (digital kommunikation).
Der vil bl.a. kunne fastsættes regler om, at virksomhedernes ansøgning om optagelse i forsikringsordningerne skal ske digitalt.
Som følge af, at sygedagpengeforsikringerne fremover skal administreres af Udbetaling Danmark, forventes at opstå et behov for at fastsætte nærmere regler om obligatorisk digital kommunikation også i forbindelse med administrationen af sygedagpengeforsikringerne.
Der henvises til de almindelige bemærkninger til afsnit 3.1.1.4 om sygedagpengeforsikring for selvstændige erhvervsdrivende og private arbejdsgivere  lov om sygedagpenge.
3.2.2. Persondataloven For så vidt angår forholdet til persondataloven forudsættes det, at persondataloven finder anvendelse ved behandling af oplysninger i Udbetaling Danmark.
 Videregivelse af følsomme oplysninger fra forvaltningsmyndigheder, der udfører opgaver inden for det sociale område, til andre myndigheder og private, er omfattet af persondatalovens § 8, stk. 3, der fastsætter særligt strenge betingelser for videregivelse af personoplysninger på det sociale område.
 Det fremgår af persondatalovens § 8, stk. 3, at forvaltningsmyndigheder, der udfører opgaver inden for det sociale område, kun må videregive de oplysninger, der er nævnt i bestemmelsens stk. 1, og de oplysninger, der er nævnt i § 7, stk. 1, hvis betingelserne i stk. 2, nr. 1 eller 2, er opfyldt, eller hvis videregivelsen er et nødvendigt led i sagens behandling eller nødvendig for, at en myndighed kan gennemføre tilsyns- eller kontrolopgaver.
 Efter lovforarbejderne til lov om Udbetaling Danmark, har det været vurderingen, at Udbetaling Danmark skal betragtes som en myndighed, der udfører opgaver inden for det sociale område i henhold til persondatalovens § 8, stk. 3, da Udbetaling Danmark hidtil alene har varetaget administrationen af en række ydelser, der har karakter af at være sociale ydelse og økonomiske tilskud.
Det er vurderingen, at persondatalovens § 8, stk. 3, ikke vil finde anvendelse for så vidt angår de opgaver, der foreslås overført fra Statens Administration.
Det skyldes, at opgaverne ikke har karakter af at være myndighedsopgaver vedrørende tilkendelse af eller anden administration af sociale ydelser.
Der vil således ikke ske ændringer i retstilstanden, for så vidt angår behandling af personoplysninger i forhold til de opgaver, der foreslås overført fra Statens Administration.
Lovforslaget medfører således hverken udvidelser eller indskrænkninger i den behandling af persondata, der i dag finder sted i Statens Administration, og fremover vil finde sted i regi af Udbetaling Danmark.
 3.2.3. Adgangen til at indhente oplysninger til brug for statistik, betjening af Folketinget, administrative opgaver m.v.
3.2.3.1. Gældende ret Efter gældende § 29 i lov om Udbetaling Danmark skal Udbetaling Danmark efter anmodning levere statistiske oplysninger og andre oplysninger om udviklingen på særlige områder til Beskæftigelsesministeren, Sundheds- og Ældreministeriet og Skatteministeriet, det vil sige de ministerier, der har ressortansvaret for den lovgivning, som Udbetaling Danmark har overtaget myndighedsansvaret for.
Bestemmelsen blev oprindeligt udformet, således at den svarede til social- og integrationsministerens beføjelser til at indhente sådanne oplysninger fra blandt andet kommunalbestyrelserne i medfør af §§ 82 og 83 i lov om retssikkerhed og administration på det sociale område.
 Oplysninger om udviklingen på særlige områder kan f.eks. være oplysninger til brug for lovforberedende arbejde og som led i opfølgningen af gennemførte lovændringer, f.eks. i form af kvantitative og kvalitative undersøgelser.
Der er ikke i dag fastsat regler om, at Udbetaling Danmark skal indsende oplysninger, som de relevante ressortministre måtte forlange om forhold i Udbetaling Danmark i de tilfælde, hvor ministrene i øvrigt har et sagligt behov for oplysninger, f.eks. i forbindelse med besvarelse af spørgsmål fra Folketinget, ved opfølgning på politiske initiativer og til brug for udvikling- og lovgivningsarbejde m.v.
I praksis udleveres disse oplysninger og dokumenter.
Det fremgår heller ikke klart af § 29 i lov om Udbetaling Danmark, om bestemmelsen kan anvendes til at forpligte Udbetaling Danmark til at indsende oplysninger til administrative formål i forhold til budgettering m.v.
Disse oplysninger indsendes dog under alle omstændigheder efter praksis i forhold til de sagsområder, som Udbetaling Danmark varetager i dag.
Spørgsmålet om indsendelse af statistiske oplysninger m.v. på de områder, hvor opgaverne foreslås overflyttet med dette lovforslag, er hovedsageligt fastsat i administrationsaftaler mellem de enkelte ressortministerier og Statens Administration.
Ministerierne anvender i dag oplysninger fra Statens Administration til budgettering i ministerierne, den løbende opfølgning samt bidrag til statsregnskabet m.v. i medfør af Finansministeriets budgetvejledning og budgetloven.
Oplysningerne anvendes også til, at de enkelte ministerier kan aflægge årsrapporter og i forbindelse med forslag til finanslov.
Data og statistiske oplysninger anvendes også til at fastsætte de årlige præmier i sygedagpengeforsikringerne.
3.2.3.2. Overvejelser og lovforslagets indhold Med overførslen af opgaver fra Statens Administration til Udbetaling Danmark bortfalder de eksisterende administrationsaftaler mellem ressortministerierne og Statens Administration.
 Ressortministeriernes adgang til at indhente oplysninger fra Udbetraling Danmark til brug for bistand til udarbejdelse af kommende års finanslovsforslag i forhold til opdatering af aktivitetsskøn m.v., løbende udgiftsopfølgning i indeværende finansår samt i forbindelse med regnskabsaflæggelse og udarbejdelse af årsrapport m.v. bør derfor hjemles ved lov.
Det foreslås, at den gældende praksis på området med levering af oplysninger, herunder statistiske oplysninger m.v. til ressortministerene opretholdes og fremgår af loven.
Herudover vil der være behov for, at alle ministre kan indhente oplysninger til brug for lovforberedende arbejde, udviklingsinitiativer m.v.
 Det foreslås på den baggrund, at bestemmelsen i § 29, stk. 1, i lov om Udbetaling Danmark nyaffattes som følge af, at kredsen af ressortministre udvides, og som følge af, at der med lovforslaget overføres helt nye opgaver til Udbetaling Danmark, således at Udbetaling Danmark er forpligtet til at udlevere relevante oplysninger til alle relevante ministre.
Det foreslås således, at Udbetaling Danmark fremover vil skulle indsende oplysninger, som vedkommende relevante minister beder om på sit sagsområde efter §§ 1, 1 a og 1 b, herunder statistiske oplysninger og andre oplysninger om udviklingen på særlige områder til brug for lovforberedende arbejde, udviklingsinitiativer og som led i opfølgningen på gennemførte lovændringer m.v.
Herudover foreslås det, at Udbetaling Danmark vil skulle indsende oplysninger til brug for andre ministerbetjeningsopgaver.
Ressortministerierne foreslås at kunne fastsætte en frist for modtagelsen af oplysninger fra Udbetaling Danmark.
Det forudsættes, at fristen vil være rimelig.
 Forslaget til § 29, stk. 1, foreslås at medføre, at ressortministrene inden for deres eget sagsområder kan indhente nødvendige oplysninger i samme omfang som efter den gældende § 29, stk. 1, idet bestemmelsen dog også foreslås udvidet til, at de nye relevante ressortministerier, der med dette lovforslag bliver ressortansvarlige for lovgivning, der foreslås administreret af Udbetaling Danmark, vil kunne indhente oplysninger efter bestemmelsen.
Herudover foreslås det som noget nyt, at der kan indhentes nødvendige oplysninger til brug for øvrige ministerbetjeningsopgaver.
Det kan f.eks. være til brug for besvarelse af spørgsmål til Folketingets udvalg.
Der forudsættes, at vedkommende minister i det omfang, der vurderes at være et sagligt behov herfor, vil kunne indhentes personhenførbare oplysninger på individniveau.
Bestemmelsen skal ses i sammenhæng med den ulovbestemte ret, der antages at tilkomme enhver minister til at følge udviklingen inden for eget område.
Udbetaling Danmark vil således på ressortministrenes anmodning blive forpligtet til at tilvejebringe, indsamle og bearbejde oplysninger, foretage beregninger samt afgive udtalelser om de pågældende spørgsmål.
 Behandling af personoplysninger efter § 29, stk. 1, vil skulle ske under iagttagelse af persondataloven.
 Som følge af overførslen af opgaverne til Udbetaling Danmark vil det være Udbetaling Danmark, der har kendskabet til udvikling i aktivitetsniveauer m.v., der er afgørende for, at ressortministerierne kan foretage korrekt budgettering og løbende prognosticering i løbet af året.
 Det foreslås på den baggrund i den nye § 29, stk. 2, at Udbetaling Danmark på lovgivningsområder, der er nævnt i §§ 1, 1 a og 1 b, vil skulle indsende andre oplysninger til administrative formål i ressortministerierne, som vedkommende minister beder om, f.eks. til brug for budgettering, løbende opfølgning samt regnskabsbidrag i medfør af budgetloven og budgetvejledningen og fastsættelse af præmier for forsikringsordninger i henhold til lovgivningen m.v.
 Efter bestemmelsen vil der således kunne indhentes oplysninger til brug for udarbejdelse af det enkelte ministeriums finanslovsforslag i forhold til opdatering af aktivitetsskøn m.v., løbende udgiftsopfølgning i indeværende finansår og i forbindelse med aflæggelse af statsregnskabet og efterfølgende udarbejdelse af årsrapporter.
 F.eks. vil Udbetaling Danmark skulle indsende statistiske oplysninger om f.eks. antallet af medlemmer i sygedagpengeforsikringerne til Beskæftigelsesministeriet.
 Behandling af personoplysninger efter forslaget til § 29, stk. 2, vil ligeledes skulle ske under iagttagelse af persondataloven.
 Det vil overvejende efter forslaget til § 29, stk. 1 og 2, skulle indhentes statistiske oplysninger i form af aggregerede data, det vil sige grupperede data på overordnet niveau indsamlet fra f.eks. andre databaser.
 Behandling af persondata efter forslaget til 29, stk. 1 og 2, vil som nævnt ovenfor i alle tilfælde skulle ske under iagttagelse af persondataloven.
I det omfang, der er tale om behandling af oplysninger, som sker eller vil ske i statistiske øjemed, vil bestemmelsen i persondatalovens § 10 skulle iagttages.
Det følger heraf, at oplysningerne ikke senere må behandles i andet end statistisk eller videnskabeligt øjemed, og at oplysningerne kun må videregives til tredjemand efter forudgående tilladelse fra Datatilsynet, jf. § 10, stk. 2 og 3.
 Det foreslås i § 29, stk. 3, at vedkommende minister kan inden for sit sagsområde efter §§ 1, 1 a og 1 b, det vil sige på alle sagsområder, vil kunne fastsætte nærmere regler om omfanget af oplysningerne og om ajourføring og indsendelse af oplysningerne.
Det forudsættes, at fristen i forslaget til § 29, stk. 3, at vil skulle fastsættes under hensyn til formålet med oplysningerne og dokumenternes omfang m.v.
Fristen vil skulle være rimelig i forhold til omfanget af Udbetaling Danmark arbejde med at fremskaffe og eventuelt at skulle bearbejde oplysningerne.
 Forslaget til bestemmelsen har ikke til hensigt, at skulle udvide ressortminiseriernes behov for at indhente nødvendige data og har alene til formål at bidrage til at sikre, at der vil kunne indhentes de samme data, som ressortministerierne indhenter fra Udbetaling Danmark og Statens Administration i dag.
3.2.4. Styringsmæssige konsekvenser af overflytningen 3.2.4.1. Gældende ret Statens Administration varetager i dag en række opgaver på de enkelte ressortministeriers vegne.
Statens Administration er således underlagt ressortministeriernes instruktionsbeføjelse vedrørende varetagelsen af de opgaver, som er henlagt til Statens Administration.
 For så vidt angår spørgsmål om serviceniveauer i Statens Administration fastlægges dette i samarbejde med de ressortministerier, der har henlagt administrationen til Statens Administration.
Statens Administration har bl.a. ansvaret for administration af tjenestemandspensioner, som hører under Finansministeriet.
Finansministeren bestemmer således serviceniveauet for så vidt angår Statens Administrations administration af tjenestemandspension.
Det fremgår i dag af de enkelte love eller bekendtgørelser samt i nogle tilfælde af finansloven, hvilke opgaver Statens Administration varetager, eller hvilke opgaver, der kan henlægges til Statens Administration.
På nogle områder kan Statens Administrations opgavevaretagelse bestemmes af den enkelte ressortminister i henhold til en bemyndigelsesbestemmelse i loven.
Finansieringen af opgaverne i Statens Administration sker via gebyrer fra borgere, virksomheder m.v. og betalinger fra ressortministerier og Folketingets Administration, der har henlagt opgaver til Statens Administration.
For så vidt angår tjenestemandspension er der afsat en bevilling på finansloven til administrationen.
Ressortministerierne har i dag typisk indgået administrationsaftaler med Statens Administration, der fastlægger vilkår og mål for opgavevaretagelsen.
Heri fremgår dels en beskrivelse af, hvilke opgaver Statens Administration skal varetage, hvilke oplysninger ressortministeriet og Statens Administration er forpligtet til at oplyse hinanden om, spørgsmål om behandling af oplysninger i it-systemer og andre relevante praktiske forhold vedrørende samarbejdet.
Der er herudover på nogle områder indgået aftale om, hvordan Statens Administration skal bogføre på statsregnskabet m.v. ved årets afslutning.
Udbetaling Danmark er en selvejende institution, der har status som en offentlig myndighed.
Myndigheden ledes af en bestyrelse, der har ansvaret for opgavevaretagelsen i Udbetaling Danmark.
Der henvises til afsnit 3.2.6. om udvidelse af bestyrelsen med et medlem udpeget efter indstilling fra finansministeren for en nærmere beskrivelse af bestyrelsens sammensætning.
Udbetaling Danmarks opgaver varetages med administrativ og teknisk bistand fra Arbejdsmarkedets Tillægspension, der leverer bistanden på omkostningsdækket basis.
Udbetaling Danmark ledes af en bestyrelse og en direktør.
Bestyrelsen for Udbetaling Danmark har ansvaret for, at Udbetaling Danmark administreres hensigtsmæssigt.
Bestyrelsen fastsætter serviceniveau, svarfrister m.v. for Udbetaling Danmarks administration.
Det sker i praksis via en administrationsaftale, der indgås mellem bestyrelsen for Udbetaling Danmark og Arbejdsmarkedets Tillægspension.
Direktøren varetager den daglige ledelse ud fra de retningslinjer og anvisninger, som bestyrelsen har givet.
 Kommunerne dækker Udbetaling Danmarks udgifter til administration gennem indbetaling af administrationsbidrag for de opgaver, der er overført fra kommunerne.
 De overordnede rammer for, hvor meget Udbetaling Danmark kan opkræve i administrationsbidrag samt forventninger til serviceniveauet i Udbetaling Danmark fastlægges ved overførslen i de økonomiske bemærkninger i det relevante lovforslag, der overfører opgaverne til Udbetaling Danmark.
Staten dækker udgifterne til Udbetaling Danmarks administration af de statsligt overførte opgaver gennem betaling af administrationsbidrag til Udbetaling Danmark.
Udbetaling Danmark fastsætter selv størrelsen på administrationsbidragene.
Bidragene skal kunne afholdes inden for den bevilling, der er fastsat i finansloven for opgaven i det år, som bidragene skal dække.
 I administrationsbidragene indgår udgifter til den konkrete sagsbehandling og Udbetaling Danmarks øvrige omkostninger, der er et led i driften af Udbetaling Danmark, f.eks. bestyrelseshonorarer, revisionshonorar, porto m.v.
 Udbetaling Danmark meddeler hvert år til det enkelte ressortministerium, der har overført statslige opgaver til Udbetaling Danmark, et skøn over det kommende års administrationsbidrag senest den 1. august.
Udbetaling Danmarks bestyrelse og det enkelte ressortministerium, der har ansvaret for et konkret område, forudsættes i den forbindelse at have drøftet størrelsen af den bevilling, der forventes foreslået i finansloven, således at det udmeldte skøn ikke overstiger forslaget til bevillingen på finansloven.
Udgangspunktet for drøftelsen om skønnet for det statslige administrationsbidrag vil være tidligere års administrationsbidrag samt det i finansloven fastlagte budgetskøn for de overførte opgaver for de kommende år (BO-år) fratrukket eventuelle effektiviseringskrav til opgaveløsningen.
Der er i dag i forhold til overførte statslige opgaver oprettet særlige bevillingskonti eller underkonti.
 Når det kommende års finanslov er vedtaget, fastsætter bestyrelsen for Udbetaling Danmark endeligt administrationsbidraget.
 Beskæftigelsesministeriet fører tilsyn med Udbetaling Danmark i samarbejde med de relevante ressortministerier, det vil sige Skatteministeriet og Sundheds- og Ældreministeriet - som ved lov har henlagt administrationen af opgaver til Udbetaling Danmark.
Tilsynet sker overordnet med udgangspunkt i Udbetaling Danmarks årsregnskab og årlige ledelsesberetning samt årlige redegørelser, som relevante klageinstanser  f.eks.
Ankestyrelsen - udarbejder om Udbetaling Danmarks sagsbehandling inden for hver deres sagsområder.
Herudover kan tilsynet løbende anmode bestyrelsen for Udbetaling Danmark om at udarbejde særlige redegørelser og udlevere andet materiale, i det omfang det vurderes at være relevant.
Der er tale om et tilsyn med bestyrelsen for Udbetaling Danmark.
Tilsynet skal således ikke monitorere selve driften i Udbetaling Danmark.
Der henvises nærmere til afsnit 3.2.5. om tilsyn med bestyrelsen for Udbetaling Danmark.
 Beskæftigelsesministeriet indgår herudover i en løbende dialog med Udbetaling Danmark om nye lovgivningsinitiativer, spørgsmål om lovfortolkning og andre temaer, der på kortere og længere sigt har betydning for driften i Udbetaling Danmark.
3.2.4.2. Overvejelser og lovforslagets indhold Det foreslås, at de administrationsopgaver, der foreslås overført fra Statens Administration, bliver overført til Udbetaling Danmark med udgangspunkt i den allerede gældende struktur for styring og ledelse i Udbetaling Danmark og samme rammevilkår for opgavevaretagelsen, som gælder for de opgaver, som Udbetaling Danmark allerede varetager.
Det indebærer, at Udbetaling Danmark vil få et selvstændigt myndighedsansvar for udførelsen af administrationen og i øvrigt vil blive underlagt regler af relevans for styring og ledelse i lov Udbetaling Danmark.
 Det vil med dette lovforslag blive fastsat, hvilke nye opgaver Udbetaling Danmark vil skulle varetage, således at opgaver fremover ikke kan henlægges til Udbetaling Danmark ved administrativ beslutning fra ressortministerierne.
For så vidt angår opgaver, der overføres fra Statens Administration til Udbetaling Danmark, vil de overordnede økonomiske konsekvenser og krav til effektiviseringer fremgå af de økonomiske bemærkninger i lovforslaget, jf. nærmere afsnit 4 om økonomiske og administrative konsekvenser for det offentlige.
Det foreslås, at opgaverne fra Statens Administration vil skulle følge reglerne i § 25 i lov om Udbetaling Danmark, der medfører, at der årligt fastsættes et loft for størrelsen af statens administrationsbidrag til Udbetaling Danmark på finansloven.
 Det indebærer, at det er det enkelte bevillingsansvarlige ministerium, der i den kommende finanslovsproces vil skulle fastsætte et loft for de enkelte administrationsbidrag til Udbetaling Danmark.
 Det vil herefter være Udbetaling Danmarks bestyrelse, der inden for disse rammer vil skulle fastsætte krav til kvalitet og serviceniveauet for administration af de overførte opgaver fra Statens Administration.
 Udbetaling Danmarks administration af opgaver vedrørende tilskudsforvaltning vil skulle ske i overensstemmelse med de til enhver tid gældende retningslinjer for god tilskudsadministration, herunder f.eks. relevante dele af Finansministeriets vejledning om effektiv tilskudsadministration.
De ressortministerier, der har ansvaret for de enkelte lovgivningsområder, som foreslås overflyttet fra Statens Administration til Udbetaling Danmark, foreslås at blive inddraget i tilsynet med Udbetaling Danmark på samme måde, som ressortministerier i dag deltager i tilsynet med Udbetaling Danmark.
Der henvises til afsnit 3.2.5 om tilsyn med bestyrelsen for Udbetaling Danmark og bemærkningerne til § 1, nr. 15.
 De enkelte ressortministerier vil desuden få mulighed for at følge driften gennem møder med Arbejdsmarkedets Tillægspensions administration.
Der foreslås ingen materielle ændringer af bestemmelserne i lov om Udbetaling Danmark om fastsættelse af administrationsbidraget på de områder, der overføres fra staten.
Da det faglige og det bevillingsmæssige ressortansvar i nogle tilfælde er delt mellem forskellige ministerier foreslås det imidlertid præciseret i lov om Udbetaling Danmark, at det er det relevante ressortministerium, der har ansvaret for bevillingen, hvorfra administrationen finansieres, der vil skulle fastsætte en bevilling for den statslige betaling for Udbetaling Danmarks administration af de enkelte ordninger inden for rammerne af den generelle udgiftspolitik i staten og som led i finanslovsprocessen.
Der henvises til bemærkningerne til § 1, nr. 23.
Den fastsatte bevilling vil udgøre den økonomiske ramme - det vil sige et loft - for Udbetaling Danmarks størrelse af administrationsudgifterne af de enkelte ordninger, der foreslås overført fra Statens Administration til Udbetaling Danmark.
Det indebærer eksempelvis, at Udbetaling Danmarks bestyrelse vil skulle fastlægge servicemål m.v. inden for denne ramme.
 Der vil i den forbindelse frem mod overførslen af opgaverne blive fastsat de nødvendige økonomiske rammer på finansloven for de overførte ordninger i forbindelse med aftalen om finansloven for 2017.
 For så vidt angår Rigsrevisionens rolle henvises til afsnit 3.2.7. om ændringer af regler om regnskab og revision.
3.2.5. Tilsyn med bestyrelsen for Udbetaling Danmark 3.2.5.1. Gældende ret Beskæftigelsesministeren fører efter § 19, stk. 1, i lov om Udbetaling Danmark tilsyn med, at bestyrelsen for Udbetaling Danmark udfører sit hverv i overensstemmelse med lovgivningen.
Der er tale om et overordnet tilsyn med bestyrelsens arbejde, herunder om bestyrelsen har sikret sig, at sagsbehandlingen i Udbetaling Danmark generelt sker inden for lovgivningens rammer.
Beskæftigelsesministerens tilsyn udføres primært på baggrund af det materiale, der skal udarbejdes årligt, jf. § 19, stk. 2, i lov om Udbetaling Danmark, det vil sige en årsrapport fra Udbetaling Danmark, herunder revisionsprotokollaterne fra Udbetaling Danmarks interne og eksterne revisor, en redegørelse til tilsynet fra bestyrelsen for Udbetaling Danmark samt en redegørelse fra klageinstansen vedrørende sagsbehandlingen i Udbetaling Danmark.
Herudover modtager tilsynet løbende en række dokumenter fra bestyrelsen for Udbetaling Danmark.
 Tilsynet kan herudover komme i besiddelse af oplysninger om forhold, der skal undersøges nærmere, f.eks. via pressen, breve fra borgere, underretning fra Udbetaling Danmarks revision eller fra andre ministerier.
Tilsynet kan ikke forholde sig til klagesagsbehandling af enkeltsager, idet denne opgave hører under vedkommende klageinstans.
Tilsynet følger dog indirekte med i sagsbehandlingen i Udbetaling Danmark ved at modtage den nævnte redegørelse fra klageinstansen.
Tilsynet skal f.eks. påpege, hvis Udbetaling Danmarks bestyrelse ikke sørger for, at Udbetaling Danmark generelt administrerer i overensstemmelse med lovgivningen, og tilsynet skal f.eks. påse, hvordan bestyrelsen for Udbetaling Danmark følger op på eventuelle problemer, som tilsynet har gjort bestyrelsen for Udbetaling Danmark opmærksom på.
Der henvises til lovens forarbejder vedrørende tilsynet efter § 19 i lov om Udbetaling Danmark, jf.
Folketingstidende 2011-12, A, L 86 lov om sagsbehandling og administration i Udbetaling Danmark (Udbetaling Danmark-loven), som fremsat den 9. februar 2012, s. 74-75.
Tilsynet sker i samarbejde med de øvrige relevante ressortministerier, idet en vurdering af, om bestyrelsen udfører sit hverv i overensstemmelse med loven, forudsætter en faglig vurdering fra de ministerier, der er ressortansvarlige for de lovgivningsområder, som administreres af Udbetaling Danmark.
F.eks. hører børne- og ungeydelsen efter gældende regler under Skatteministeriets ressortområde, mens international sygesikring og begravelseshjælp hører under Ministeriet for Sundhed og Ældre.
Herudover samarbejder tilsynet med Social- og Indenrigsministeriet, for så vidt angår momsafregning, jf. § 28, stk. 2, 1. pkt, i lov om Udbetaling Danmark.
Efter gældende regler i § 19, stk. 4, i lov om Udbetaling Danmark udarbejder Ankestyrelsen og Patientombuddet inden for hver deres sagsområde en gang årligt en redegørelse om sagsbehandlingen i Udbetaling Danmark på baggrund af de sager, der indbringes for henholdsvis Ankestyrelsen, Ankestyrelsens Beskæftigelsesudvalg og Patientombuddet.
Patientombuddet blev i oktober 2015 lagt sammen med Sundhedsstyrelsens tilsyn, autorisations- og embedslægevirksomhed og har dermed skiftet navn til Styrelsen for Patientsikkerhed.
Redegørelsen indeholder statistik over de ankede sager og angive årsagerne til, at Udbetaling Danmarks afgørelser ikke stadfæstes.
Behandlingen af klager over sagsbehandlingen indgår som et element i tilsynet med Udbetaling Danmark.
 Der henvises til de almindelige bemærkninger afsnit 3.1.13.2. om klager over sagsbehandlingens udøvelse.
3.2.5.2 Overvejelser og lovforslagets indhold Da der med forslaget om at overføre opgaver fra Statens Administration til Udbetaling Danmark vil være mange sagsområder, der lovgivningsmæssigt hører under andre ministeriers ressort, foreslås det, at tilsynet i Beskæftigelsesministeriet vil samarbejde med de andre ressortministerier inden for deres ressort efter §§ 1, 1 a og 1 b i lov om Udbetaling Danmark.
Det foreslås således i § 19, stk. 1, 2. pkt., at tilsynet med Udbetaling Danmark skal ske i samarbejde med alle de ressortministerier, som har lovgivning, der administreres af Udbetaling Danmark, på de samgsområder, der er nænvt i §§ 1, 1 a og 1 b i lov om Udbetaling Danmark.
Som noget nyt vil samarbejdet også skulle ske i samarbejde med Erhvervs- og Vækstministeriet, Finansministeriet, Justitsministeriet, Kulturministeriet, Miljø- og Fødevareministeriet, Statsministeriet, Uddannelses- og Forskningsministeriet, Udlændinge-, Integrations- og Boligministeriet og Ministeriet for Børn, Undervisning og Ligestilling, som ikke tidligere har overført opgaver til Udbetaling Danmark.
Med overførsel af opgaverne fra Statens Administration vil det relevante fagressortministerium blive forpligtet til at deltage i dette tilsynssamarbejde som led i ministeriernes overordnede ansvar for at følge opgavevaretagelsen inden for eget område.
Det faglige ressortministerium vil således have ansvaret med at føre det faglige tilsyn med Udbetaling Danmarks administration i henhold til lovgivningen.
Herudover vil det relevante bevillingsmæssigt ansvarlige ressortministerium være forpligtet til at udøve bevillingsmæssig kontrol, herunder i forhold til aflæggelse af statsregnskabet m.v.
Det vil således være det enkelte ressortministeriums ansvar at føre tilsyn med, at Udbetaling Danmarks bestyrelse sikrer, at opgavevaretagelsen sker i overensstemmelse med gældende regler og bevillingsforudsætningerne på de enkelte områder.
Det faglige ressortansvar og det bevillingsmæssige ressortansvar kan være adskilt og henlagt til to forskellige ministerier.
Eksempelvis har Miljø- og Fødevareministeriet i dag det faglige ressortansvar for værditabsordningen, mens Finansministeriet har det bevillingsmæssige ressortansvar for finanslovens § 37. Renter, hvorfra administrationsudgifter vedrørende værditabsordningen finansieres.
Det vil derfor være en forudsætning, at det relevante faglige ressortministerium koordinerer med det bevillingsmæssige ansvarlige ressortministerium med henblik på at sikre overensstemmelse mellem betaling og indhold, kvalitet af ydelser m.v.
Samarbejdet vil, som det er praksis i dag, bl.a. skulle bestå i, at de relevante ressortministerier påser, at bestyrelsen sørger for, at Udbetaling Danmark administrerer i overensstemmelse med den lovgivning, der hører under det enkelte ministeriums ressort.
Ressortministerierne vil i nødvendigt omfang skulle redegøre for deres opfattelse af lovgivningen på ressortområdet over for Udbetaling Danmarks bestyrelse.
Beskæftigelsesministeriet vil skulle holdes underrettet om eventuelle tilsynssager i ressortministerierne og vil skulle koordinere det overordnede tilsyn med bestyrelsen for Udbetaling Danmark, f.eks. i forbindelse med de årlige redegørelser, årsrapporter m.v.
Ressortministerierne vil således have en selvstændig forpligtelse til selv at følge med i, om bestyrelsen for Udbetaling Danmark lever op til sit ansvar, og skal således ikke kun handle i det omfang, Beskæftigelsesministeriet som overordnet tilsynsmyndighed gør opmærksom på en problemstilling.
Herudover vil de nævnte ressortministerier selv skulle holde øje med og vurdere, om udbetalinger vedrørende ydelser og økonomiske tilskud under ressortområdet stemmer overens med de forventede udbetalinger, som opgøres af Udbetaling Danmark, samt løbende skulle følge med i udviklingen i administrationsbidraget og serviceniveauet i Udbetaling Danmark vedrørende ydelser på eget ressortområde.
Ressortministerierne vil få tilsendt relevant materiale f.eks. årsrapporten fra Udbetaling Danmark, bestyrelsens redegørelse til tilsynet samt relevante redegørelser fra eventuelle klageinstanser om ankede sager på Udbetaling Danmarks sagsområde.
Ressortministerierne vil i den forbindelse også skulle følge op på og vurdere eventuelle revisionsbemærkninger i årsrapporten vedrørende håndtering af ydelsessiden i forhold til ministeriets ressortområde.
 Forslaget medfører ikke ændringer i den praksis og de arbejdsgange for tilsynet vedrørende de sagsområder, som efter gældende regler allerede administreres af Udbetaling Danmark.
Med forslaget til §§ 38 og 39 vil Udbetaling Danmark skulle varetage opgaver, der vedrører afgørelser, hvor Ankenævnet for Statens Uddannelsesstøtteordninger, er ankeinstans.
Ankenævnet, som nu bliver sekretariatsbetjent af Ankestyrelsen, vil fortsat skulle træffe afgørelse i klagesager inden for en række uddannelsesstøtteordninger.
De fleste sager angår SU og det særlige tillæg til studerende med funktionsnedsættelse (handicaptillæg). Desuden vil Udbetaling Danmark skulle varetage opgaver, der vedrører afgørelser, der kan påklages til miljø- og fødevareministeren.
Ministeren vil fortsat skulle træffe afgørelse i klagesager inden for en række låne- og garantiordninger på jordbrugs- og fiskeriområdet.
Der henvises til afsnit 3.1.7. om områder under Miljø- og Fødevareministeriets ressort.
Det foreslås, at bestemmelsen i lov om Udbetaling Danmark § 19, stk. 4, ændres, således at Ankenævnet for Statens Uddannelsesstøtteordninger og miljø- og fødevareministeren i lighed med Ankestyrelsen og Styrelsen for Patientsikkerhed inden for eget sagsområde en gang årligt vil skulle udarbejde en redegørelse om sagsbehandlingen i Udbetaling Danmark på baggrund af de sager, der indbringes for klageinstansen.
Redegørelsen vil skulle indeholde statistik over de ankede sager og angive årsagerne til, at Udbetaling Danmarks afgørelser ikke stadfæstes.
Behandlingen af klager over sagsbehandlingen vil skulle indgå som et element i tilsynet med Udbetaling Danmark.
Der henvises til afsnit 3.1.13.2. om klager over sagsbehandlingens udøvelse.
Med forslaget vil Landsskatteretten afgøre klager over Udbetaling Danmarks afgørelser efter studielånsloven, idet ordningen foreslås overført fra Statens Administration til Udbetaling Danmark.
Landsskatteretten foreslås ikke at blive omfattet af pligten til at udarbejde en redegørelse om sagsbehandlingen i Udbetaling Danmark, idet der forventes et meget begrænset antal klagesager over sagsbehandlingen.
3.2.6. Udvidelse af bestyrelsen med et medlem udpeget efter indstilling fra finansministeren 3.2.6.1. Gældende ret Udbetaling Danmarks bestyrelse består i dag af en formand og otte øvrige bestyrelsesmedlemmer, der udpeges af beskæftigelsesministeren, jf. § 17 i lov om Udbetaling Danmark.
KL indstiller seks bestyrelsesmedlemmer, herunder formanden.
De øvrige tre bestyrelsesmedlemmer udpeges direkte af beskæftigelsesministeren.
Bestyrelsen har til opgave at sørge for, at Udbetaling Danmark administreres hensigtsmæssigt og forsvarligt.
Bestyrelsen fastsætter bl.a. serviceniveau, kvalitet og svarfrister for sagsbehandlingen i Udbetaling Danmark, der i praksis leveres af Arbejdsmarkedets Tillægspension, jf. § 15 i lov om Udbetaling Danmark.
Dette fastsættes i en administrationsaftale, der indgås mellem bestyrelsen for Udbetaling Danmark og Arbejdsmarkedets Tillægspension.
 Bestyrelsessammensætningen afspejler, at Udbetaling Danmark i dag overvejende varetager en række opgaver, der er overført fra kommunerne (administration af folkepension, boligstøtte, barselsdagpenge, børne- og ungeydelser m.v.). Der er kun i mindre grad overført opgaver fra staten, og Udbetaling Danmark varetager i dag administration af børne- og ungeydelse, som før hørte under Skatteministeriet, og opgaver, der tidligere blev varetaget af den nu nedlagte Pensionsstyrelse (sager om lovvalg, pension til borgere i udlandet m.v.).
3.2.6.2. Overvejelser og lovforslagets indhold I forlængelse af, at der med dette lovforslag foreslås flyttet yderligere opgaver med et betydeligt økonomisk omfang fra staten til Udbetaling Danmark, foreslås det at styrke bestyrelsessammensætningen, ved at bestyrelsen udvides med et yderligere medlem.
På grund af opgavernes finansielle karakter foreslås det, at det nye medlem udpeges af beskæftigelsesministeren efter indstilling fra finansministeren.
Bestyrelsen for Udbetaling Danmark vil herefter bestå af i alt 10 medlemmer.
Derfor foreslås det, at det i § 17, stk. 1, fastsættes, at formandens stemme er udslagsgivende i tilfælde af stemmelighed.
3.2.7. Ændringer af regler om regnskab og revision 3.2.7.1. Gældende ret Efter gældende regler fastsætter beskæftigelsesministeren i medfør af § 21, stk. 9, i lov om Udbetaling Danmark regler om budgetter, regnskaber og revision i Udbetaling Danmark.
 De nærmere regler er udmøntet i bekendtgørelse nr. 1592 af 14. december 2015 om regnskaber m.v. for Udbetaling Danmark samt i bekendtgørelse nr. 1593 af 14. december 2015 om revision af Udbetaling Danmarks årsregnskaber.
Bekendtgørelsen om regnskaber m.v. for Udbetaling Danmark er udmøntet i overensstemmelse med bemærkningerne til § 21, stk. 9. Det fremgår blandt andet af bekendtgørelsen, at årsrapporten skal aflægges i overensstemmelse med en række bestemmelser i årsregnskabsloven.
Det fremgår herudover af bekendtgørelsen, at resultatopgørelsen skal opdeles i et resultat af Udbetaling Danmarks ydelsesvirksomhed og et resultat af Udbetaling Danmarks administrationsvirksomhed.
Der er ikke i bekendtgørelsen fastsat regler om, hvordan Udbetaling Danmark skal regnskabsføre de administrerede ordninger i staten, det vil sige den del, der vedrører ydelsesvirksomheden.
Der er heller ikke fastsat regler om overførsel af de regnskabsmæssige registreringer til Statens Koncernsystem, som er statens konsoliderings- og rapporteringssystem, der indsamler regnskabsdata fra alle statslige institutioner.
Der er dog allerede i dag et samarbejde mellem Udbetaling Danmark og ressortministerierne på området.
I praksis er fremgangsmåden følgende: De regnskabsmæssige registreringer, der foretages i Udbetaling Danmark vedrørende ydelsesvirksomheden, indberettes månedligt til det relevante ressortministerium og afleveres derfra til Statens Koncernsystem, således at de kan indgå i måneds- og kvartalsregnskaberne og endeligt i statsregnskabet.
F.eks. oplyser Udbetaling Danmark i dag Beskæftigelsesministeriet om størrelsen af folkepensionsudbetalingerne, hvorefter de indgår i Beskæftigelsesministeriets bidrag til aflæggelsen af statsregnskabet, hvor ministeriet redegør for de bevillinger, som Folketinget har givet til formålet.
Der er ikke hidtil fundet behov for at fastsætte nærmere regler herom, idet fremgangsmåden i praksis har kunnet opfylde de krav, der stilles til regnskabsførelse samt opsamling og overførsel af regnskabsmæssige registreringer for de ordninger, som Udbetaling Danmark hidtil har varetaget.
Loven indeholder bestemmelser om revision af Udbetaling Danmarks årsregnskab.
Herudover gælder lov om revisionen af statens regnskaber m.m. (rigsrevisorloven). Bekendtgørelse om revision af Udbetaling Danmarks årsregnskaber indeholder nærmere regler om revisionen i Udbetaling Danmark, der relaterer sig til Udbetaling Danmarks revisors efterprøvelse, herunder om der er hensigtsmæssige procedurer til forebyggelse og afdækning af uberettiget modtagelse af ydelser, om revision af personsager m.v.Rigsrevisors rolle er beskrevet i bekendtgørelsens kapitel 8 om regnskabsgennemgang, hvor det blandt andet i overensstemmelse med forarbejderne fremgår, at rigsrevisor udfører regnskabsgennemgang på de områder, der er nævnt i § 2, i overensstemmelse med bestemmelserne i §§ 4 og 6 i lov om revisionen af statens regnskaber m.m. (rigsrevisorloven), og at rigsrevisor kan udbede sig oplysninger også af Udbetaling Danmark, jf. rigsrevisorloven.
Revisionsadgang efter rigsrevisorlovens § 4, jf. § 6, indebærer, at Rigsrevisionen kan kræve Udbetaling Danmarks regnskaber forelagt til gennemgang.
Ved gennemgang påser Rigsrevisionen navnlig, at regnskabet er undergivet betryggende revision, at vilkår for virksomheden er opfyldt, og at midlerne er anvendt i overensstemmelse med givne bestemmelser.
Desuden påser Rigsrevisionen, at der tages skyldige økonomiske hensyn ved forvaltningen af midlerne.
Rigsrevisionen kan enten direkte fra Udbetaling Danmark eller gennem vedkommende minister få alle materialer og oplysninger, som efter rigsrevisors skøn er af betydning for udførelsen af dennes hverv.
Ligesom der er gældende regler for Udbetaling Danmark, er der gældende regler for de opgaver, som nu overføres fra Statens Administration.
Der er således regler og krav til regnskabsmæssige registreringer og overførsel til Statens Koncernsystem.
I den forbindelse gælder reglerne i bekendtgørelse om statens regnskabsvæsen m.v., hvor der særligt henvises til kapitel 3 om regnskabsvæsenets organisering, kapitel 6 om regnskabsmæssig registrering og aflæggelse af regnskab.
 De regnskabsmæssige registreringer overføres automatisk og dagligt fra Navision Stat til Statens Koncernsystem.
Regnskabsgodkendelsen foretages i Statens Koncernsystem via anvendelsen af den godkendelsesfacilitet, der findes i systemet.
Regnskabsgodkendelsen opdeles på en månedlig godkendelse, en kvartalsmæssig godkendelse og en årlig godkendelse fordelt på henholdsvis regnskabsførende institutioner, virksomheder og departementer.
Selve den månedlige godkendelse er en rent teknisk godkendelse, der markerer, at der er overensstemmelse mellem registreringerne i SKS og de lokale økonomisystemer.
Den månedlige regnskabsgodkendelse er udelukkende obligatorisk for institutioner, der ikke betjenes af Statens Administration.
 Statens Administration varetager i dag regnskabsgodkendelse som regnskabsførende institution i samarbejde med opdragsgiver (ressortministeriet).
 Kravene til regnskabsgodkendelse kan sammenfattes således:
 Godkendelsen af regnskaberne er opbygget omkring et hierarki, hvor de regnskabsførende institutioner godkender deres regnskaber overfor virksomhederne; virksomhederne godkender deres regnskaber overfor departementerne; og departementerne godkender deres regnskaber overfor Moderniseringsstyrelsen og Rigsrevisionen.
 Sammenfattende kan regnskabsgodkendelsen opdeles på en månedlig godkendelse, en kvartalsmæssig godkendelse og en årlig godkendelse fordelt på henholdsvis regnskabsførende institutioner, virksomheder og departementer.
Selve den månedlige godkendelse er som nævnt overnfor en rent teknisk godkendelse, der markerer, at der er overensstemmelse mellem registreringerne i SKS og de lokale økonomisystemer.
Den kvartalsmæssige og årlige godkendelse indeholder en mere substantiel godkendelse af regnskabet.
3.2.7.2. Overvejelser og lovforslagets indhold I forbindelse med forslaget om, at Udbetaling Danmark skal overtage opgaver fra Statens Administration og Beskæftigelsesministeriet m.v. vil der fortsat skulle foretages regnskabsmæssige registreringer, som skal overføres, således at de kan opsamles og indgå i statsregnskabet.
Udbetaling Danmark vil som følge af lovforslaget fremover i stedet for Statens Administration m.v. skulle foretage de løbende regnskabsmæssige registreringer, som administrationen giver anledning til, f.eks. udbetalinger af lån, modtagelse af tilbagebetalinger samt tabsafskrivninger og andre regnskabstekniske reguleringer m.v.
Disse registreringer vil skulle foretages uændret og efter de samme regler som hidtil efter flytning af administrationen fra Statens Administration til Udbetaling Danmark.
Det indebærer, at Udbetaling Danmark vil skulle varetage de funktioner, som Statens Administration udfører i dag som regnskabsførende institution, herunder typer af regnskabsmæssige registreringer, der ikke hidtil har skullet håndteres i Udbetaling Danmarks ydelsesregnskab.
Der er derfor fundet behov for at tydeliggøre i lovgivningen, at der angår de regnskabsmæssige registreringer, som Udbetaling Danmark vil skulle foretage vedrørende de administrerede statslige ordninger m.v., fremover skal foretages i overensstemmelse med lov om statens regnskabsvæsen m.v.
Hermed tydeliggøres det, at der ikke vil være ændringer i kravene til regnskabsføringen som følge af forslaget om at overflytte opgaveløsningen fra Statens Administration til Udbetaling Danmark.
 Det foreslås, at reglerne udmøntes i en bekendtgørelse, således at reglerne løbende vil kunne tilpasses efter behov.
Rigsrevisionen reviderer i dag de ordninger, der overføres fra Statens Administration til Udbetaling Danmark, i henhold til rigsrevisorlovens § 2. Efter overførslen til Udbetaling Danmark vil Rigsrevisionen skulle revidere ordningerne i henhold til rigsrevisorlovens § 4 og § 6. Revisionsadgang efter § 4 giver rigsrevisor adgang til at iværksætte nærmere undersøgelser.
Rigsrevisionen vil desuden i henhold til § 6 bl.a. skulle påse, at regnskabet er undergivet betryggende revision.
3.2.8. Justering af regler om dækning af udgifter til visse tab 3.2.8.1. Gældende ret Udbetaling Danmarks udgifter er i dag opdelt i udgifter til Udbetaling Danmarks administration, der finansieres via administrationsbidraget fra henholdsvis kommunerne og staten, og udgifter til selve udbetalingen af ydelser og tilskud til borgere og virksomheder, der finansieres af kommunerne og staten efter de regler for finansiering af ydelser, der er fastsat i de enkelte love.
 Det følger således af § 26, stk. 1, 1. pkt., at ved Udbetaling Danmarks udbetaling af kontante ydelser og økonomiske tilskud opkræver Udbetaling Danmark kommunernes og statens andel af ydelserne og tilskuddene direkte fra kommunerne og staten, jf. § 27, efter de procentmæssige fordelinger, der er fastsat i de love, der er nævnt i § 1 i lov om Udbetaling Danmark.
 Efter § 26, stk. 2, har Udbetaling Danmark kun krav på betaling fra staten, hvis de kontante ydelser eller økonomiske tilskud er udbetalt i overensstemmelse med lovgivningen, udgiften er bogført korrekt og Udbetaling Danmark opfylder krav, der er fastsat i medfør bemyndigelsesbestemmelsen i § 26, stk. 5.
 Efter § 26, stk. 3, bortfalder krav på betaling fra staten, og udbetalte beløb skal tilbagebetales, hvis Udbetaling Danmark ikke efter anmodning forelægger dokumentation for Beskæftigelsesministeriet i overensstemmelse med de regler, der er fastsat i medfør af bemyndigelsesbestemmelsen i § 26, stk. 5. Bemyndigelsesbestemmelsen i § 26, stk. 5, er ikke i dag blevet udnyttet til at fastsætte nærmere regler.
 Udbetaling Danmark kan kun yde administrativ og teknisk bistand på omkostningsdækket basis, og et eventuelt tab vil derfor altid skulle finansieres af enten kommunerne eller af staten.
 Der er kun delvist i loven taget stilling til, hvem der skal dække eventuelle tab, og det fremgår ikke direkte af loven, hvem der skal betale for tab, herunder som følge af, at krav for betaling af statens andel efter stk. 2 og 3 bortfalder.
 Efter § 26, stk. 4, skal den pågældende kommune dække eventuelle tab, som skyldes en fejlagtig udbetaling i Udbetaling Danmark, hvis fejludbetalingen skyldes mangelfulde oplysninger fra en kommune, herunder det beløb, som Udbetaling Danmark skal betale tilbage til staten, hvis der i lovgivningen er fastsat regler om delt finansiering af udgifterne til en ydelse mellem kommunerne og staten.
Hvis fejlen alene skyldes Udbetaling Danmark selv, findes der ikke regler i lov om Udbetaling Danmark om, hvem der skal betale for et eventuelt tab.
Det forudsættes dog i bemærkningerne til §§ 22 og 25 i lov om Udbetaling Danmark, jf.
Folketingstidende 2011-12, A, L 86 lov om sagsbehandling og administration i Udbetaling Danmark (Udbetaling Danmark-loven), som fremsat den 9. februar 2012, s. 79 og 80, at der i administrationsbidraget til Udbetaling Danmark fra henholdsvis kommunerne og staten til Udbetaling Danmark skal ske dækning af udgifter, som skyldes, at Udbetaling Danmark har begået fejl.
 For så vidt angår opgaver, der er overført fra staten, er der heller ikke fastsat regler i loven, hvem der dækker tabet, men det vil som følge af reglerne om omkostningsdækket administration være staten, der vil skulle dække alle typer af tab.
3.2.8.2. Overvejelser og lovforslagets indhold Det er vurderingen, at det ikke er hensigtsmæssigt, at dækning af tab, der vedrører udbetalingen af kontante ydelser og økonomiske tilskud til borgerne, som skyldes fejl begået af Udbetaling Danmark, finansieres via kommunernes og statens administrationsbidrag til Udbetaling Danmark.
Det skyldes, at der herved sker en sammenblanding af udgifter til administrationsbidrag, som vedrører selve administrationen i Udbetaling Danmark og udgifterne til de ydelser og tilskud, der udbetales til borgerne.
Opkrævningen af tabene via administrationsbidragene medfører også, at tabene fra kommunerne skal opkræves via en manuel proces og ikke kan it-understøttes.
 Herudover fremgår det ikke udtrykkeligt af loven, hvem der skal dække eventuelle tab i de situationer, hvor tabet alene skyldes en fejlagtig administration i Udbetaling Danmark.
Det foreslås derfor, at det som noget nyt fremgår af loven at tab, som alene skyldes fejlagtig administration i Udbetaling Danmark, herunder som følge af manglende ret til betaling fra staten efter § 26, stk. 2, eller manglende dokumentation efter § 26, stk. 3, dækkes af kommunerne på sagsområder, der er overført fra kommunerne.
Det foreslås, at disse tab dækkes som en del af kommunernes udgifter til betalingen for ydelser og tilskud.
 Det foreslås videre, at tab på sagsområder, der er overført fra staten, dækkes af staten, og at disse tab dækkes som en del af statens udgifter til betalingen for ydelser og tilskud.
 Som følge heraf vil dækningen af disse tab ikke længere skulle indgå i henholdsvis kommunernes og statens administrationsbidrag til Udbetaling Danmark som forudsat i bemærkningerne til §§ 22 og 25 i lov om Udbetaling Danmark.
 Det foreslås herudover, at Beskæftigelsesministeren efter indstilling fra bestyrelsen for Udbetaling Danmark fastsætter nærmere regler om, hvordan finansieringen af disse tab på de opgaveområder, der er overført fra kommunerne, vil fordeles mellem kommunerne.
 Det foreslås endvidere, at der sker en række tekniske præciseringer i § 26, stk. 2, 3 og 4, i lov om Udbetaling Danmark.
Forslaget vil ikke få betydning for kommunernes eller statens økonomi, idet forslaget alene ændrer ved, hvordan tabene dækkes hos den samme myndighed, der i dag dækker tabet.
Der er alene tale om, at tabet dækkes over ydelsesafregningen i stedet for over kontoen for administrationsbidrag, der indbetales til Udbetaling Danmark som betaling for udførelse af opgaver.
Forslaget ændrer således ikke på fordelingen af tabet mellem staten, kommunerne og Udbetaling Danmark.
 Forslaget medfører, at det bliver muligt for Udbetaling Danmark at lette den administrative proces for opkrævning af tab fra kommunerne.
 Det forudsættes, at de nævnte tab fortsat vil skulle opgøres særskilt i årsrapporten som en del af ydelsesregnskabet.
Det foreslås, at ændringen har virkning fra den 1. oktober 2012. Det er det samme fra det tidspunkt, hvor de første opgaver blev overflyttet til Udbetaling Danmark.
Der henvises til bemærkningerne til § 53, stk. 3.
 3.2.9. Udbetaling Danmarks muligheder for at optage lån vedrørende opgaver overført fra Statens Administrations Finansservicecenter m.v.
3.2.9.1. Gældende ret Efter gældende regler kan omkostningerne til etableringen af Udbetaling Danmark finansieres ved, at Udbetaling Danmark optager lån hos pengeinstitutter, staten eller finansielle institutioner.
Bestemmelsen stammer med en enkelt ændring fra lov nr. 1087 af 7. oktober 2014 om etablering af den selvejende institution Udbetaling Danmark og er videreført i lov om Udbetaling Danmark.
Udbetaling Danmark kan endvidere efter lov om Udbetaling Danmark optage lån på maksimalt 650 mio. kr., dog højst 100 mio. kr. til lån ud over lånet til etableringsomkostninger.
Lånet kan optages i pengeinstitutter, KommuneKredit eller andre finansielle institutioner og skal være tilbagebetalt inden 2018. Låneadgangen forudsætter, at lån til etablering indfries fuldt ud samtidig med optagelse af lånet.
Udbetaling Danmark kan herudover efter lov om Udbetaling Danmark optage korte lån på op til 80 mio. kr. til dækning af uforudsete driftsudgifter i løbet af et driftsår.
Disse lån kan optages i pengeinstitutter, KommuneKredit eller andre finansielle institutioner.
Lånet skal afvikles hurtigst muligt og senest i løbet af de to efterfølgende budgetår ved optagelse af lån til varetagelse af kommunale opgaver og senest i løbet af det efterfølgende budgetår ved optagelse af lån til varetagelse af statslige opgaver.
Endelig kan Udbetaling Danmark optage lån til dækning af de udgifter, Arbejdsmarkedets Tillægspension afholder for Udbetaling Danmark i forbindelse med udarbejdelse af udbud af og indgåelse af it-kontrakter samt til brug for udvikling og tilkøb af it-løsninger.
Lånet kan kun optages på baggrund af en enstemmig beslutning i bestyrelsen for Udbetaling Danmark.
Bestemmelsen sikrer, at Arbejdsmarkedets Tillægspension har finansiering til at foretage den nødvendige konkurrenceudsættelse af it-løsninger.
Efter bemærkningerne til bestemmelsen, jf.
Folketingstidende 2011-12, A, L 86 lov om sagsbehandling og administration i Udbetaling Danmark (Udbetaling Danmark-loven), som fremsat den 9. februar 2012, s. 84, kan udnyttelsen af låneadgangen til at optage lån til it-kontrakter m.v. kun ske efter grundige analyser og en indstilling til bestyrelsen for Udbetaling Danmark, og kun på grundlag af en konkret business case for udbud af de enkelte systemer indeholdende de forventede besparelser, den forventede tilbagebetalingstid samt afregningsmodel.
Lånet kan ikke finansiere driften af it-løsningerne eller på anden måde finansiere de løbende driftsudgifter for Udbetaling Danmark.
Låneoptagelsen kan således ikke ske til betaling af Arbejdsmarkedets Tillægspensions udgifter til it-løsningerne efter implementeringen til f. eks. licenser, vedligeholdelse af it-løsningerne, videreudvikling m.v.
Sådanne omkostninger omfattes af den administration, som Arbejdsmarkedets Tillægspension leverer til Udbetaling Danmark på omkostningsdækket basis, og som Udbetaling Danmark finansierer gennem det løbende administrationsbidrag fra kommunerne.
Låneoptagelsen og afskrivningerne på udgifterne til konkurrenceudsættelse af it-løsninger skal fremgå af særskilte regnskabsposter i Udbetaling Danmarks årsregnskab, således at disse udgifter tydeligt adskilles fra de almindelige driftsomkostninger.
 Af hensyn til generelle overvejelser om regeringens økonomiske styring og digitaliseringsstrategier m.v., forudsætter finansieringen, at der ligger en enig beslutning i bestyrelsen for Udbetaling Danmark til grund for låneoptagelsen, det vil sige de statslige repræsentanter skal sikre sig tilslutning til, at finansieringsbehovet er acceptabelt opgjort og i overensstemmelse med intentionerne, førend der kan godkendes låneoptagelse til it-løsninger.
 Kommunerne hæfter solidarisk for de lån, som bestyrelsen for Udbetaling Danmark optager efter de gældende bestemmelser.
3.2.9.2. Overvejelser og lovforslagets indhold Det foreslås, at Udbetaling Danmark skal have mulighed for at optage korte lån på yderligere 10 mio. kr. til dækning af uforudsete driftsudgifter i løbet af et driftsår, som følge af, at der med dette lovforslag foreslås overført yderligere opgaver fra staten til Udbetaling Danmark.
Af hensyn til mulighederne for at tilrettelægge den korte låntagning så billigt og fleksibelt som muligt er det videre vurderet, at dette bør kunne ske som et samlet lån til uforudsete driftsudgifter, som vedrører både kommunale og statslige opgaver, inden for en samlet låneramme.
Det foreslås således, at maksimumlånerammen til optagelse af korte lån til uforudsete driftsudgifter i løbet af et driftsår forhøjes fra 80 til 90 mio. kr. årligt.
 Forhøjelsen af lånemulighederne udgør ca. 10 pct. i forhold til Udbetaling Danmarks nuværende lånemuligheder for at optage korte lån efter lov om Udbetaling Danmark og vurderes at svare til den forventede stigning i driftsomkostningerne som følge af de overførte opgaver.
Det foreslås videre, at der vil skulle stilles de samme krav til tilbagebetalingsperioden for disse lån, uanset om der er tale om opgaver, der er overført fra kommunerne eller opgaver, der er overført fra staten.
Det vil indebære, at lånet vil skulle tilbagebetales hurtigst muligt og senest i løbet af de to efterfølgende budgetår.
Dette vil medvirke til at sikre, at der også kan optages korte lån til dækning af administration, der betales via gebyrer, hvor der i dag er krav om balance i løbet af en fireårig periode.
 Det foreslås endvidere, at kommunerne fremover alene skal hæfte for lån optaget til opgaver, der tidligere er blevet varetaget af kommunerne, det vil sige for maksimalt for 75 mio. kr.
Det foreslås, at det ikke længere efter § 32, stk. 2, skal være muligt at optage korte lån i KommuneKredit, idet de opgaver, som Udbetaling Danmark foreslås at skulle varetage efter §§ 1 a og 1 b er statslige.
Det er vurderingen, at det alene er i overensstemmelse med lov om KommuneKredit, at Udbetaling Danmark kan optage lån i KommuneKredit til opgaver, der finansiseres via administrationsbidrag fra kommunerne efter § 22, det vil sige for opgaver, der er overført fra kommunerne.
Det foreslås herudover, at der ikke bør kunne optages lån i KommuneKredit til it-projekter for så vidt angår opgaver, der tidligere er overført fra staten.
Lovforslaget tager højde for dette, således at det foreslås, at der alene vil kunne optages lån til opgaver, der tidligere er blevet varetaget af kommunerne og overført til Udbetaling Danmark. Ændringen medfører at lån, der tidligere er optaget til it-projekter til opgaver, der tidligere er varetaget af staten, vil skulle omlægges til andre lån i andre finansielle institutioner.
Det foreslås videre, at det også gøres muligt for Udbetaling Danmark at optage lån hos pengeinstitutter, staten eller finansielle institutioner til it-investeringer m.v., som vedrører de opgaver, der overføres fra Statens Administration m.v. til brug for udarbejdelse af udbud af og indgåelse af it-kontrakter m.v. til de opgaver, der overføres med dette lovforslag.
Det foreslås, at lånene alene skal kunne optages efter en enstemmig beslutning i bestyrelsen for Udbetaling Danmark.
 Der vil heller ikke kunne optages lån i KommuneKredit hertil, og kommunerne hæfter ikke solidarisk for de lån, der er optaget til de opgaver, der overføres med dette lovforslag.
3.2.10. Forholdet til Folketingets Administration 3.2.10.1 Gældende ret Statens Administration beregner og anviser i dag pension m.v. til Folketingets medlemmer efter reglerne herom i §§ 110-119, 122 og 123 i lov om valg til Folketinget.
Det drejer sig om egenpension, ægtefællepension, børnepensionstillæg og børnepension samt efterindtægt.
Endvidere beregner og anviser Statens Administration pension m.v. til Folketingets tjenestemænd efter reglerne i lov om tjenestemandspension.
Efter tjenestemandspensionslovens § 1, stk. 2, tilkommer der tjenestemænd ved Folketinget og disses efterlevende ægtefæller og børn samme ret til pension som de tjenestemænd, der er ansat i staten og folkekirken efter lov om tjenestemænd.
 Opgaven varetages i henhold til en administrationsaftale mellem Folketingets Administration og Økonomistyrelsen, nu Statens Administration.
3.2.10.2. Overvejelser og lovforslagets indhold Som led i regeringens beslutning om at flytte statslige arbejdspladser foreslås det at overføre beregning og anvisning af tjenestemandspension m.v. på det statslige område til Udbetaling Danmark, jf. lovforslagets § 10.
 I forlængelse heraf har Folketingets Administration fundet, at beregning og anvisning af pension m.v. til Folketingets medlemmer og Folketingets tjenestemænd ligeledes skal overføres til Udbetaling Danmark.
 Med lovforslaget foreslås det således, at beregning og anvisning af pension m.v. til Folketingets medlemmer og Folketingets tjenestemænd overføres fra Statens Administration til Udbetaling Danmark, jf. forslagene i lovforslagets §§ 10 og 21.
 Folketingets Administration vil som følge af forslaget om at overføre de nævnte ordninger til Udbetaling Danmark umiddelbart blive omfattet af de bestemmelser i lov om Udbetaling Danmark, der gælder for det statslige område, f.eks. bestemmelserne i lovens § 26, stk. 5, jf. lovforslagets § 1, nr. 27, om dækning af visse tab, § 27 om anvendelse af Statens Koncernbetalinger (SKB) og § 28 om momsrefusion.
 Det foreslås, at anvendelsen af enkelte bestemmelser i lov om Udbetaling Danmark i forhold til Folketingets Administration kommer til at fremgå af loven, hvor der kan være tvivl om, hvorvidt Folketingets Administration skal sidestilles med staten.
 Det foreslås på den baggrund, at der i lov om Udbetaling Danmark indsættes et kapitel 12 a med en ny bestemmelse i § 32 a om forholdet til Folketingets Administration, jf. lovforslagets § 1, nr. 40.
Forslaget indebærer, at det fremgår af loven, at § 19, stk. 1, 2. pkt., og §§ 25 og 29 i lov om Udbetaling Danmark vil skulle finde tilsvarende anvendelse for Folketingets Administration.
Det drejer sig om bestemmelser, der efter deres ordlyd regulerer forholdet mellem ressortministerierne og Udbetaling Danmark.
 Der henvises i øvrigt til lovforslagets § 1, nr. 40.
3.3. Medarbejdernes forhold ved overførslen af opgaverne 3.3.1. Gældende ret Lov om etablering af den selvejende institution Udbetaling Danmark indeholder i §§ 8-10 bestemmelser om de kommunalt ansatte medarbejdernes forhold i forbindelse med overførelsen af kommunale opgaver til Udbetaling Danmark.
 Endvidere indeholder etableringsloven i § 10 a bestemmelser om medarbejderes forhold i forbindelse med overførsel af statslige opgaver fra Pensionsstyrelsen til Udbetaling Danmark.
Efter etableringslovens § 10 a, stk. 1 og 2, overtog Arbejdsmarkedets Tillægspension alle medarbejdere, der var ansat i Pensionsstyrelsen eller med tjenestested i Pensionsstyrelsen i henhold til kollektiv overenskomst, bestemmelser om løn- og arbejdsforhold, der er fastsat eller godkendt af offentlig myndighed, eller individuel aftale.
Medarbejdere, der overvejende var beskæftiget med opgaver, der forblev statslige, var dog ikke omfattet heraf.
Det blev samtidig bestemt, at lov om lønmodtageres retsstilling ved virksomhedsoverdragelse (virksomhedsoverdragelsesloven) fandt tilsvarende anvendelse ved overtagelse af personalet.
Virksomhedsoverdragelsesloven sikrer, at lønmodtageren over for den erhvervende virksomhed bibeholder de rettigheder og forpligtelser, der bestod på overdragelsestidspunktet i henhold til kollektiv overenskomst og aftale, bestemmelser om løn- og arbejdsforhold m.m., ligesom de pågældende medarbejdere blev omfattet af lovens særlige bevisbyrderegler, der beskytter de ansatte mod usaglige afskedigelser som følge af opgaveoverførslen.
 Virksomhedsoverdragelsesloven finder ikke uden særskilt lovhjemmel eller aftale anvendelse ved en administrativ eller ved lov foretaget omorganisering af offentlige administrative myndigheder eller en overførsel af administrative funktioner mellem offentlige administrative myndigheder.
Da Arbejdsmarkedets Tillægspension ikke kan ansætte tjenestemænd, indeholder etableringslovens § 10 a, stk. 3, en bestemmelse, hvorefter tjenestemændene efter overførslen af opgaver fra Pensionsstyrelsen til Udbetaling Danmark bevarede deres tjenestemandsansættelse i staten på vilkår, der svarer til de hidtidige vilkår, og var forpligtet til at gøre tjeneste i Arbejdsmarkedets Tillægspension som udlånte.
Tjenestemændene har ikke krav på ventepenge, rådighedsløn eller pension som følge af udlån fra staten.
Ved udlånet sker der ikke et arbejdsgiverskifte.
Tjenestemandslovens øvrige bestemmelser finder i øvrigt anvendelse.
Udlånet medfører, at den almindelige daglige og faglige ledelse overdrages til Arbejdsmarkedets Tillægspension.
3.3.2. Overvejelser og lovforslagets indhold Bestemmelserne i etableringslovens §§ 8-10 a om medarbejdernes forhold finder efter deres ordlyd ikke anvendelse i forbindelse med den foreslåede overførsel af opgaver fra Statens Administration og fra DSB, Forsvarsministeriet og Rigspolitiet til Udbetaling Danmark, jf. afsnit 3.1.3.1.2.
 Det foreslås, at bestemmelserne om medarbejdernes forhold i forbindelse med overførsel af disse opgaver udformes på tilsvarende måde som etableringslovens § 10 a om personalets forhold i forbindelse med overførslen af opgaver fra Pensionsstyrelsen til Udbetaling Danmark.
Det foreslås således, at der i etableringslovens § 10 a indsættes en bestemmelse om, at Arbejdsmarkedets Tillægspension fra tidspunktet for overførslen af opgaver fra Statens Administration til Udbetaling Danmark vil overtage medarbejdere, der er ansat i Statens Administration, DSB, Forsvarsministeriet og Rigspolitiet eller med tjenestested hos disse myndigheder i henhold til kollektiv overenskomst, bestemmelser om løn- og arbejdsforhold, der er fastsat eller godkendt af offentlig myndighed, eller som er ansat efter individuel aftale, og som udelukkende eller overvejende er beskæftiget med de myndighedsopgaver, der overføres.
Det indebærer, at medarbejdere, der overvejende er beskæftiget med opgaver, der forbliver statslige, forbliver ansat i staten og ikke vil skulle ansættes af Arbejdsmarkedets Tillægspension.
Det foreslås endvidere, at virksomhedsoverdragelsesloven finder tilsvarende anvendelse ved overtagelsen af personalet.
Ved at anvende principperne i virksomhedsoverdragelsesloven sikres alle overenskomstansatte flere ensartede rettigheder efter loven, herunder blandt andet, at de pågældendes ansættelsesvilkår skal videreføres uændret af den nye ansættelsesmyndighed, i dette tilfælde Arbejdsmarkedets Tillægspension, som ny arbejdsgiver.
Ved at anvende virksomhedsoverdragelsesloven bliver de pågældende medarbejdere endvidere omfattet af lovens særlige bevisbyrderegler, der beskytter de ansatte mod usaglige afskedigelser som følge af opgaveoverførslen.
 Vilkårene svarer således til de regler om de ikketjenestemandsansatte medarbejderes forhold, der blev gennemført i forbindelse med overførslen af opgaver fra Pensionsstyrelsen til Udbetaling Danmark.
Det foreslås endvidere, at der i etableringslovens § 10 a indsættes en bestemmelse om, at tjenestemænd, som er ansat i Statens Administration, DSB, Forsvarsministeriet og Rigspolitiet eller med tjenestested hos disse myndigheder, og som udelukkende eller overvejende er beskæftiget med opgaver, der overføres til Udbetaling Danmark, vil bevare deres tjenestemandsansættelse i staten på vilkår, der svarer til de hidtidige vilkår, og vil være forpligtet at gøre tjeneste i Arbejdsmarkedets Tillægspension.
Dette vil være i overensstemmelse med det, der allerede i dag gælder for de tjenestemænd, der arbejder med opgaver, der tidligere er overført til Udbetaling Danmark.
Tjenestemændene har ikke krav på ventepenge, rådighedsløn eller pension som følge af udlånet fra staten.
Ved udlånet sker der ikke et arbejdsgiverskifte.
Tjenestemandslovens øvrige bestemmelser finder i øvrigt anvendelse.
Vilkårene svarer således til de regler om tjenestemændenes forhold, der blev gennemført i forbindelse med overførslen af opgaver fra Pensionsstyrelsen til Udbetaling Danmark.
Udlånet medfører, at den almindelige daglige og faglige ledelse overdrages til Arbejdsmarkedets Tillægspension.
Der indgås således en aftale mellem den statslige ansættelsesmyndighed og Arbejdsmarkedets Tillægspension vedrørende personaleadministrationen af tjenestemændene, herunder hvilke beføjelser henholdsvis Arbejdsmarkedets Tillægspension og den statslige ansættelsesmyndighed har over for de pågældende tjenestemænd.
Dette svarer til, hvad der var forudsat i forhold til de tidligere kommunalt ansatte tjenestemænd samt tjenestemænd ansat i staten, der blev udlånt ved overførslen af opgaver fra Pensionsstyrelsen til Udbetaling Danmark.
 Der henvises til forslaget i § 2.
4. Økonomiske og administrative konsekvenser for det offentlige Lovforslaget medfører, at der den 1. oktober 2016 overføres opgaver svarende til ca. 68 årsværk fra Statens Administrations Finansservicecenter til Udbetaling Danmark.
Hertil overføres også beregningsopgaver på tjenestemandspensionsområdet fra DSB, Forsvarsministeriet og Rigspolitiet samt opgaver fra Styrelsen for Arbejdsmarked og Rekruttering.
Endvidere medfører lovforslaget, at Udbetaling Danmark vil skulle løse de opgaver, der overflyttes fra Finansservicecenteret inden for en samlet økonomisk ramme til administrationsomkostninger på 73,3 mio. kr. årligt (2016-pl), ekskl. evt. meromkostninger til it-modernisering, jf. nedenfor.
Hertil kommer ligeledes omkostninger til administration af de opgaver, der overdrages fra DSB, Forsvarsministeriet, Rigspolitiet og Styrelsen for Arbejdsmarked og Rekruttering.
I perioden fra den 1. oktober 2016 til den 31. december 2016 vil administrationsudgifterne til opgavevaretagelsen fortsat skulle regnskabsføres i overensstemmelse med finansloven for 2016 og i de følgende finansår i overensstemmelse med finansloven for det pågældende år.
Således vil den regnskabsmæssige overdragelse fra Finansservicecenteret til Udbetaling Danmark skulle ske med virkning fra den 1. januar 2017.
I 2016 forventes Udbetaling Danmark at løse de overflyttede opgaver inden for en ramme på en forholdsmæssig andel af de forventede årlige administrationsomkostninger på 73,3 mio. kr., jf. ovenfor.
Den økonomiske ramme er fastlagt på baggrund af Finansservicecenterets ordinære administrationsomkostninger i 2014 forbundet med at løse de opgaver, der overflyttes, idet regnskabet for 2014 er det senest revideret regnskab.
Hertil kommer en reserve på 7,3 mio. kr. årligt (2016-pl) til eventuelle uforudsete omkostninger i 2017-2019. I 2016 udgør reserven ca. 2 mio. kr.
Det svarer til ca. en fjerdedel af den årlige reserve i 2017-2019.
Fra og med 2019 vil der skulle ske en løbende effektivisering af opgavevaretagelsen i Udbetaling Danmark på 2-3 procent årligt for den samlede opgavevaretagelse.
Effektiviseringsniveauet vil blive fastlagt i forbindelse med udarbejdelsen af forslag til finanslov for 2019.
Omkostningerne til Udbetaling Danmarks opgavevaretagelse vil blive finansieret dels af gebyrindtægter fra de gebyrer, der eksisterer på flere af de ordninger, der overflyttes, dels ved betalinger fra de ministerier, som har det bevillingsmæssige ansvar for de overførte ordninger.
Fra den 1. januar 2017 vil disse indbetalinger til Udbetaling Danmark ske direkte fra de ministerier, som har det bevillingsmæssige ansvar for de opgaver, der overflyttes, jf. lovforslagets § 1, nr. 22 og 23, om betaling af administrationsbidrag.
I perioden fra den 1. oktober 2016 til den 31. december 2016 vil ministeriernes indbetalinger imidlertid skulle ske som hidtil, jf. finansloven for 2016, til Statens Administration, der herefter vil skulle foretage én samlet betaling for opgavevaretagelsen til Udbetaling Danmark.
Det bemærkes, at den nuværende it-understøttelse af de ordninger, der foreslås overflyttet på en række områder, ikke er tidssvarende.
Det forventes derfor, at Udbetaling Danmark i de kommende år skal gennemføre en modernisering af it-understøttelsen.
Det forventes at medføre, at Udbetaling Danmarks omkostninger til at varetage de overdragne opgaver vil overstige den ovennævnte økonomiske ramme på 73,3 mio. kr. årligt.
Eventuelle meromkostninger forventes finansieret ved forhøjelser af de eksisterende gebyrer og betalinger fra de berørte ressortministerier.
Det bemærkes, at moderniseringen af it-systemerne også vil skulle gennemføres, såfremt Staten Administration fremadrettet skulle varetage opgaverne.
Udbetaling Danmark skal som udgangspunkt løse de overførte opgaver på samme aktivitets-, service- og kvalitetsniveau, som indgår i de gældende administrationsaftaler mellem Statens Administration og ressortministerierne samt relevante nøgletal i mål- og resultatplanen for Statens Administration.
Der vil endvidere skulle foretages en opgørelse af aktivitetsmængde samt service- og kvalitetsniveau, der gør det muligt at følge udviklingen i aktivitetsniveau, kvalitet og service efter overdragelse af opgaverne til Udbetaling Danmark.
Med lovforslaget foreslås det, at den nuværende gebyropkrævningsopgave overføres fra Statens Administration til Udbetaling Danmark.
Det indebærer, at gebyrerne vil skulle fastsættes af den ansvarlige minister.
Gebyrernes størrelse vil fortsat skulle afspejle omkostningerne ved administrationen og skal fastsættes i overensstemmelse med de regler, der i øvrigt gælder for fastsættelse af gebyrer i staten.
Gebyrerne vil blive opkrævet af Udbetaling Danmark, som led i administrationen af de overførte opgaver, jf. §§ 1 a og 1 b, i lov om Udbetaling Danmark.
I perioden fra den 1. oktober 2016 til den 31. december 2016 foreslås det, at den hidtidige praksis, hvor gebyrerne indbetales til Statens Administration, fortsætter.
Dermed vil gebyrindtægterne medgå til at finansiere Statens Administrations betaling til Udbetaling Danmark i 2016, jf. ovenfor, samt lovforslagets § 54, stk. 3. Efter den 1. januar 2017 vil gebyrerne fortsat skulle medgå til at finansiere omkostningerne til Udbetaling Danmarks varetagelse af de overførte opgaver.
Der vil i 2016 og evt. i 2017 skulle afholdes en række implementeringsomkostninger forbundet med at overflytte opgaverne fra Finansservicecenteret til Udbetaling Danmark.
Disse omkostninger ligger udover de forventede årlige administrationsomkostninger på 73,3 mio. kr.
Det drejer sig bl.a. om omkostninger forbundet med at kortlægge og dokumentere de nuværende arbejdsgange i Finansservicecenteret, overdragelse af it-understøttelse samt endelig omkostninger til uddannelse, flytte- og fratrædelsesgodtgørelse samt andre ansættelsesmæssige vederlagskrav m.v.
Der er afsat op til anslået 3,9 mio. kr., som Udbetaling Danmark kan anvende til betaling af personalerelaterede forpligtelser, der ligger inden for rammerne af virksomhedsoverdragelsesloven.
Omkostningerne vil skulle afholdes inden for Finansministeriets økonomiske ramme på finansloven for 2016 samt med bidrag fra udflytningsreserven på § 7. Finansministeriet.
 Udover den ovenfor beskrevne økonomiske ramme for overførsel af opgaver fra Statens Administration til Udbetaling Danmark vil der ske en betaling til Udbetaling Danmark for administrationen af tjenestemandspensioner, der flyttes fra DSB, Forsvarsministeriet og Rigspolitiet til Udbetaling Danmark.
Fra og med 2019 vil der løbende skulle ske effektivisering af betalingen på 2-3 procent årligt.
Effektiviseringsniveauet vil skulle fastlægges i forbindelse med udarbejdelsen af forslag til finanslov for 2019.
 Det bemærkes, at den løbende effektivisering for ordninger overført fra Finansservicecenteret og beregning af tjenestemandspensioner flyttet fra DSB, Forsvarsministeriet og Rigspolitiet vil skulle udmøntes i forhold til den samlede økonomiske ramme og ikke på de to opgaveområder hver for sig.
Administration, herunder vejledning, sagsbehandling og udbetaling, af tilskud til hel eller delvis dækning af udgifter til rejser til, fra og i Grønland, jf. de almindelige bemærkninger, afsnit 3.1.1.7. om ordningen vedrørende tilskud til hel eller delvis dækning af rejseudgifter til, fra og i Grønaldn, samt administration og udbetaling af børnefamilieydelse til udsendte i 3. lande, jf. de almindelige bemærkninger, afsnit 3.1.1.6. om ordningen vedrørende børne- og ungeydelse til udsendte i 3. lande, vil skulle finansieres af den afsatte bevilling til administrationsbidrag til Udbetaling Danmark på konto 17.41.10 Udbetaling Danmark.
Den del af administrationen af sygedagpengeforsikringerne, som i dag varetages af Styrelsen for Arbejdsmarked og Rekruttering, jf. de almindelige bemærkninger, afsnit 3.1.1.4. om sygedagpengeforsikring for selvstændige erhvervsdrivende og private arbejdsgivere  lov om sygedagpenge, vil skulle finansieres ved overførsel af et tomt årsværk fra Styrelsen for Arbejdsmarked og Rekruttering.
5. Økonomiske og administrative konsekvenser for erhvervslivet Lovforslaget har været forelagt for Erhvervsstyrelsens Team Effektiv Regulering (TER), som vurderer, at lovforslaget ikke medfører administrative konsekvenser for erhvervslivet.
6. Administrative konsekvenser for borgerne Det foreslås i lovforslaget, at administrationen af en række ordninger overgår til Udbetaling Danmark.
Forvaltningsloven indeholder regulering af myndigheders pligt til at henvise borgere til rette myndighed.
Forvaltningsloven gælder også for Udbetaling Danmark.
 Borgere vil skulle omstille sig i forhold til, hvem der varetager administrationen og opkrævningen eller udbetalingen af en række tilskud eller ydelser.
7. Miljømæssige konsekvenser Lovforslaget har ingen miljømæssige konsekvenser.
8. Forholdet til EU-retten Lovforslaget indeholder ikke EU-retlige aspekter.
9. Hørte myndigheder og organisationer Et udkast til lovforslag har i perioden fra den 1. februar 2016 til 16. februar 2016 været sendt i høring hos følgende myndigheder og organisationer:
3F, Advokatrådet, Advokatsamfundet, Akademikerne, AK-samvirke, Aktive Modstandsfolk, Andelsboligforeningernes Fællesrepræsentation, Ankenævnet for Statens uddannelsesstøtteordninger, Ankestyrelsen, Arbejderbevægelsens Erhvervsråd, Arbejdsløshedskassen ASE, Arkitektforeningen, Arbejdsmarkedets Tillægspension, BAT-Kartellet, BDO Kommunernes Revision, Beskæftigelsesankenævnet, Beskæftigelsesrådet, Beskæftigelsesrådets Ydelsesudvalg, Bestyrelsesforeningen for Social- og Sundhedsskoler, BL, BOSAM, Byfornyelseskonsulenterne A/S, Byggeskadefonden, Byggeskadefonden vedr.
Bygningsfornyelse, Byggesocietetet, Bygherreforeningen i Danmark, Bygnings-FredningsForeningen, Byretterne, Bæredygtigt landbrug, C3, Centralorganisationernes Fællesudvalg, CEPOS, Cevea, CO 10, Danish Seafood Association, Danmarks Apotekerforening, Danmarks Fiskeriforening, Danmarks Lejerforeninger, Danmarks Liberale Studerende, Danmarks Medie- og Journalisthøjskole, Danmarks Naturfredningsforening, Danmarks Pelagiske Producentorganisation, Danmarks Skolelederforening, Danmarks Vejlederforening, Dansk Akvakultur, Dansk Arbejdsgiverforening, Dansk Byggeri, Dansk Centralbibliotek for Sydslesvig, Dansk Erhverv, Dansk Folkeoplysnings Samråd, Dansk Gartneri, Dansk Industri, Dansk Inkasso Brancheforening, Dansk Kirke i Sydslesvig, Dansk Skoleforening for Sydslesvig, Dansk Missionsråds Udviklingsafdeling, Dansk Skovforening, Dansk Socialrådgiverforening, Dansk Sundhedstjeneste for Sydslesvig, Dansk Ungdoms Fællesråd, Danske Advokater, Danske Arkitektvirksomheder, Danske Arveretsadvokater, Danske Boligadvokater, Danske Erhvervsakademier, Danske Erhvervsskoler  Bestyrelserne, Danske Erhvervsskoler  Lederne, Danske Familieadvokater, Danske Fiskeres Producentorganisation, Danske Gymnasieelevers Sammenslutning, Danske Gymnasier, Danske Handicaporganisationer, Danske Havne, Danske Insolvensadvokater, Danske Landbrugsskoler, Danske Professionshøjskoler, Danske Regioner, Danske Seniorer (Ældremobiliseringen), Danske SOSU-skoler, Danske SOSU-skoler, Danske Studerendes Fællesråd, Danske Udlejere - tidl.
Jydske Grundejerforeninger, Danske Universiteter, Danske Vandløb, DANVA, Datatilsynet, De Studerendes Landsråd (DSL), Deloitte (Udbetaling Danmarks eksterne revisor), Den Danske Dommerforening, Det Grønlandske Hus i København, Det Sydslesvigske Samråd, Det Særlige Bygningssyn, Det Økologiske Råd, DI, DI Fødevarer, Dommerfuldmægtigforeningen, Domstolsstyrelsen, Ejendomsforeningen Danmark, Erhvervslejernes Landsorganisation, Erhvervsskolernes Elevorganisation, Fagligt Fælles Forbund, Federal Union of European Nationalities, Finansrådet, Finanssektorens Arbejdsgiverforening, Finanstilsynet, Fiskeriets Arbejdsmiljøråd, Flensborg Avis, Forbrugerrådet, Foreningen af Danske Skatteankenævn, Foreningen af forstandere og direktører ved AMU-centrene, Foreningen af private, selvejende gymnasier, studenter- og hf-kurser, Foreningen af Rådgivende Ingeniører, Foreningen af Statsautoriserede Revisorer, Foreningen Danske Revisorer, Forsikring og Pension, Forsvarets Bygnings- og Etablissementstjeneste, Frederiksberg Kommune, Frie Bønder Levende Land, Frit Forum  Socialdemokratiske Studerende, FSR - danske revisorer, FTF, Fælleslandboforeningen for Sydslesvig, Fødevareforbundet NNF, Grundejernes Investeringsfond, Grænseforeningen, Gymnasiernes bestyrelsesforening, Gymnasiernes Bestyrelsesforening, Gymnasieskolernes Rektorforening, Handelsskolernes Lærerforening, HK  Stat, HK/Stat, HK-Danmark, Højesteret, Håndværksrådet, IC Byfornyelse - Inger Callisen Archictecte m.a.a., Ingeniørforeningen i Danmark, KL, Kommunale Tjenestemænd og Overenskomstansatte, KommuneKredit, Kommunernes Revision, Konservative Studerende, Kraka, Kristelig Arbejdsgiverforening, Kristelig Fagforening, Kuben Byfornyelse Danmark, Kulturministeriets Rektorer (KUR), Københavns Kommune - Teknik og Miljøforvaltningen, Landbrug & Fødevarer, Landdistrikternes Fællesråd, Landdistrikternes Fællesråd, Landsbyggefonden, Landsforeningen af Danske Mælkeproducenter, Landsforeningen Landsbyerne i Danmark, Landsforeningen Ældre Sagen, Landsorganisationen i Danmark, Landssammenslutningen af Handelsskoleelever, Landsskatteretten, LC, Lederforeningen (VUC), Lederforeningen for VUC, Ledernes Hovedorganisation, Lejernes Landsorganisation i Danmark, LO, Lægemiddelstyrelsen, Lærerstuderendes Landskreds, Marine Ingredients Denmark, Maritime Studerende Danmark, Mikkelberg - Nordisk center for nordisk kunst og cricket, Natur- og Miljøklagenævnet, Nordisk Informationskontor i Sønderjylland/Sydslesvig, OAO, Parcelhusejernes Landsforening, Pharmadanmark, Plantning og Landskabs Landsforening, Pædagogstuderendes Landssammenslutning, Realkreditforeningen, Realkreditrådet, Rektorkollegiet for de kunstneriske og kulturelle uddannelser, Rektorkollegiet for de maritime uddannelser, Rigsrevisionen, Rådet for de Grundlæggende Erhvervsrettede Uddannelser, Rådet for Ungdomsuddannelser, Rådet for zoologiske anlæg, Sammenslutningen af Danske Småøer, Sammenslutningen af Danske Socialrådgiverstuderende, SBI (Statens Byggeforskningsinstitut) By og Byg, SBS rådgivning, SEGES, Selveje Danmark, SKAF, Skatteankestyrelsen, SOSU-lederforeningen, SRF Skattefaglig Forening, Statens Kunstfond, Statsforvaltningsdirektørerne, Sydslesvigs danske Ungdomsforeninger, Sydslesvigsk Forening, Sydslesvigsk Kultursamfund, Sydslesvigsk Vælgerforening, Sydslesvigudvalget, Sygeplejestuderendes Landssammenslutning, Sø- og Handelsretten, Søfartsstyrelsen, Søren Garde Rådgivning, Udbetaling Danmark, Vestre Landsret, VUC Bestyrelsesforeningen, Økologisk Landsforening, Østre Landsret.
Bemærkninger til lovforslagets enkelte bestemmelser Beskæftigelsesministeriet Til § 1 (Lov om Udbetaling Danmark) Til nr. 1 I kapitel 1 i lov om Udbetaling Danmark oplistes i § 1, stk. 1, en række love, som Udbetaling Danmark varetager opgaver efter.
Opgaverne er primært overtaget fra kommunerne.
Det fremgår af den gældende § 1, stk. 2, at Udbetaling Danmark og kommunalbestyrelserne i fællesskab skal sikre et smidigt og effektivt samarbejde om varetagelse af opgaver, jf. stk. 1. Overskriften til kapitel 1 er derfor Udbetaling Danmarks opgaver og samarbejde med kommunerne.
Udbetaling Danmarks samarbejde med kommunerne er herudover nærmere reguleret i lov om Udbetaling Danmark, f.eks. i lovens kapitel 3.
 I sammenhæng med forslaget i § 1, nr. 5, til en ny §§ 1 a og 1 b, hvorved det foreslås at overføre en række opgaver fra Statens Administration til Udbetaling Danmark foreslås det, at overskriften til kapitel 1 ændres til Udbetaling Danmarks opgaver således, at overskriften til kapitel 1 er dækkende både for de eksisterende områder i § 1 og de opgaver, der foreslås overført i §§ 1 a og 1 b, jf. forslaget i § 1, nr. 5.
 Der henvises til de almindelige bemærkninger, afsnit 3.1.1.1. om nye regler i lov om Udbetaing Danmark om varetagelse af finansielle og administrative opgaver vedrørende visse statslige ordninger m.v.
Til nr. 2 I § 1, stk. 1, i lov om Udbetaling Danmark oplistes en række love, som Udbetaling Danmark varetager opgaver efter.
Opgaverne er primært overtaget fra kommunerne, og vedrører overvejende administration og udbetaling af sociale ydelser.
Det foreslås, at der før § 1 indsættes overskriften Opgaver vedrørende sociale ydelser m.v. Det præciseres hermed, at oplistningen i § 1 primært vedrører opgaver vedrørende sociale ydelser i modsætning til de opgaver, som overføres fra Statens Administration, der har en finansiel karakter, og som foreslås oplistet i forslaget til en ny §§ 1 a og 1 b i lov om Udbetaling Danmark.
Der henvises til forslagets § 1, nr. 5.
 Den foreslåede opdeling af oplistningen af lovgivningsområder i henholdsvis §§ 1, 1 a og 1 b i lov om Udbetaling Danmark har betydning for, hvilke dele af lov om Udbetaling Danmark som skal gælde i forbindelse med Udbetaling Danmarks sagsbehandling og administration.
 Der henvises også til de almindelige bemærkninger, afsnit 3.1.1.1. om nye regler i lov om Udbetaling Danmark om varetagelse af finansielle og administrative opgaver vedrørende visse statslige ordninger m.v.
Til nr. 3 Det fremgår af § 1, stk. 1, nr. 3, i lov om Udbetaling Danmark, at Udbetaling Danmark varetager opgaver efter lov om individuel boligstøtte.
Statens Administration varetager efter gældende regler også enkelte opgaver efter lov om individuel boligstøtte, som foreslås overført til Udbetaling Danmark, jf. forslagets § 1, nr. 5 og § 3.
Efter § 39 a i lov om individuel boligstøtte kan Udbetaling Danmark anmode Statens Administration om at varetage opgaven med at varetage kommunalbestyrelsens og statens interesser i forbindelse med boligydelseslån og boligsikringslån, når Udbetaling Danmark bliver bedt om at frafalde panteretten uden fuld dækning for lånet, eller ejendommen begæres solgt på tvangsauktion.
Opgaven er henlagt til Statens Administration ved en administrationsaftale.
Med forslagets § 3 ophæves muligheden for at henlægges sagen til Statens Administration, og Udbetaling Danmark skal herefter selv varetage denne opgave.
 Af hensyn til den foreslåede struktur i lov om Udbetaling Danmark med opdeling af opgaver, som primært er overført fra kommunerne, og som overvejende vedrører administration af sociale ydelser, jf. § 1 i lov om Udbetaling Danmark, og opgaver, som primært er overført fra Statens Administration, jf. den foreslåede §§ 1 a og 1 b i lov om Udbetaling Danmark, foreslås det, at det i § 1, stk. 1, nr. 3, i lov om Udbetaling Danmark præciseres, at Udbetaling Danmark varetager opgaver efter lov om individuel boligstøtte, jf. dog § 1 a, nr. 1.
 Med forslagets § 1, nr. 5, præciseres det samtidig i forslaget til § 1 a, nr. 1, at opgaverne efter § 39 a i lov om individuel boligstøtte, som tidligere var henlagt til Statens Administration, fremover vil skulle varetages af Udbetaling Danmark.
 Der henvises til de almindelige bemærkninger, afsnit 3.1.1.1. om nye regler i lov om Udbetaling Danmark om varetagelse af finansielle og administrative opgaver vedrørende visse statslige ordninger m.v.
 Der henvises også til bemærkningerne til § 3.
Til nr. 4 Det fremgår af § 1, stk. 1, nr. 4, i lov om Udbetaling Danmark, at Udbetaling Danmark varetager visse opgaver efter lov om friplejeboliger.
Statens Administration varetager også enkelte opgaver efter lov om friplejeboliger, som foreslås overført til Udbetaling Danmark, jf. forslagets § 1, nr. 5, og § 51.
Med hjemmel i gældende § 27 i lov om friplejeboliger er det fastsat, at forvaltningen af statslig ydelsesstøtte og statslige garantier til friplejeboliger varetages af Statens Administration.
Med forslagets § 51 foreslås denne opgave overført fra Statens Administration til Udbetaling Danmark, jf. den foreslåede § 99 a i lov om friplejeboliger.
 Af hensyn til den foreslåede struktur i lov om Udbetaling Danmark med opdeling af opgaver, som primært er overført fra kommunerne, og som overvejende vedrører administration af sociale ydelser, jf. § 1 i lov om Udbetaling Danmark, og opgaver, som primært er overført fra Statens Administration, jf. den foreslåede §§ 1 a og 1 b i lov om Udbetaling Danmark, foreslås det, at det i § 1, stk. 1, nr. 4, i lov om Udbetaling Danmark præciseres, at Udbetaling Danmark varetager opgaver efter lov om friplejeboliger, jf. dog § 1 a, nr. 39.
 Med forslagets § 1, nr. 5, præciseres det samtidig i forslaget til § 1 a, nr. 39, at Udbetaling Danmark skal varetage opgaverne, som overføres fra Statens Administration efter § 99 a i lov om friplejeboliger.
 Der henvises til de almindelige bemærkninger, afsnit 3.1.1.1. om nye regler i lov om Udbetaling Danmark om varetagelse af finansielle og administrative opgaver vedrørende visse statslige ordninger m.v.
 Der henvises også til bemærkningerne til § 51.
Til nr. 5 Lov om Udbetaling Danmark fastlægger de overordnede rammer for Udbetaling Danmarks administration og sagsbehandling. § 1 i lov om Udbetaling Danmark oplister en række love, som Udbetaling Danmark varetager opgaver efter. § 1 indeholder ikke den materielle hjemmel til, at Udbetaling Danmark har ansvaret for administrationen af hele eller dele af de nævnte love.
Det fremgår således af de nævnte love, hvilke dele af de enkelte love som Udbetaling Danmark har kompetence til at varetage administrationen af.
 For at sikre et samlet overblik over de opgaver, som Udbetaling Danmark skal overtage fra Statens Administration, foreslås det, at der i lov om Udbetaling Danmark indsættes nye bestemmelser som §§ 1 a og 1 b under overskriften Finansielle og administrative opgaver vedrørende visse statslige ordninger".
I den foreslåede § 1 a oplistes ligesom i gældende § 1 de love, som indeholder opgaver, der hidtil er blevet varetaget af Statens Administration, og som foreslås overført til Udbetaling Danmark.
De materielle regler om, hvilke kompetencer Udbetaling Danmark har i forhold til administrationen af i de enkelte ordninger i de pågældende love vil, som det også er tilfældet efter systematikken i § 1, fremgå af de foreslåede ændringer af lovene, der er oplistet i § 1 a, nr. 1-43.
Det foreslås i nr. 1, at Udbetaling Danmark skal varetage opgaver efter § 39 a i lov om individuel boligstøtte.
Der henvises til lovforslagets § 3.
Det foreslås i nr. 2, at Udbetaling Danmark skal varetage opgaver efter lov om arbejdsløshedsforsikring m.v.
Der henvises til lovforslagets § 4.
Det foreslås i nr. 3, at Udbetaling Danmark skal varetage opgaver efter lov om sygedagpenge.
Der henvises til lovforslagets § 5.
Det foreslås i nr. 4, at Udbetaling Danmark skal varetage opgaver efter lov om erstatning til besættelsestidens ofre og § 1, stk. 2, i lov om forhøjelse af hædersgaver.
Der henvises til lovforslagets §§ 6 og 7.
Det foreslås i nr. 5, at Udbetaling Danmark skal varetage opgaver efter lov om en garantiordning for udlån til nye aktiviteter i mindre og mellemstore virksomheder.
Der henvises til lovforslagets § 8.
Det foreslås i nr. 6, at Udbetaling Danmark skal varetage opgaver efter lov om støtte til de små øsamfund.
Der henvises til lovforslagets § 9.
Det foreslås i nr. 7, at Udbetaling Danmark skal varetage opgaver efter lov om tjenestemandspension.
Der henvises til lovforslagets § 10.
Det foreslås i nr. 8, at Udbetaling Danmark skal varetage opgaver efter lov om tjenestemænd i folkeskolen m.v.
Der henvises til lovforslagets § 11.
Det foreslås i nr. 9, at Udbetaling Danmark skal varetage opgaver efter lov om pensionering af flyveledere.
Der henvises til lovforslagets § 12.
Det foreslås i nr. 10, at Udbetaling Danmark skal varetage opgaver efter lov om pensioner efter tidligere tjenestemandslove m.v.
Der henvises til lovforslagets § 13.
Det foreslås i nr. 11, at Udbetaling Danmark skal varetage opgaver efter lov om pension til statens tjenestemænd m.v. i Grønland.
Der henvises til lovforslagets § 14.
Det foreslås i nr. 12, at Udbetaling Danmark skal varetage opgaver efter lov om vederlag og pension m.v. for ministre.
Der henvises til lovforslagets § 16.
Det foreslås i nr. 13, at Udbetaling Danmark skal varetage opgaver efter lov om pension efter tidligere love om vederlag og pension m.v. for ministre.
Der henvises til lovforslagets § 17.
Det foreslås i nr. 14, at Udbetaling Danmark skal varetage opgaver efter lov om vederlag og pension m.v. for de danske medlemmer af Europa-Parlamentet.
Der henvises til lovforslagets § 18.
Det foreslås i nr. 15, at Udbetaling Danmark skal varetage opgaver efter lov om pristalsreguleret alderdomsforsikring og alderdomsopsparing.
Der henvises til lovforslagets § 20.
Det foreslås i nr. 16, at Udbetaling Danmark skal varetage opgaver efter lov om valg til Folketinget.
Der henvises til lovforslagets § 21.
Det foreslås i nr. 17, at Udbetaling Danmark skal varetage opgaver efter arveloven.
Der henvises til lovforslagets § 22.
Det foreslås i nr. 18, at Udbetaling Danmark skal varetage opgaver efter lov om statstilskud til zoologiske anlæg.
Der henvises til lovforslagets § 23.
Det foreslås i nr. 19, at Udbetaling Danmark skal varetage opgaver efter lov om Statens Kunstfonds virksomhed.
Der henvises til lovforslagets § 24.
Det foreslås i nr. 20, at Udbetaling Danmark skal varetage opgaver efter lov om bygningsfredning og bevaring af bygninger og bymiljøer.
Der henvises til lovforslagets § 25.
Det foreslås i nr. 21, at Udbetaling Danmark skal varetage opgaver efter lov om arbejderboliger på landet.
Der henvises til lovforslagets § 26.
Det foreslås i nr. 22, at Udbetaling Danmark skal varetage opgaver efter jordfordelingsloven.
Der henvises til lovforslagets § 27.
Det foreslås i nr. 23, at Udbetaling Danmark skal varetage opgaver efter lov om Kongeriget Danmarks Fiskeribank.
Der henvises til lovforslagets § 28.
Det foreslås i nr. 24, at Udbetaling Danmark skal varetage opgaver efter lov om refinansiering af realkreditlån m.v. i landbrugsejendomme.
Der henvises til lovforslagets § 29.
Det foreslås i nr. 25, at Udbetaling Danmark skal varetage opgaver efter lov om statsgaranti for gældssanering til jordbrugere.
Der henvises til lovforslagets § 30.
Det foreslås i nr. 26, at Udbetaling Danmark skal varetage opgaver efter lov om visse landdistriktsrelaterede tilskudsordninger m.v.
Der henvises til lovforslagets § 31.
Det foreslås i nr. 27, at Udbetaling Danmark skal varetage opgaver efter lov om strukturforanstaltninger vedrørende fiskerisektoren.
Der henvises til lovforslagets § 32.
Det foreslås i nr. 28, at Udbetaling Danmark skal varetage opgaver efter lov om støtte til jordbrugets strukturudvikling og til økologisk produktion inden for jordbrug og fiskeri m.v.
Der henvises til lovforslagets § 33.
Det foreslås i nr. 29, at Udbetaling Danmark skal varetage opgaver efter lov om støtte til miljøforbedrende investeringer i mindre landbrug m.v.
Der henvises til lovforslagets § 34.
Det foreslås i nr. 30, at Udbetaling Danmark skal varetage opgaver efter lov om forurenet jord.
Der henvises til lovforslagets § 35.
Det foreslås i nr. 31, at Udbetaling Danmark skal varetage opgaver efter lov om statsgaranterede studielån.
Der henvises til lovforslagets § 39.
Det foreslås i nr. 32, at Udbetaling Danmark skal varetage opgaver efter lov om ændring af lov om apoteksvirksomhed og lov om tinglysning.
Der henvises til lovforslagets § 40.
Det foreslås i nr. 33, at Udbetaling Danmark skal varetage opgaver efter SU-loven.
Der henvises til lovforslagets § 41.
Det foreslås i nr. 34, at Udbetaling Danmark skal varetage opgaver efter lov om statens voksenuddannelsesstøtte.
Der henvises til lovforslagets § 42.
Det foreslås i nr. 35, at Udbetaling Danmark skal varetage opgaver efter lov om uddannelsesopsparing.
Der henvises til lovforslagets § 43.
Det foreslås i nr. 36, at Udbetaling Danmark skal varetage opgaver efter lov om almene boliger m.v.
Der henvises til lovforslagets § 44.
Det foreslås i nr. 37, at Udbetaling Danmark skal varetage opgaver efter lov om kommunal anvisningsret.
Der henvises til lovforslagets § 49.
Det foreslås i nr. 38, at Udbetaling Danmark skal varetage opgaver efter lov om byfornyelse og udvikling af byer.
Der henvises til lovforslagets § 50.
Det foreslås i nr. 39, at Udbetaling Danmark skal varetage opgaver efter § 99 a i lov om friplejeboliger.
Der henvises til lovforslagets § 51.
Det foreslås i nr. 40, at Udbetaling Danmark skal varetage opgaver efter lov om boligsparekontrakter.
Der henvises til lovforslagets § 52.
Det foreslås i nr. 41, at Udbetaling Danmark skal varetage opgaver efter lov om institutioner for erhvervsrettet uddannelse.
Der henvises til lovforslagets § 36.
Det foreslås i nr. 42, at Udbetaling Danmark skal varetage opgaver efter lov om institutioner for almengymnasiale uddannelser og almen voksenuddannelse m.v.
Der henvises til lovforslagets § 37.
Det foreslås i nr. 43, at Udbetaling Danmark skal varetage opgaver efter lov om Sydslesvigudvalget og visse tilskudsordninger for det danske mindretal i Sydslesvig.
Der henvises til lovforslagets § 38.
 Der henvises også til afsnit 3 i de almindelige bemærkninger, der indeholder en beskrivelse af de opgaver, der efter de love, der er nævnt i § 1, foreslås varetaget af Udbetaling Danmark.
Enkelte af de opgaver, som varetages af Statens Administration, har ikke et særligt lovgrundlag, men er typisk reguleret på finansloven eller på et andet grundlag.
Det foreslås, at overførslen af disse opgaver fra Statens Administration til Udbetaling Danmark og Udbetaling Danmarks myndighedskompetence til at varetage opgaverne reguleres ved en ny § 1 b, nr. 1-6, i lov om Udbetaling Danmark.
Det foreslås i nr. 1, at Udbetaling Danmark skal varetage medlemsadministration samt beregning og anvisning af ydelser i henhold til regulativer for statslige pensionsordninger, som i dag varetages af Statens Administration.
Der er tale om opgaver, som Statens Administration varetager i henhold til tekstanmærkning nr. 121 til § 36 på finansloven for 2016.
 Det følger af den foreslåede bestemmelse til § 1 b, nr. 1, at disse opgaver fremover varetages af Udbetaling Danmark.
Den almindelige ulovbestemte klageadgang til finansministeren vil bortfalde ved overførslen af opgaven.
Regler om adgang til at påklage Udbetaling Danmarks afgørelser vil imidlertid kunne fastsættes i regulativerne.
 Der henvises i øvrigt til de almindelige bemærkninger, afsnit 3.1.3.1.1.1. om gældende ret og afsnit 3.1.3.1.2. om overvejelser og lovforslagets indhold vedrørende statslige pensionsordninger - medlemsadministration, beregning og anvisning af ydelser i henhold til regulativer for statslige pensionsordninger.
 Det foreslås i nr. 2, at Udbetaling Danmark skal varetage beregning og anvisning af ydelser i henhold til vedtægterne til medlemmer af statsgaranterede pensionskasser, som Statens Administration varetager i dag.
 Der er tale om opgaver, som Statens Administration varetager i dag med hjemmel i § 36.32.10 på finansloven for finansåret 2016.
 Det følger af den foreslåede bestemmelse til § 1 b, nr. 2, at disse opgaver fremover vil skulle varetages af Udbetaling Danmark.
 Den bestående klageadgang efter vedtægterne berørers ikke af overførslen af opgaven.
 Der henvises i øvrigt til de almindelige bemærkninger, afsnit 3.1.3.1.1.2. om gældende ret og afsnit 3.1.3.1.2. om overvejelser og lovforslagets indhold vedrørende statsgaranterede pensionskasser - beregning og anvisning af ydelser i henhold til vedtægterne til medlemmer af statsgaranterede pensionskasser.
 Det foreslås i nr. 3, at Udbetaling Danmark skal varetage beregning og anvisning af supplementsunderstøttelser m.v. til ikkepensionssikret personale i staten, som Statens Administration varetager i dag.
Supplementsunderstøttelse kan ydes til personer, som er ansat i egentlig statstjeneste, og som ikke er omfattet af en pensionsordning som led i deres ansættelsesforhold, samt til sådanne ansattes efterlevende ægtefæller og børn.
Regler om understøttelsesordningen er fastsat ved tekstanmærkning på finansloven, jf. tekstanmærkning nr. 124 og 125 til § 36 på finanslovens for 2016, i Økonomi- og Budgetministeriets cirkulære nr. 25 af 26. januar 1972 og i en vejledning herom fra 1977. Endvidere er der bestemmelser i tekstanmærkning nr. 126 på finansloven for 2016 om understøttelser til redningsvæsenets personale.
 Det følger af den foreslåede bestemmelse til § 1 b, nr. 3, at disse opgaver fremover varetages af Udbetaling Danmark.
 Der henvises i øvrigt til de almindelige bemærkninger, afsnit 3.1.3.2. om beregning og anvisning af supplementsunderstøttelser m.v. til ikkepensionssikret personale i staten.
 Det foreslås i nr. 4, at Udbetaling Danmark skal varetage administration og udbetaling af børne- og ungeydelse til udsendte i 3. lande.
 Styrelsen for Arbejdsmarked og Rekruttering i Beskæftigelsesministeriet varetager i dag tilsynet med Dansk Missionsråds administration og regnskabsaflæggelse i forbindelse med udbetaling af børne- og ungeydelse til udsendte i 3. lande.
 På finansloven for 2016 er der på konto § 17.61.07. afsat en pulje på 1,9 mio. kr. til udbetaling af børne- og ungeydelse til børn af udsendte missionærer fra religiøse samfund, som er godkendt efter ligningslovens § 12, stk. 3, som ikke kan få udbetalt børne- og ungeydelse efter lov om børne- og ungeydelsen på grund af udsendelsen til 3. lande eller lande i Central- og Østeuropa samt Grønland.
 Det følger af den foreslåede bestemmelse til § 1 b, nr. 4, at opgaven fremover foreslås varetaget af Udbetaling Danmark, som i forvejen udbetaler børne- og ungeydelser til bosatte i Danmark samt udstationerede i EU-lande og øvrige lande, som Danmark har indgået aftaler med om social sikring.
Der er tale om en særordning for en afgrænset persongruppe, hvor der ikke hidtil har været klageadgang.
Overførelsen af opgaven til Udbetaling Danmark ses ikke at kunne begrunde indførelse af klageadgang.
 Der henvises i øvrigt til de almindelige bemærkninger, afsnit 3.1.1.6. om ordningen vedrørende børne- og ungeydelse til udsendte i 3. lande.
 Det foreslås i nr. 5, at Udbetaling Danmark skal varetage administration, herunder vejledning, sagsbehandling og udbetaling, af tilskud til hel eller delvis dækning af udgifter til rejser til, fra og i Grønland.
Administrationen af tilskudsordningen til dækning af udgifter til rejser til, fra og i Grønland varetages i dag af Styrelsen for Arbejdsmarked og Rekruttering i Beskæftigelsesministeriet.
På finansloven for 2016 er der på konto § 17.63.04. afsat en pulje på 0,6 mio. kr. til at yde tilskud til rejseudgifter til Grønland i forbindelse med rejser, der imødekommer sociale hensyn, eller som bidrager til at formidle kontakt mellem Grønland og det øvrige rige.
Der kan ydes tilskud til hel eller delvis dækning af rejseudgifter til, fra og i Grønland.
 På grund af puljens begrænsede midler ydes der i første række tilskud til rejser i forbindelse med børn eller forældres død og begravelse i Grønland.
 Opgaven indbefatter vejledning om ordningen f.eks. via Udbetaling Danmarks hjemmeside, konkret sagsbehandling af ansøgninger  herunder kontrol af familierelationer, samt udbetaling af tilskuddet.
 Klagemuligheden til Beskæftigelsesministeriets departement bortfalder i forbindelse med overførelse af opgaven til Udbetaling Danmark, og der ses ikke at være tungtvejende hensyn, der kan begrunde indførelse af klageadgang til Ankestyrelsen.
 Der henvises i øvrigt til de almindelige bemærkninger, afsnit 3.1.1.7. om ordningen vedrørende tilskud til hel eller delvis dækning af rejseudgifter til, fra og i Grønland.
 Det foreslås i nr. 6, at Udbetaling Danmark skal varetage andre administrative opgaver af finansiel karakter, der hidtil er blevet varetaget af Statens Administrations Finansservicecenter.
Det drejer sig blandt andet om opgaver, der er henlagt til Statens Administration i henhold til § 9 i lov om afvikling af Kongeriget Danmarks Hypotekbank og Finansforvaltning.
Efter denne bestemmelse kan administrative opgaver af finansiel karakter, som hører under andre ministres forretningsområder, af vedkommende minister og finansministeren i forening henlægges til Finansstyrelsen, i dag Statens Administration.
Med hjemmel i denne bestemmelse administrerer Statens Administration en række statslån til højskoler m.v. og eksempelvis lån til fritidsundervisning og egnsudvikling.
Administrationen omfatter opgaver af finansiel og regnskabsmæssig karakter vedrørende lånene, eksempelvis håndtering af pant i fast ejendom og gældsbreve, tinglysningsopgaver, garantier og skadesløsbreve, såvel som administration af renteindtægter vedrørende lån.
Statens Administration administrerer i dag endvidere skibsgarantier og tilskud sikret ved pant med hjemmel på finansloven.
Disse opgaver skal Udbetaling Danmark fremover varetage efter den foreslåede bestemmelse.
 Statens Administration administrerer eksempelvis lån for Kirkeministeriet, som er sikret ved tyske pantebreve.
Derudover varetager Statens Administration en mindre portefølje af høsttabslån, som er låneaftaler, der har baggrund i en indløst garanti stillet efter den nu ophævede lov nr. 918 af 25. november 1992 om statsgaranti og ydelsestilskud vedrørende høsttabslån til tørkeramte jordbrugere.
Restfordringerne er opstået i forbindelse med frivilligt indgåede gældsordninger/rekonstruktionsaftaler med henblik på at minimere statskassens tab, hvor afviklingsordningen er etableret eller fordringen er indfrosset (spærreprioritet). Enkelte ekspeditioner er primært relateret til ejerskifte.
 Udbetaling Danmark vil fremadrettet skulle varetage sådanne administrative opgaver af finansiel karakter, der hidtil er blevet varetaget af Statens Administration, og som ikke overføres efter de øvrige bestemmelser i §§ 1 a og 1 b.
 En eventuel adgang til at påklage Udbetaling Danmarks afgørelser på de områder, der er nævnt i den foreslåede § 1 b, vil fremgå af regelgrundlaget for den enkelte ordning.
 Der henvises i øvrigt til de almindelige bemærkninger, afsnit 3.1.1.1. om nye regler i lov om Udbetaling Danmark om varetagelse af finansielle og administrative opgaver vedrørende visse statslige ordninger m.v.
Til nr. 6 Efter § 2, stk. 1, i lov om Udbetaling Danmark finder §§ 3 og 4 i lov om retssikkerhed og administration på det sociale område (retssikkerhedsloven) tilsvarende anvendelse ved Udbetaling Danmarks varetagelse af opgaver på sine sagsområder efter § 1. Det betyder bl.a., at Udbetaling Danmark efter § 3, stk. 1, i retssikkerhedsloven skal behandle spørgsmål om hjælp så hurtigt som muligt med henblik på at afgøre, om der er ret til hjælp og i så fald hvilken.
Desuden skal Udbetaling Danmark på de enkelte sagsområder fastsætte frister for, hvor lang tid der må gå fra modtagelsen af en ansøgning, til afgørelsen skal være truffet, jf. § 3, stk. 2, i retssikkerhedsloven.
Fristerne skal offentliggøres, og hvis fristen ikke kan overholdes i en konkret sag, skal ansøgeren skriftligt have besked om, hvornår ansøgeren kan forvente en afgørelse.
 Det fremgår af § 4 i retssikkerhedsloven, at borgeren skal have mulighed for at medvirke ved behandlingen af sin sag, og at sagsbehandlingen skal tilrettelægges på en sådan måde, at borgeren kan udnytte denne mulighed.
Efter § 5 i lov om Udbetaling Danmark finder § 10, § 11, stk. 1, § 11 a, stk. 1-5, § 11 b, § 11 c, stk. 1, nr. 4, og § 12 i retssikkerhedsloven tilsvarende anvendelse ved Udbetaling Danmarks behandling af sager på sine sagsområder efter § 1. Det betyder bl.a., at Udbetaling Danmark har ansvaret for, at sagen er oplyst i tilstrækkeligt omfang, at Udbetaling Danmark kan anmode personer, der søger om eller får hjælp, om at medvirke til at få de oplysninger frem, som er nødvendige for at afgøre, hvilken hjælp de er berettiget til, og at Udbetaling Danmark kan indhente nødvendige oplysninger til brug for sagen.
Samtidig betyder det, at Udbetaling Danmark bl.a. skal give borgeren besked om, at Udbetaling Danmark indhenter oplysninger om borgeren, om konsekvenserne af ikke at medvirke ved sagens behandling, og om at borgeren eventuelt kan blive mødt med et tilbagebetalingskrav, hvis borgeren ikke oplyser om ændringer, der kan have betydning for hjælpen.
 Reglerne i retssikkerhedsloven gælder ikke ved Statens Administrations opgavevaretagelse i dag, og det er på grund af opgavernes finansielle karakter ikke hensigten, at bestemmelserne i retssikkerhedsloven skal finde anvendelse, når Udbetaling Danmark som foreslået skal varetage opgaverne efter de foreslåede §§ 1 a og 1 b i lov om Udbetaling Danmark, bortset fra opgaver efter sygedagpengeloven, som nævnt i forslaget til § 1 a, nr. 3, i lov om Udbetaling Danmark.
Efter § 2 i retssikkerhedsloven og § 1 i bekendtgørelse om retssikkerhed og administration på det sociale område gælder retssikkerhedsloven, når kommunalbestyrelsen eller Ankestyrelsen behandler og afgør sager efter sygedagpengeloven.
Da sygedagpengeforsikringerne for selvstændige erhvervsdrivende og private arbejdsgivere efter gældende regler administreres af Statens Administration, er behandling og afgørelser i relation til sygedagpengeforsikringerne ikke omfattet af retssikkerhedsloven.
Ankestyrelsen har tidligere administreret sygedagpengeforsikringerne, hvorfor retssikkerhedsloven tidligere har fundet anvendelse på administrationen af og afgørelser om sygedagpengeforsikringerne.
Det har ved flytningen af opgaverne til Beskæftigelsesministeriet og herefter til Statens Administration ikke været hensigten, at administrationen af sygedagpengeforsikringerne ikke skulle være omfattet af retssikkerhedsloven.
 Det foreslås derfor, at § 2, stk. 1, og § 5 i lov om Udbetaling Danmark ændres således, at reglerne i retssikkerhedslovens §§ 3, 4 og 10, § 11, stk. 1, § 11 a, stk. 1-5, § 11 b, § 11 c, stk. 1, nr. 4, og § 12 vil finde tilsvarende anvendelse ved Udbetaling Danmarks varetagelse af opgaver vedrørende sygedagpengeforsikringen for selvstændige erhvervsdrivende og sygedagpengeforsikringen for private arbejdsgivere, jf. § 1 a, nr. 3, i lov om Udbetaling Danmark.
 Der henvises til de almindelige bemærkninger, afsnit 3.2.1. om regler i lov om Udbetaling Danmark, der ikke skal gælde for opgaver overført fra Statens Administration og Beskæftigelsesministeriet m.v.
Til nr. 7 Efter § 3, stk. 1, i lov om Udbetaling Danmark skal kommunen yde generel vejledning om alle de muligheder, der findes for at modtage kontante ydelser og økonomiske tilskud på Udbetaling Danmarks sagsområde, som er defineret i den gældende § 1 i lov om Udbetaling Danmark.
Efter § 3, stk. 2, skal kommunen i fornødent omfang yde bistand til fremmødte borgere, der vurderes ikke at kunne benytte sig af digitale vejledninger og selvbetjeningsløsninger om kontante ydelser og økonomiske tilskud inden for Udbetaling Danmarks sagsområde, som er defineret i gældende § 1 i lov om Udbetaling Danmark.
Efter § 3, stk. 3, skal kommunen også i fornødent omfang yde bistand til fremmødte borgere, som vurderes at have særlige behov, og som ønsker at søge om eller som modtager hjælp hos Udbetaling Danmark, ved at hjælpe med at udfylde og indgive ansøgninger til Udbetaling Danmark, sørge for at borgeren kan medvirke ved behandlingen af sin sag hos Udbetaling Danmark og varetage kontakten til Udbetaling Danmark på borgerens vegne.
Det foreslås, at de sagsområder, der overføres fra Statens Administration til Udbetaling Danmark, ikke skal omfattes af reglerne om den kommunale vejledningspligt m.v., jf. § 3 i lov om Udbetaling Danmark.
Det foreslås derfor, at § 3, stk. 1, 1. pkt., og § 3, stk. 2 og 3, kun skal gælde på de sagsområder, der varetages af Udbetaling Danmark efter § 1 i lov om Udbetaling Danmark.
Sagsområderne, som Udbetaling Danmark varetager efter gældende regler, det vil sige opgaver vedrørende de love, der er nævnt i § 1 i lov om Udbetaling Danmark, er primært opgaver, som er blevet overført fra kommunerne til Udbetaling Danmark i forbindelse med etableringen af Udbetaling Danmark.
Hertil kommer enkelte statslige sagsområder, som ved overførslen til Udbetaling Danmark også blev omfattet af den kommunale vejledningsforpligtelse.
De opgaver, som nu foreslås overført fra Statens Administration med dette lovforslag, har en finansiel karakter og er ikke rettet mod borgere, der modtager kontante ydelser og økonomiske tilskud.
Der henvises til bemærkningerne til forslagets afsnit 3 for en nærmere beskrivelse af de opgaver, som overføres fra Statens Administration til Udbetaling Danmark.
 Der henvises til de almindelige bemærkninger, afsnit 3.2.1. om regler i lov om Udbetaling Danmark, der ikke skal gælde for opgaver overført fra Statens Administration m.v.
Til nr. 8 Efter § 4 i lov om Udbetaling Danmark skal borgere, der modtager kontante ydelser og økonomiske tilskud på sagsområder, der varetages af Udbetaling Danmark, oplyse om ændringer, der kan have betydning for udbetaling af ydelserne og tilskuddene.
Hvis borgeren ikke opfylder sin oplysningspligt, kan borgeren i henhold til bestemmelser i de ydelseslove, som fremgår af § 1 i lov om Udbetaling Danmark, risikere at skulle betale en kontant ydelse eller et økonomisk tilskud tilbage, hvis myndighederne kan godtgøre, at ydelsen eller tilskuddet er modtaget med urette og mod bedre vidende.
 Der er på enkelte af de områder, som foreslås overført fra Statens Administration til Udbetaling Danmark, fastsat regler om oplysningspligt.
 Det foreslås, at det fastsættes i § 4, at borgerens oplysningspligt efter lov om Udbetaling Danmark kun skal gælde på de sagsområder, som Udbetaling Danmark varetager efter den lovgivning, der er nævnt i den gældende § 1 i lov om Udbetaling Danmark.
 De gældende regler om oplysningspligt i de særlove, der indeholder opgaver, som foreslås overføret fra Statens Administration til Udbetaling Danmark, jf. forslaget til § 1 a, foreslås videreført i særlovgivningen.
F.eks. er støttemodtager efter § 13, stk. 7, i lov om visse landdistriktsrelaterede tilskudsordninger m.v., jf. lovbekendtgørelse nr. 1812 af 14. december 2015 (statsgaranterede etableringslån til yngre jordbrugere), forpligtet til at oplyse, hvis betingelserne for at modtage støtte ikke længere opfyldes.
Hvis oplysningspligten ikke overholdes, kan støttemodtager risikere, at støtten, herunder evt. det statsgaranterede lån, skal betales tilbage, jf. lovens § 21, stk. 2, eller straffes med bøde, jf. § 26, stk. 1, nr. 3. Dette gælder ligeledes efter § 15, stk. 2, § 16 og § 18, stk. 2, i lov om strukturforanstaltninger vedrørende fiskerisektoren, jf. lovbekendtgørelse nr. 1846 af 14. december 2015 (statsgaranterede lån til yngre fiskere) samt § 19, stk. 2, § 20 og § 23, stk. 2, i lov om støtte til jordbrugets strukturudvikling og til økologisk produktion inden for jordbrug og fiskeri m.v., jf. lovbekendtgørelse nr. 1910 af 14. december 2015 (statsgaranterede forbedringslån).
Et andet eksempel er, at efter § 64, stk. 3, i bekendtgørelse nr. 1662 af 14. december 2015 (SU-bekendtgørelsen) skal uddannelsessøgende, der har optaget studie- eller statslån, give Styrelsen for Videregående Uddannelser meddelelse om, at uddannelsen er afbrudt eller afsluttet, uanset om den uddannelsessøgende har fået tildelt SU i det år, hvor uddannelsesperioden ophører.
Styrelsen for Videregående Uddannelser informerer Statens Administration om dette.
 Der henvises til de almindelige bemærkninger, afsnit 3.2.1. om regler i lov om Udbetaling Danmark, der ikke skal gælde for opgaver overført fra Statens Administration m.v.
Til nr. 9 Efter § 13, stk. 1, i lov om Udbetaling Danmark kan beskæftigelsesministeren på Udbetaling Danmarks område efter § 1 fastsætte regler om, at kommunikation mellem Udbetaling Danmark og andre myndigheder og mellem Udbetaling Danmark og borgere samt virksomheder skal ske i elektronisk form (digital kommunikation). Ministeren kan herunder fravige formkrav i lovgivningen, der er til hinder for digital kommunikation.
 Desuden kan ministeren efter § 13, stk. 2, fastsætte regler om, at visse borgere samt virksomheder helt eller delvist skal være undtaget fra kravet om digital kommunikation.
 Der er på enkelte af de områder, som foreslås overført fra Statens Administration til Udbetaling Danmark, fastsat regler om digital kommunikation.
 Det foreslås, at det fastsættes i § 13, stk. 2, i lov om Udbetaling Danmark, at bemyndigelsesbestemmelsen kun skal finde anvendelse på opgaver, som Udbetaling Danmark varetager efter gældende § 1 i lov om Udbetaling Danmark.
 De gældende regler om digital kommunikation i de særlove, der indeholder opgaver, som foreslås overført fra Statens Administration til Udbetaling Danmark, jf. den foreslåede § 1 a, vil efter forslaget forsat skulle finde anvendelse.
F.eks. følger det af SU-lovens § 43 a, at uddannelses- og forskningsministeren kan fastsætte regler om elektronisk kommunikation mellem den uddannelsessøgende eller låntageren og uddannelsesinstitutionen, Styrelsen for Videregående Uddannelser eller Statens Administration.
Med lovforslagets § 41, nr. 6, foreslås det at ændre SU-lovens § 43 a, stk. 1, så uddannelses- og forskningsministeren bemyndiges til at fastsætte regler om elektronisk kommunikation mellem den uddannelsessøgende eller låntageren og Udbetaling Danmark.
 Der henvises til de almindelige bemærkninger, afsnit 3.2.1. om regler i lov om Udbetaling Danmark, der ikke skal gælde for opgaver overført fra Statens Administration og Beskæftigelsesministeriet m.v.
Til nr. 10 Efter § 13, stk. 9, i lov om Udbetaling Danmark kan beskæftigelsesministeren på Udbetaling Danmarks sagsområde efter § 1 fastsætte regler om, at udstedelse af dokumenter uden underskrift eller med maskinelt gengivet underskrift eller på tilsvarende måde i retlig henseende sidestilles med et dokument med personlig underskrift.
Det fremgår af bemærkningerne til lov nr. 324 af 11. april 2012 om Udbetaling Danmark, at reglen giver Udbetaling Danmark mulighed for at fravige krav om personlig underskrift.
Det skal dog fortsat være muligt for Udbetaling Danmark at kunne placere et tjenstligt ansvar over for den medarbejder, der er ansvarlig for en afgørelse, og borgeren skal fortsat kunne få vished for, at afgørelsen er truffet af en kompetent medarbejder m.v.
Herudover forudsættes det, at de elektroniske løsninger, der stilles til rådighed af Udbetaling Danmark, opfylder de til enhver tid gældende datasikkerhedsmæssige krav.
 Det foreslås, at bemyndigelsen ændres således, at den fremover kan gælde for alle Udbetaling Danmarks sagsområder, det vil sige både de lovgivningsområder, der er nævnt i gældende § 1 i lov om Udbetaling Danmark, og forslaget til §§ 1 a og 1 b i lov om Udbetaling Danmark, jf. lovforslagets § 1, nr. 5.
 Det forventes, at Udbetaling Danmark også vil have behov for at udstede dokumenter uden underskrift eller med maskinelt gengivet underskrift m.v. på de områder, som overføres fra Statens Administration og Beskæftigelsesministeriet til Udbetaling Danmark efter forslaget til §§ 1 a og 1 b.
Til nr. 11 Efter § 15 i lov om Udbetaling Danmark varetages Udbetaling Danmarks opgaver med administrativ og teknisk bistand fra Arbejdsmarkedets Tillægspension på omkostningsdækket basis.
Efter § 15, stk. 4, skal Arbejdsmarkedets Tillægspension ved valg af elektroniske løsninger og systemer, der alene er til brug for løsning af opgaver, som er omfattet af § 1 i lov om Udbetaling Danmark, inddrage Udbetaling Danmarks bestyrelse i beslutningen.
 Det foreslås, at det som følge af overførslen af opgaver fra Statens Administration til Udbetaling Danmark fremgår af § 15, stk. 4, at Arbejdsmarkedets Tillægspension skal inddrage Udbetaling Danmarks bestyrelse ved valg af elektroniske løsninger og systemer, der alene er til brug for løsning af opgaver, om er omfattet af §§ 1, 1 a og 1 b i lov om Udbetaling Danmark.
Til nr. 12 og 13 Efter § 17, stk. 1, i lov om Udbetaling Danmark består bestyrelsen for Udbetaling Danmark af 1 formand og 8 medlemmer, som efter ressortændringen i juni 2015 alle udpeges af beskæftigelsesministeren som følge af, at lov om Udbetaling Danmark og hovedparten af de ydelseslove, som Udbetaling Danmark varetager administration af, nu hører under beskæftigelsesministerens ressort.
Efter § 17, stk. 2, i lov om Udbetaling Danmark udpeges bestyrelsens formand og 5 bestyrelsesmedlemmer efter indstilling fra KL.
Resten af medlemmerne udpeger beskæftigelsesministeren efter eget valg.
Bestyrelsens nuværende sammensætning afspejler bl.a., at der ved Udbetaling Danmarks oprettelse i 2012 primært blev overført kommunale opgaver til Udbetaling Danmark.
Ved overførslen af Pensionsstyrelsens opgaver til Udbetaling Danmark ved lov nr. 494 af 21. maj 2013 blev der tilført flere statslige opgaver til Udbetaling Danmark.
 Som følge af regeringens plan for flytning af statslige arbejdspladser overføres der nu yderligere statslige opgaver, som i dag varetages af Statens Administration, til Udbetaling Danmark.
 Det foreslås derfor og på grund af opgavernes karakter og økonomiske omfang i § 1, nr. 12, at bestyrelsen udvides med endnu et medlem, så bestyrelsen fremover vil bestå af 1 formand og 9 medlemmer.
Forslaget om udvidelsen af bestyrelsen betyder, at bestyrelsen kommer til at bestå af et lige antal medlemmer, hvorved der vil kunne opstå stemmelighed ved eventuelle afstemninger.
Det foreslås derfor i § 1, nr. 13, at det fastsættes, at formandens stemme er afgørende i tilfælde af stemmelighed.
 Der henvises i øvrigt til de almindelige bemærkninger, afsnit 3.2.6. om udvidelse af bestyrelsen med et medlem udpeget efter indstilling fra finansministeren.
Til nr. 14 Bestyrelsen for Udbetaling Danmark består af 1 formand og 8 medlemmer, jf. § 17, stk. 1. Efter § 17, stk. 2, i lov om Udbetaling Danmark udpeges bestyrelsens formand og 5 bestyrelsesmedlemmer efter indstilling fra KL.
Det fremgår af § 17, stk. 2, 2. pkt., at 1 medlem udpeges efter indstilling fra beskæftigelsesministeren.
Efter ressortændringen i juni 2015 udpeges de medlemmer, som ikke udpeges efter indstilling fra KL, direkte af beskæftigelsesministeren.
Efter forslaget til § 1, nr. 12, skal bestyrelsen udvides med endnu et medlem som følge af overførslen af opgaverne fra Statens Administration til Udbetaling Danmark.
På grund af de foreslåede overførte opgavers finansielle karakter, foreslås det, at det nye bestyrelsesmedlem skal udpeges efter indstilling fra finansministeren.
 Der henvises i øvrigt til de almindelige bemærkninger, afsnit 3.2.6. om udvidelse af bestyrelsen med et medlem udpeget efter indstilling fra finansministeren.
Til nr. 15 Efter § 19, stk. 1, i lov om Udbetaling Danmark fører beskæftigelsesministeren tilsyn med, at bestyrelsen for Udbetaling Danmark udfører sit hverv i overensstemmelse med lovgivningen.
Der er tale om et overordnet tilsyn med bestyrelsens arbejde, herunder om bestyrelsen har sikret sig, at sagsbehandlingen i Udbetaling Danmark generelt sker inden for lovgivningens rammer.
Tilsynet sker i samarbejde med de øvrige relevante ressortministerier, idet en vurdering af, om bestyrelsen udfører sit hverv i overensstemmelse med loven, forudsætter en faglig vurdering fra de ministerier, der er ressortansvarlige for de lovgivningsområder, som administreres af Udbetaling Danmark.
F.eks. hører børne- og ungeydelsen efter gældende regler under Skatteministeriets ressortområde, mens international sygesikring og begravelseshjælp hører under Sundheds- og Ældreministeriet.
Herudover samarbejder tilsynet med Social- og Indenrigsministeriet for så vidt angår momsafregning, jf. § 28, stk. 2, 1. pkt, i lov om Udbetaling Danmark.
Efter den gældende § 28, stk. 1, i lov om Udbetaling Danmark refunderer Beskæftigelsesministeriet Udbetaling Danmarks udgifter til betaling af ikke-fradragsberettiget købsmoms, som Arbejdsmarkedets Tillægspension, der driver Udbetaling Danmark, afholder til drift af Udbetaling Danmarks sagsområder.
Efter § 28, stk. 2, 1. pkt., bevilges udgifterne til ikke-fradragsberettiget købsmoms til brug for administration af opgaver, der er overført fra kommunerne, af Social- og Indenrigsministeriet.
 Efter aftale med Beskæftigelsesministeriet refunderer Social- og Indenrigsministeriet momsen direkte til Udbetaling Danmark for så vidt angår sagsområder, der er overført fra kommunerne til Udbetaling Danmark, og der er derfor etableret et samarbejde om tilsyn med denne momsafregning.
Udgifterne til ikke-fradragsberettiget købsmoms til brug for administration af opgaver, der er overført fra staten, afholdes af Finansministeriet efter den gældende § 28, stk. 2, 2. pkt.
Momsrefusionen for så vidt angår de statslige opgaver tilbageføres af Beskæftigelsesministeriet til Udbetaling Danmark, hvorefter Finansministeriet refunderer beløbet til Beskæftigelsesministeriet.
Det foreslås fastsat i § 19, stk. 1, 2. pkt., at tilsynet med Udbetaling Danmark skal ske i samarbejde med vedkommende minister på de sagsområder, der er nævnt i §§ 1, 1 a og 1 b.
Som noget nyt vil samarbejdet således også skulle ske i samarbejde med Erhvervs- og Vækstministeriet, Finansministeriet, Justitsministeriet, Kulturministeriet, Miljø- og Fødevareministeriet, Ministeriet for Børn, Undervisning og Ligestilling, Uddannelses- og Forskningsministeriet og Udlændinge-, Integrations- og Boligministeriet, som ikke tidligere har overført opgaver til Udbetaling Danmark.
 Forslaget medfører ikke ændringer i den praksis og de arbejdsgange for tilsynet vedrørende de sagsområder, som efter gældende regler allerede administreres af Udbetaling Danmark.
Samarbejdet vil, som det er praksis i dag, bl.a. bestå i, at Beskæftigelsesministeriet i nødvendigt omfang skal inddrage de relevante ressortministerier, hvis det skal undersøges nærmere, om bestyrelsen sørger for, at Udbetaling Danmark administrerer i overensstemmelse med lovgivningen, herunder den lovgivning, der hører under det enkelte ministeriums ressort.
Det vil i givet fald være det enkelte ressortministerium, der undersøger og vurderer dette nærmere, og eventuelt redegør for sin opfattelse af lovgivningen på ressortområdet over for Udbetaling Danmarks bestyrelse.
Ressortministerierne har herudover en selvstændig forpligtelse til at følge med i, om bestyrelsen for Udbetaling Danmark lever op til sit ansvar, og skal således ikke kun handle i det omfang, Beskæftigelsesministeriet gør opmærksom på en problemstilling.
Beskæftigelsesministeriet holdes underrettet om tilsynssager i ressortministerierne.
 Herudover skal de bevillingsansvarlige ressortministerier løbende følge med i udviklingen i administrationsbidraget og serviceniveauet i Udbetaling Danmark vedrørende ydelser på eget ressortområde.
 Der henvises i øvrigt til de almindelige bemærkninger afsnit 3.2.5. om tilsyn med bestyrelsen for Udbetaling Danmark.
Til nr. 16 Efter § 19, stk. 4, i lov om Udbetaling Danmark udarbejder Ankestyrelsen og Patientombuddet en gang årligt en redegørelse om sagsbehandlingen i Udbetaling Danmark på baggrund af de sager, der indbringes for Ankestyrelsen og Patientombuddet i løbet af året.
Redegørelsen skal indeholde en statistik over de ankede sager og årsagerne til, at klageinstansen ikke stadfæster Udbetaling Danmarks afgørelser.
 Sundheds- og ældreministeren har pr. 8. oktober 2015 oprettet Styrelsen for Patientsikkerhed, som varetager opgaver, der blev varetaget af det tidligere Patientombud, og opgaver vedrørende autorisation af og tilsyn med sundhedspersoner m.v., der tidligere blev varetaget af Sundhedsstyrelsen.
 Det foreslås, at Ankenævnet for Statens Uddannelsesstøtteordninger og miljø- og fødevareministeren årligt skal udarbejde en tilsvarende redegørelse om sagsbehandlingen i Udbetaling Danmark på baggrund af de sager, der indbringes for Ankenævnet og miljø- og fødevareministeren i løbet af året.
 Samtidig foreslås det, at Patientombuddet i § 19, stk. 4, ændres til Styrelsen for Patientsikkerhed.
 Efter SU-loven § 46, stk. 3, kan afgørelser truffet af Statens Administration indbringes for Ankenævnet for Statens Uddannelsesstøtteordninger efter reglerne i lov om Ankenævnet for Statens Uddannelsesstøtteordninger af den, som afgørelsen vedrører.
 Endvidere kan afgørelser truffet af Statens Administration påklages til miljø- og fødevareministeren, jf. § 8 b i lov om Kongeriget Danmarks Fiskeribank, jf. lovbekendtgørelse nr. 1848 af 14. december 2015, § 22, stk. 3, i lov om refinansiering af realkreditlån m.v. i landbrugsejendomme, jf. lovbekendtgørelse nr. 1694 af 14. december 2015, § 19 a i lov om visse landdistriktsrelaterede tilskudsordninger m.v., jf. lovbekendtgørelse nr. 1812 af 14. december 2015, § 17 i lov om støtte til jordbrugets strukturudvikling og til økologisk produktion inden for jordbrug og fiskeri m.v., jf. lovbekendtgørelse nr. 1910 af 14. december 2015, og § 21 i lov om støtte til miljøforbedrende investeringer i mindre landbrug m.v., jf. lovbekendtgørelse nr. 1910 af 14. december 2015.
 Der henvises i øvrigt til de almindelige bemærkninger afsnit, 3.2.5. om tilsyn med bestyrelsen for Udbetaling Danmark.
Til nr. 17 Kapitel 9 i lov om Udbetaling Danmark har overskriften Årsregnskab og revision.
 Som følge af, at der vil blive fastsat regler om regnskabsaflæggelse i øvrigt i kapitlet, som følge af lovforslaget til nr. 20, foreslås det at ændre overskriften til kapitel 9 til Regnskab og revision.
Til nr. 18 Årsregnskabet for Udbetaling Danmark efter § 21, stk. 1, 1. pkt., revideres af en statsautoriseret revisor.
Beskæftigelsesministeren kan i medfør af § 21, stk. 9, fastsætte nærmere regler om budgetter, regnskaber og revision.
De nærmere regler om revision er udmøntet i bekendtgørelse nr. 1593 af 14. december 2015 om revision af Udbetaling Danmarks regnskaber.
 Det fremgår af bekendtgørelsens § 2, at den eksterne revision udfører revisionen i overensstemmelse med internationale standarder om revision, yderligere krav ifølge dansk revisorlovgivning, lov om Udbetaling Danmark, bekendtgørelse om regnskaber m.v. for Udbetaling Danmark samt i overensstemmelse med god offentlig revisionsskik, som dette er fastlagt i § 3 i lov om revision af statens regnskaber m.v.
 Det foreslås, at det fremgår af § 21, stk. 1, efter 1. pkt., at revisionen skal udføres i overensstemmelse med god offentlig revisionsskik samt regler fastsat i medfør af § 21 a, stk. 1, jf. forslagets § 1, nr. 20.
Rigsrevisionen har i vejledningen God offentlig revisionsskik  normen for offentlig revision fra januar 2013 udtrykt, hvad Rigsrevisionen opfatter som god offentlig revisionsskik.
Der henvises hertil samt i øvrigt til bemærkningerne nedenfor om god offentlig revisionsskik.
Med den foreslåede ændring vil det således fremover fremgå direkte af loven, at revisionen skal udføres i overensstemmelse med god offentlig revisionsskik.
Dette er vurderet hensigtsmæssigt i lyset af, at de opgaver, der nu flyttes fra Statens Administration og Beskæftigelsesministeriet til Udbetaling Danmark, ikke skal revideres direkte af Rigsrevisionen i henhold til rigsrevisorlovens § 2, men efter bestemmelser om revision i § 21 i lov om Udbetaling Danmark.
Rigsrevisionen vil som følge heraf i stedet få adgang til at foretage revision efter §§ 4 og 6 i rigsrevisorloven, jf. de almindelige bemærkninger, afsnit 3.2.7. om ændringer af regler om regnskab og revision.
Med henvisningen til, at revisionen også skal foretages efter de regler, der vil kunne fastsætte i medfør af forslaget til § 21 a, stk. 1, tydeliggøres det, at beskæftigelsesministeren fortsat vil kunne fastsætte nærmere regler om revision.
Det bemærkes i den forbindelse, at ministeren vil kunne fastsættes yderligere og skærpede regler om revision efter forslaget til den nye § 21, stk. 9, jf. forslaget til nr. 22.
Til nr. 19 Efter § 21, stk. 9, fastsætter beskæftigelsesministeren nærmere regler for budgetter, regnskaber og revision i Udbetaling Danmark.
Det foreslås, at § 21, stk. 9, ophæves, da § 21 kun indeholder regler om revision.
Bemyndigelsesbestemmelsen er bredere og det foreslås derfor, at bestemmelsen får sin egen bestemmelse.
Bemyndigelsesbestemmelsen til at fastsætte regler om regnskaber, regnskabsføring og revision § 21, stk. 9, foreslås fremover at blive reguleret i en ny bestemmelse, § 21 a, i lov om Udbetaling Danmark, jf. forslagets § 1, nr. 20.
 Der henvises til bemærkningerne til § 1, nr. 20.
Til nr. 20 Det foreslås i forslaget til § 21 a, stk. 1, at beskæftigelsesministeren fastsætter nærmere regler for budgetter, regnskaber og revision i Udbetaling Danmark.
Bestemmelsen er en videreførsel af den gældende § 21, stk. 9, som efter forslagets § 1, nr. 19, forslås ophævet, således at der i stedet fastsættes regler efter forslaget til § 21 a i lov om Udbetaling Danmark.
Som det har været tilfældet ved affattelsen af den gældende § 21, stk. 9, har bemyndigelsesbestemmelsen i § 21, a, stk. 1, baggrund i, at det er mest hensigtsmæssigt at fastsætte mere detaljerede regler i en bekendtgørelse, da det giver mere fleksibilitet i forhold til at ændre reglerne løbende.
Der vil således fortsat være mulighed for at kunne udvikle budget-, regnskabs- og revisionspraksis med nye og relevante finansielle informationer og krav.
Bekendtgørelsen nr. 1592 af 14. december 2015 om regnskaber m.v. for Udbetaling Danmark er udmøntet i overensstemmelse med bemærkningerne til § 21, stk. 9, jf.
Folketingstidende 2011-12, A, L 86 lov om sagsbehandling og administration i Udbetaling Danmark (Udbetaling Danmark-loven), som fremsat den 9. februar 2012, s. 77. Det forudsættes, at indholdet i de regler, der fastsættes om regnskaber i Udbetaling Danmark i medfør af forslaget til § 21 a, stk. 1, vil bygge på de samme krav og forudsætninger, som fremgår af bekendtgørelse nr. 1592 af 14. december 2015 om regnskaber m.v. for Udbetaling Danmark.
Det fremgår blandt andet af bekendtgørelsen, at årsrapporten skal aflægges i overensstemmelse med en række bestemmelser i årsregnskabsloven, herunder at der vil blive taget udgangspunkt i de krav, der gælder efter årsregnskabsloven for type C virksomheder.
Det fremgår herudover af bekendtgørelsen, at resultatopgørelsen skal opdeles i et resultat af Udbetaling Danmarks ydelsesvirksomhed og et resultat af Udbetaling Danmarks administrationsvirksomhed.
Bekendtgørelse nr. 1593 af 14. december 2015 om revision af Udbetaling Danmarks årsregnskaber er ligeledes udmøntet i overensstemmelse med bemærkningerne til § 21, stk. 9, jf.
Folketingstidende 2011-12, A, L 86 lov om sagsbehandling og administration i Udbetaling Danmark (Udbetaling Danmark-loven), som fremsat den 9. februar 2012, s. 77-78. Det forudsættes, at indholdet i de regler, der fastsættes i medfør af forslaget til § 21 a, stk. 1, vil bygge på de samme krav og forudsætninger om revision, som fremgår af bekendtgørelse nr. 1593 af 14. december 2015 om revision af Udbetaling Danmarks årsregnskaber.
Udbetaling Danmarks revisor vil efter forslaget til § 21 a, stk. 1, fortsat alene have kompetence til at påse Udbetaling Danmarks administration.
Hvis kommunen efter anmodning har oplyst en sag efter § 11 i lov om Udbetaling Danmark, er kommunens sagsoplysning fortsat en del af kommunens revision.
 Bekendtgørelse nr. 565 af 30. maj 2013 om Udbetaling Danmarks kontoplan m.v. er ligeledes udmøntet i overensstemmelse med bemærkningerne til § 21, stk. 9. Der vil kunne fastsættes samme type regler i medfør af forslaget til § 21 a, stk. 1.
 Det foreslås, at der i § 21 a, stk. 2, indsættes en bemyndigelsesbestemmelse til fastsættelse af regler om regnskabsføring m.v. for de opgaver, som efter lovforslaget vil indebære regnskabsmæssige registreringer, som indgår i statsregnskabet.
Der er tale om en ny bestemmelse, som bemyndiger beskæftigelsesministeren til at fastsætte nærmere regler om regnskabsføring m.v. for så vidt angår de opgaver, som foreslås overflyttet fra Statens Administration, og som indebærer regnskabsmæssige registreringer, der indgår i statsregnskabet.
Det foreslås, at reglerne vil skulle fastsættes efter forhandling med finansministeren.
Disse nærmere regler skal således gælde for de regnskabsmæssige registreringer, som Udbetaling Danmark skal foretage vedrørende de administrerede statslige ordninger m.v. på ressortministeriernes finanslovskonti, hvor det fortsat vil være de statslige regler, der vil skulle følges, da registreringerne fortsat skal indgå i statsregnskabet.
Registreringerne skal derfor ikke foretages efter årsregnskabsloven, som i øvrigt gælder for Udbetaling Danmarks årsrapport, jf. reglerne i bekendtgørelsen om regnskaber m.v. for Udbetaling Danmark.
Det er hensigten, at der vil blive fastsat nærmere regler om regnskabsmæssig registrering efter de statslige regler, herunder om særlige bogføringer, blandt andet bogføring og regulering af tilsagn.
Disse bogføringer vil i et vist omfang forudsætte en direkte kontakt med det pågældende ressortministerium om bogføringen, således at bogføringen sker korrekt.
 Ordet m.v. i den foreslåede § 21 a, stk. 2, betyder, at der også vil kunne fastsættes regler om andre forhold i tilknytning til eller i forlængelse af regnskabsføringen, for eksempel om overførsel af de regnskabsmæssige registreringer til Statens Koncernsystem.
Det er således hensigten, at der vil blive fastsat regler om overførsel af registreringerne til Statens Koncernsystem, idet registreringerne som hidtil vil skulle overføres til systemet.
Dette vil sikre regnskabsaflæggelse og regnskabsgodkendelse samt sikre, at registreringerne kommer til at indgå i statsregnskabet.
Ressortministerierne vil dermed kunne aflægge korrekt regnskab for de givne bevillinger, og der vil være et grundlag for Rigsrevisionens bevillingskontrol.
Hvis det vurderes hensigtsmæssigt, vil der også kunne fastsættes nærmere regler om overførselsmåde, -frekvens og lignende.
Til nr. 21 Efter § 22, stk. 1, i lov om Udbetaling Danmark skal kommunerne ved indbetaling af bidrag til Udbetaling Danmark dække udgifterne til varetagelse af Udbetaling Danmarks sagsområder, der er overført fra kommunerne efter § 1 i lov om Udbetaling Danmark.
 Det foreslås, at henvisningen til § 1 i § 22 i lov om Udbetaling Danmark udgår.
§ 1 i lov om Udbetaling Danmark oplister en række love, som Udbetaling Danmark i dag varetager opgaver efter.
Opgaverne er primært overtaget fra kommunerne, men enkelte områder er overført fra staten.
Det gælder f.eks. opgaverne efter lov om en børne- og ungeydelse.
Henvisningen til § 1 i § 22 i lov om Udbetaling Danmark har således ikke et selvstændigt indhold.
I forslagets § 1, nr. 5, oplistes en række nye områder, som i dag varetages af staten, og som foreslås overført til Udbetaling Danmark som nye §§ 1 a og 1 b i lov om Udbetaling Danmark.
Da opgaverne overføres fra staten, gælder § 22, stk. 1, om kommunernes indbetaling af bidrag til Udbetaling Danmark ikke for områderne, som er oplistet i §§ 1 a og 1 b.
Forslaget medfører således ikke indholdsmæssige ændringer i bestemmelsen.
Til nr. 22 Efter § 25, stk. 1, i lov om Udbetaling Danmark dækker staten udgifterne til Udbetaling Danmarks opgaver på sagsområder, der er overført fra staten efter § 1, gennem indbetaling af administrationsbidrag til Udbetaling Danmark.
 Efter § 25, stk. 3, i lov om Udbetaling Danmark hæfter staten for de til enhver tid forfaldne tilgodehavender, som Arbejdsmarkedets Tillægspension måtte have som følge af varetagelse af administrationen af Udbetaling Danmark for opgaver på sagsområder, der er overført fra staten til Udbetaling Danmark efter § 1 i lov om Udbetaling Danmark.
§ 1 i lov om Udbetaling Danmark oplister en række love, som Udbetaling Danmark varetager opgaver efter.
Opgaverne er primært overtaget fra kommunerne, men enkelte områder er overført fra staten.
Det gælder f.eks. opgaverne efter lov om en børne- og ungeydelse.
Henvisningen til § 1 i den gældende § 25 i lov om Udbetaling Danmark har således ikke et selvstændigt indhold.
 Det foreslås, at henvisningen til § 1 i § 25, stk. 1 og 3, i lov om Udbetaling Danmark udgår.
I forslagets § 1, nr. 5, foreslås oplistet en række nye områder, som tidligere blev varetaget af staten, og som foreslås overført til Udbetaling Danmark som nye §§ 1 a og 1 b i lov om Udbetaling Danmark.
Da opgaverne overføres fra staten, vil de være omfattet af den foreslåede i § 25 i lov om Udbetaling Danmark.
 Der henvises til de almindelige bemærkninger, afsnit 3.2.4. om styringsmæssige konsekvenser af overflytningen.
Til nr. 23 Efter § 25 i lov om Udbetaling Danmark dækker staten og kommunerne udgifterne til Udbetaling Danmarks varetagelse af de opgaver, som er overført henholdsvis fra staten og fra kommunerne.
Efter § 25, stk. 2, meddeler Udbetaling Danmark hvert år senest den 1. august et skøn over det kommende års administrationsbidrag til det enkelte ressortministerium, der har overført statslige opgaver til Udbetaling Danmark.
Tilsvarende meddeler Udbetaling Danmark efter § 23, stk. 1, hvert år senest den 1. august et skøn over størrelsen af det kommende kalenderårs bidrag til hver enkelt kommunalbestyrelse for så vidt angår de opgaver, som er overført fra kommunerne.
 Det foreslås, at det fastsættes i § 25, stk. 2, at Udbetaling Danmark hvert år meddeler et skøn over det kommende års administrationsbidrag til det ressortministerium, som har det bevillingsmæssige ansvar for de statslige opgaver, der er overført til Udbetaling Danmark.
De statslige opgaver, som foreslås overført fra Statens Administration til Udbetaling Danmark, hører til en række forskellige fagressortministerier.
Det faglige ressortansvar og det bevillingsmæssige ressortansvar kan være adskilt og henlagt til to forskellige ministerier.
Eksempelvis har Miljø- og Fødevareministeriet i dag det faglige ressortansvar for værditabsordningen, mens Finansministeriet har det bevillingsmæssige ressortansvar for finanslovens § 37 (Renter), hvorfra administrationsudgifter vedrørende værditabsordningen finansieres.
 Der henvises til de almindelige bemærkninger, afsnit 3.2.4. om styringsmæssige konsekvenser af overflytningen.
Til nr. 24 Ved Udbetaling Danmarks udbetaling af kontante ydelser og økonomiske tilskud opkræver Udbetaling Danmark efter § 26, stk. 1, 1. pkt., kommunernes og statens andel af ydelserne og tilskuddene direkte fra kommunerne og staten, jf. § 27, efter de procentmæssige fordelinger, der er fastsat i de i § 1 nævnte love.
 Efter § 26, stk. 2, har Udbetaling Danmark kun krav på betaling fra staten, hvis de kontante ydelser eller økonomiske tilskud er udbetalt i overensstemmelse med lovgivningen, udgiften er bogført korrekt og Udbetaling Danmark opfylder de krav, der er fastsat i medfør af § 26, stk. 5.
 Bemyndigelsesbestemmelsen i § 26, stk. 5, er ikke i dag blevet udnyttet til at fastsætte nærmere regler.
Det foreslås, at der i § 26, stk. 2, som noget nyt indsættes en henvisning til, at der er tale om opgaver efter stk. 1, der er overført fra kommunerne.
Med ændringen vil det som følge af henvisningen til stk. 1 fremgå, at der er en kobling mellem § 26, stk. 2, og stk. 1. Det vil sige, at den betaling fra staten, der nævnes i stk. 2, er betaling af statens andel af udgifter af ydelser og tilskud efter stk. 1, som vedrører sagsområder, der er overført fra kommunerne.
 Sagsområder, der er overført fra kommunerne, vil kunne identificeres ved, at det er kommunerne, der i tilknytning til administrationen betaler administrationsbidraget, jf. § 22 i lov om Udbetaling Danmark.
Det foreslås, at ændringen har virkning fra 1. oktober 2012, som er det tidspunkt, hvor de første opgaver blev overflyttet til Udbetaling Danmark.
Der henvises til bemærkningerne til lovforslagsets § 53, stk. 3.
Til nr. 25 Ved Udbetaling Danmarks udbetaling af kontante ydelser og økonomiske tilskud opkræver Udbetaling Danmark efter § 26, stk. 1, 1. pkt., kommunernes og statens andel af ydelserne og tilskuddene direkte fra kommunerne og staten, jf. § 27, efter de procentmæssige fordelinger, der er fastsat i de i § 1 nævnte love.
 Efter § 26, stk. 3, bortfalder krav på betaling fra staten, og udbetalte beløb skal tilbagebetales, hvis Udbetaling Danmark ikke efter anmodning forelægger dokumentation for Beskæftigelsesministeriet i overensstemmelse med de regler, der er fastsat i medfør af bemyndigelsesbestemmelsen i § 26, stk. 5. Bemyndigelsesbestemmelsen i § 26, stk. 5, er ikke i dag blevet udnyttet til at fastsætte nærmere regler om administration, beregning, opkrævning, betalinger og tilbagebetalinger.
Det foreslås, at der i § 26, stk. 3, som noget nyt indsættes en henvisning til, at der er tale om opgaver efter stk. 1, der er overført fra kommunerne.
Med ændringen vil det som følge af henvisningen til stk. 1, fremgå, at der er en kobling mellem § 26, stk. 2, og stk. 1. Det vil sige, at det krav på betaling fra staten, der nævnes i stk. 3, er betaling af statens andel af udgifter af ydelserne og tilskuddet efter stk. 1, som vedrører sagsområder, der er overført fra kommunerne.
 Sagsområder, der er overført fra kommunerne, vil kunne identificeres ved, at det er kommunerne, der i tilknytning til administrationen betaler administrationsbidraget, jf. § 22 i lov om Udbetaling Danmark.
Det foreslås, at ændringen har virkning fra 1. oktober 2012, som er det tidspunkt, hvor de første opgaver blev overflyttet til Udbetaling Danmark.
Der henvises til bemærkningerne til lovforslagets § 53, stk. 3.
Til nr. 26 I § 26, stk. 2 og 3, henvises der til reglerne i § 26, stk. 5, som er en bemyndigelsesbestemmelse, der ikke er blevet udnyttet.
Som følge af forslaget om indsættelse af et nyt stk. 5 i § 26, jf. forslaget til § 1, nr. 27, bliver bemyndigelsesbestemmelsen i stk. 5 til stk. 6. Som følge heraf foreslås det, at der i § 26, stk. 2 og 3, henvises til stk. 6.
Det foreslås, at ændringen har virkning fra 1. oktober 2012, som er det tidspunkt, hvor de første opgaver blev overflyttet til Udbetaling Danmark.
Der henvises til bemærkningerne til lovforslagets § 53, stk. 3.
Til nr. 27 Det fremgår af § 26, stk. 1, 1. pkt., at Udbetaling Danmark ved udbetaling af kontante ydelser og økonomiske tilskud opkræver kommunernes og statens andel af ydelserne og tilskuddene direkte fra kommunerne og staten, jf. § 27, efter de procentmæssige fordelinger, der er fastsat i de i § 1 nævnte love.
Efter § 26, stk. 1, 2. pkt., opkræver Udbetaling Danmark dog ved udbetaling af førtidspension tilkendt efter lov om social pension den 1. juli 2014 eller senere hele udgiften fra staten, jf. § 9 i lov om kommunernes finansiering af visse offentlige ydelser udbetalt af kommunerne, Udbetaling Danmark og arbejdsløshedskasserne.
Udbetaling Danmark har efter § 26, stk. 2, kun krav på betaling fra staten, hvis de kontante ydelser eller økonomiske tilskud er udbetalt i overensstemmelse med lovgivningen, udgiften er bogført korrekt og Udbetaling Danmark opfylder krav, der er fastsat i medfør af stk. 5. Dette indebærer, at en fejludbetaling af f.eks. folkepension, hvor staten efter pensionsloven finansierer hele ydelsen, i stedet finansieres af kommunerne.
Hvis der er tale om en fejludbetaling af en ydelse eller et tilskud med delt finansiering mellem kommunen og staten, skal hele tabet dækkes af og fordeles mellem alle kommunerne, det vil sige både den kommunale og den statslige andel.
Dette fremgår ikke klart af loven, men kan indirekte udledes af betingelsen i § 26, stk. 2, sammenholdt med § 26, stk. 4, og reglerne i § 15 om, at Arbejdsmarkedets Tillægspension yder teknisk og administrativ bistand til Udbetaling Danmark på omkostningsdækket basis.
Efter § 26, stk. 4, skal den pågældende kommune dække eventuelle tab, som skyldes en fejlagtig udbetaling i Udbetaling Danmark, hvis fejludbetalingen skyldes mangelfulde oplysninger fra en kommune.
Herunder skal kommunen dække det beløb, som Udbetaling Danmark skal betale tilbage til staten, hvis der i lovgivningen er fastsat regler om delt finansiering af udgifterne til en ydelse mellem kommunerne og staten.
Hvis fejlen alene skyldes administrationen i Udbetaling Danmark, findes der ikke regler i lov om Udbetaling Danmark om, hvem der skal betale for et eventuelt tab.
Efter § 15 kan Arbejdsmarkedets Tillægspension kun yde administrativ og teknisk bistand til Udbetaling Danmark på omkostningsdækket basis, og et eventuelt tab vil altid skulle dækkes af enten kommunerne eller af staten.
 I § 22 er der fastsat regler om indbetaling af administrationsbidrag fra kommunerne på de sagsområder, der er overført til Udbetaling Danmark efter lovens § 1.
Det fremgår af bemærkningerne til § 22, jf.
Folketingstidende 2011-12, A, L 86 lov om sagsbehandling og administration i Udbetaling Danmark (Udbetaling Danmark-loven), som fremsat den 9. februar 2012, s. 79, at når Udbetaling Danmark ikke kan få dækket krav på betaling fra staten, skal tabet finansieres via administrationsbidraget, som Udbetaling Danmark opkræver hos kommunerne.
Som følge heraf vil det samlede tab, det vil sige både for så vidt angår den kommunale og den statslige andel, blive dækket af alle kommunerne efter den fordelingsmodel, der gælder for opkrævning af administrationsbidrag for kommunerne.
Det fremgår af bemærkningerne til § 25, jf.
Folketingstidende 2011-12, A, L 86 lov om sagsbehandling og administration i Udbetaling Danmark (Udbetaling Danmark-loven), som fremsat den 9. februar 2012, s. 80, at der i administrationsbidraget fra staten skal indgå tab på udbetalte kontante ydelser og økonomiske tilskud, hvor tabet ikke kan henføres til staten eller en konkret kommune, for eksempel tab på udbetalte kontante ydelser og økonomiske tilskud, som er udbetalt som følge af en fejlagtig sagsbehandling i Udbetaling Danmark.
Når der sker en fejlagtig sagsbehandling i Udbetaling Danmark, og pengene ikke kan kræves tilbagebetalt hos borgeren, skal beløbet således efter gældende regler dækkes via betaling over administrationsbidraget, som opkræves hos kommunerne for så vidt angår opgaver, der er overført fra kommunerne.
Tilsvarende skal fejludbetalinger for opgaver, der er overført fra staten, dækkes via statens administrationsbidrag.
Dermed sker der en sammenblanding af udgifter til administrationsbidrag, der går til at dække administrationen i Udbetaling Danmark, med udgifter til de ydelser og tilskud, der udbetales til borgerne.
 Det foreslås, at det fremgår af forslaget til § 26, stk. 5, 1. pkt., at tab som alene skyldes fejlagtig administration i Udbetaling Danmark, herunder som følge af, at retten til betaling fra staten bortfalder efter stk. 2 eller stk. 3, dækkes af kommunerne på sagsområder, der er overført fra kommunerne.
Forslaget omfatter ikke tab på områder, som er overført fra kommunerne, og som skyldes forkerte eller mangelfulde oplysninger fra en konkret kommune.
Disse tab vil være omfattet af § 26, stk. 4.
 Henvisningen til stk. 2, der foreslås præciseret i § 1, nr. 24, medfører, at det fremgår af bestemmelsen, at der også er tale om tab, som følge af de betingelser, der fremgår af stk. 2, ikke er blevet overholdt.
 Henvisningen til stk. 3, der foreslås præciseret i § 1, nr. 25, medfører, at det fremgår af bestemmelsen, at der også kan være tale om tab, som følge af, at Udbetaling Danmark ikke har krav på betalinger fra staten og evt. bliver mødt med et tilbagebetalingskrav som følge af, at de betingelser, der fremgår af stk. 5 (der bliver stk. 6), ikke er blevet overholdt.
 Sagsområder, der er overført fra kommunerne, vil kunne identificeres ved, at det er kommunerne, der i tilknytning til administrationen betaler administrationsbidraget, jf. § 22 i lov om Udbetaling Danmark.
Det foreslås, i § 26, stk. 5, 2. pkt., at tabet efter 1. pkt. dækkes som en del af kommunernes udgifter til betalingen for ydelser og tilskud.
Med henvisningen til, at disse tab skal dækkes via kommunernes udgifter til betalingen for ydelser og tilskud, medfører forlaget, at eventuelle tab ikke længere vil skulle opkræves via administrationsbidrag fra kommunerne efter § 22.
Det foreslås i § 26, stk. 5, 3. pkt., at på sagsområder, der er overført fra staten, dækkes tabet af staten.
Bestemmelsen vil omfatte alle typer af tab.
Sagsområder, der er overført fra staten, vil kunne identificeres ved, at det er staten, der betaler administrationsbidraget jf. § 25 i lov om Udbetaling Danmark.
I § 26, stk. 5, 4. pkt., foreslås det, at tab efter 3. pkt. dækkes som en del af statens udgifter til betalingen for ydelser og tilskud.
Forslaget medfører, at eventuelle tab ikke længere skal opkræves via administrationsbidrag fra staten efter § 25.
Forslaget medfører således, at der gives et retvisende billede af udgifterne til henholdsvis administrationsbidrag og til udbetaling af kontante ydelser og økonomiske tilskud.
Forslaget medfører herudover, at den administrative proces for opkrævning af tab vil kunne lettes.
 Forslaget vil ikke få betydning for kommunernes eller statens økonomi, idet forslaget alene ændrer ved, hvordan tabene dækkes hos den myndighed, der i dag dækker tabet.
Det foreslås, at ændringen har virkning fra 1. oktober 2012, som er det tidspunkt, hvor de første opgaver blev overflyttet til Udbetaling Danmark.
Der henvises til bemærkningerne til lovforslagets § 53, stk. 3.
Til nr. 28 Efter lovens § 26, stk. 5, kan beskæftigelsesministeren blandt andet fastsætte nærmere regler om finansieringen af administration, beregning, opkrævning, betalinger og tilbagebetalinger af ydelser og tilskud.
Bemyndigelsesbestemmelsen i § 26, stk. 5, er ikke i dag blevet udnyttet til at fastsætte nærmere regler.
 Som følge af forslaget til § 1, nr. 27, foreslås det, at der i § 26, stk. 5, som bliver stk. 6, indsættes et ekstra punktum i bestemmelsen, hvoraf det fremgår, at beskæftigelsesministeren efter indstilling fra bestyrelsen for Udbetaling Danmark kan fastsætte nærmere regler om, hvordan dækningen af tab efter forslaget til § 26, stk. 5, 2. pkt., skal fordeles mellem kommunerne.
 Dette giver mulighed for, at der kan fastsættes regler om, at tabet skal dækkes af den enkelte kommune eller solidarisk af kommunerne efter en fordelingsnøgle, der indstilles af bestyrelsen for Udbetaling Danmark.
 Det forventes, at der fastsættes regler om, at kommunerne dækker tabene solidarisk svarende til den fordelingsnøgle, der benyttes til at fordele administrationsudgifterne efter § 22.
Beskæftigelsesministeren kan efter § 22, stk. 6, fastsætte fordelingen af bidrag mellem kommunerne efter indstilling fra bestyrelsen for Udbetaling Danmark.
Ministeren kan herunder fastsætte regler om forskellige fordelinger for de enkelte dele af bidraget eller for fordelingen af udgifter vedrørende forskellige typer af sager.
Reglen er ikke udmøntet i en bekendtgørelse, og i dag fordeles administrationsbidraget mellem kommunerne i forhold til indbyggertallet i de enkelte kommuner, som dette er offentliggjort ved seneste befolkningstal forud for udmeldingen af administrationsbidragene.
Som grundlag anvendes det af Danmarks Statistik senest offentliggjorte kommunefordelte befolkningstal, det vil sige folketallet pr. 1. april, hvis dette er offentliggjort.
Det foreslås, at ændringen har virkning fra 1. oktober 2012, som er det tidspunkt, hvor de første opgaver blev overflyttet til Udbetaling Danmark.
Der henvises til bemærkningerne til lovforslagets § 53, stk. 3.
Til nr. 29 og 30 Efter § 28, stk. 1, i lov om Udbetaling Danmark refunderer staten Udbetaling Danmarks udgifter til betaling af købsmoms, som ikke kan fradrages ved en virksomheds opgørelse af afgiftstilsvaret (ikkefradragsberettiget købsmoms), og som Arbejdsmarkedets Tillægspension afholder ved køb af varer og tjenesteydelser i forbindelse med den administrative og tekniske bistand, som Arbejdsmarkedets Tillægspension leverer til Udbetaling Danmark, jf. § 15 i lov om Udbetaling Danmark.
For så vidt angår Udbetaling Danmarks betaling for Arbejdsmarkedets Tillægspensions varetagelse af sagsområder efter § 1, der er overført fra kommunerne, bevilges udgifterne til ikkefradragsberettiget købsmoms af Social- og Indenrigsministeriet fra den dertil hørende konto.
For så vidt angår Udbetaling Danmarks betaling for Arbejdsmarkedets Tillægspensions varetagelse af myndighedsopgaver efter § 1, der er overført fra staten, refunderes ikkefradragsberettiget købsmoms fra Finansministeriets momsreserve, jf. § 28, stk. 2, i lov om Udbetaling Danmark.
§ 1 i lov om Udbetaling Danmark oplister de love, som Udbetaling Danmark varetager opgaver efter.
Opgaverne er primært overtaget fra kommunerne, men enkelte områder er overført fra staten.
Det gælder f.eks. opgaverne efter lov om en børne- og ungeydelse.
Henvisningen til § 1 i § 28 i lov om Udbetaling Danmark har således ikke et selvstændigt indhold.
 Af hensyn til systematikken i lov om Udbetaling Danmark foreslås det, at henvisningen til § 1 i § 28, stk. 2, i lov om Udbetaling Danmark udgår, jf. forslagets § 1, nr. 29.
Det foreslås, at der også skal kunne refunderes ikkefradragsberettiget købsmoms fra Finansministeriets momsreserve, for så vidt angår varetagelsen af de opgaver, som overføres fra Statens Administration til Udbetaling Danmark.
Da opgaverne overføres fra staten, vil de være omfattet den foreslåede formulering af § 28, stk. 2, 2. pkt.
Samtidig foreslås det af ordensmæssige hensyn at ændre formuleringen af § 28, stk. 2, 2. pkt., således, at det fremgår, at ikkefradragsberettiget købsmoms refunderes fra Finansministeriets momsreserve for så vidt angår Udbetaling Danmarks betaling for Arbejdsmarkedets Tillægspensions varetagelse af sagsområder, der er overført fra staten, jf. forslagets § 1, nr. 30. Formuleringen svarer dermed til formuleringen i § 28, stk. 2, 1. pkt., for så vidt angår Udbetaling Danmarks betaling for Arbejdsmarkedets Tillægspensions varetagelse af sagsområder, der er overført fra kommunerne.
Forslaget medfører således ikke indholdsmæssige ændringer i bestemmelsen.
Til nr. 31 Efter § 29 i lov om Udbetaling Danmark skal Udbetaling Danmark efter anmodning levere statistiske oplysninger og andre oplysninger om udviklingen på særlige områder til Beskæftigelsesministeriet, Sundheds- og Ældreministeriet og Skatteministeriet, det vil sige de ministerier, der har ressortansvaret for den lovgivning, som Udbetaling Danmark har overtaget myndighedsansvaret for efter § 1 i lov om Udbetaling Danmark.
Bestemmelsen blev oprindeligt udformet, således at den svarede til social- og integrationsministerens beføjelser til at indhente sådanne oplysninger fra blandt andet kommunalbestyrelserne i medfør af §§ 82 og 83 i lov om retssikkerhed og administration på det sociale område.
 Oplysninger om udviklingen på særlige områder kan f.eks. være oplysninger til brug for lovforberedende arbejde og som led i opfølgningen af gennemførte lovændringer, f.eks. i form af kvantitative og kvalitative undersøgelser.
I dag er omfanget af levering af statistiske oplysninger m.v. på de områder, som foreslås overført med dette lovforslag, hovedsageligt aftalt i administrationsaftaler mellem de enkelte ressortministerier og Statens Administration.
Ministerierne anvender i dag oplysninger fra Statens Administration til budgettering i ministerierne og den løbende opfølgning samt bidrag til statsregnskabet m.v. i medfør af Finansministeriets Budgetvejledning og budgetloven.
Oplysningerne anvendes også til, at de enkelte ministerier kan aflægge årsrapporter.
Med overførslen af opgaver fra Statens Administration til Udbetaling Danmark bortfalder de eksisterende samarbejdsaftaler mellem ressortministerierne og Statens Administration.
Ressortministeriernes adgang til at indhente bistand til udarbejdelse af kommende års finanslovsforslag i forhold til opdatering af aktivitetsskøn m.v., løbende udgiftsopfølgning i indeværende finansår samt i forbindelse med regnskabsaflæggelse og udarbejdelse af årsrapport m.v.
Det findes derfor hensigtsmæssigt, at Udbetaling Danmarks pligt til at indsende oplysninger hjemles ved lov.
Herudover vil der være behov for, at alle ressortministerier i øvrigt kan indhente oplysninger.
 Det foreslås, at Udbetaling Danmarks forpligtelser til at levere de nævnte typer af oplysninger til ressortministerierne fremgår af lov om Udbetaling Danmark.
 Det foreslås i § 29, stk. 1, at bestemmelsen nyaffattes som følge af, at kredsen af ressortministre udvides, og der med lovforslaget overføres helt nye opgaver til Udbetaling Danmark.
 Det foreslås i § 29, stk. 1, 1. pkt., at Udbetaling Danmark skal indsende oplysninger, som vedkommende minister beder om på sit sagsområde efter §§ 1, 1 a og 1 b, herunder statistiske oplysninger og andre oplysninger om udviklingen på særlige områder til brug for lovforberedende arbejde, udviklingsinitiativer, samt til brug for andre ministerbetjeningsopgaver.
Det foreslås i § 29, stk. 1, 2. pkt., at ressortministerierne kan fastsætte en frist for modtagelse af oplysninger fra Udbetaling Danmark efter 1. pkt.
Det forudsættes, at fristen efter § 29, stk. 1, 2. pkt., bliver fastsat, så den er rimelig.
Fristen vil skulle være rimelig i forhold til omfanget af Udbetaling Danmarks arbejde med at fremskaffe og eventuelt at bearbejde oplysningerne.
 Forslaget til § 29, stk. 1, foreslås at omfatte samme beføjelser til, at ressortministrene inden for eget ressort vil kunne indhente nødvendige oplysninger som efter den gældende § 29, stk. 1, idet bestemmelsen foreslås at blive udvidet i forhold til de nye ressortministerier og opgaver i Udbetaling Danmark.
Herudover foreslås det, at det som noget nyt fremgår, at der vil kunne indhentes nødvendige oplysninger til brug for øvrige ministerbetjeningsopgaver.
Det kan f.eks. være til brug for besvarelse af spørgsmål fra Folketingets udvalg.
Der vil i det omfang, der vurderes at være et sagligt behov derfor, ud over anonymiserede data, kunne indhentes personhenførbare oplysninger på individniveau.
Bestemmelsen skal ses i sammenhæng med den ulovbestemte ret, der antages at tilkomme enhver minister til at følge udviklingen inden for eget område.
Udbetaling Danmark vil således på ressortministrenes anmodning være forpligtet til at tilvejebringe, indsamle og bearbejde oplysninger, foretage beregninger samt afgive udtalelser om de pågældende spørgsmål.
Behandling af personoplysninger vil skulle ske under iagttagelse af persondataloven.
 Som følge af overførslen af opgaverne til Udbetaling Danmark vil det være Udbetaling Danmark, der har kendskabet til udvikling i aktivitetsniveauer m.v., der er afgørende for, at ressortministerierne kan foretage korrekt budgettering og løbende prognosticering i løbet af året.
 Det foreslås på den baggrund i forslaget til den nye § 29, stk. 2, 1. pkt., at Udbetaling Danmark på lovgivningsområder, der er nævnt i §§ 1, 1 a og 1 b, skal indsende andre oplysninger til administrative formål i ressortministerierne, som vedkommende minister beder om, herunder oplysninger til brug for budgettering, løbende opfølgning samt regnskabsbidrag i medfør af budgetloven og budgetvejledningen, fastsættelse af præmier til sygedagpengeforsikringerne i henhold til lov om sygedagpenge m.v.
Ressortministerierne kan efter forslaget til den nye 29, stk. 2, 2. pkt., fastsætte en frist for modtagelse af oplysninger fra Udbetaling Danmark efter 1. pkt.
Fristen vil skulle være rimelig i forhold til omfanget af Udbetaling Danmarks arbejde med at fremskaffe og eventuelt at bearbejde oplysningerne.
 Efter bestemmelsen vil ministeren f.eks. kunne indhente oplysninger til brug for udarbejdelse af det enkelte ministeriums finanslovsbidrag i forhold til opdatering af aktivitetsskøn m.v., løbende udgiftsopfølgning i indeværende finansår og i forbindelse med aflæggelse af statsregnskabet og efterfølgende udarbejdelse af årsrapporter.
 Oplysninger til brug for fastsættelse af præmier til sygedagpengeforsikringer i henhold til lov om sygedagpenge m.v. er f.eks. statistiske oplysninger om antallet af medlemmer i sygedagpengeforsikringerne, som Beskæftigelsesministeriet vil få brug for at indhente fra Udbetaling Danmark.
 Behandling af personoplysninger efter forslaget til § 29, stk. 2, forudsættes at skulle ske under iagttagelse af persondataloven.
 Der vil overvejende efter forslaget til § 29, stk. 1 og 2, skulle indhentes statistiske oplysninger i form af aggregerede data, det vil sige grupperede data på overordnet niveau indsamlet fra f.eks. andre databaser.
I det omfang, der er tale om behandling af oplysninger, som sker eller vil ske i statistisk øjemed, vil bestemmelsen i persondatalovens § 10 skulle iagttages.
Det følger heraf, at oplysningerne ikke senere må behandles i andet end statistisk eller videnskabeligt øjemed, og at oplysningerne kun må videregives til tredjemand efter forudgående tilladelse fra Datatilsynet, jf. § 10, stk. 2 og 3.
 Det foreslås i § 29, stk. 3, at vedkommende minister inden for sit sagsområde efter §§ 1, 1 a og 1 b, kan fastsætte nærmere regler om omfanget af oplysningerne og om ajourføring og indsendelse af oplysninger, jf. stk. 1 og 2.
Med hjemmel i den foreslåede udvidelse af bemyndigelsen i § 29 i lov om Udbetaling Danmark forventes beskæftigelsesministeren at fastsætte nærmere regler om, at Udbetaling Danmark har pligt til at afgive statistiske oplysninger til Beskæftigelsesministeriet vedrørende sygedagpengeforsikringerne, herunder at Udbetaling Danmark har pligt til at afgive løbende månedlige opgørelser over antal medlemmer i sygedagpengeforsikringerne, fordelt på forsikringstype, samt kvartalsvise rapporter med data om forsikringerne.
Herudover skal Udbetaling Danmark have pligt til at bidrage med oplysninger og beregninger til brug for den årlige fastsættelse af præmiebidrag til bekendtgørelsen om regulering af grænser og præmier i sygedagpengeforsikringen for private arbejdsgivere og selvstændige erhvervsdrivende.
Udbetaling Danmark skal efter behov også bidrage med statistiske oplysninger til brug for udgiftsopfølgning, forslag til finanslov, budgetanalyser, ændringsforslag og lignende.
I alle tilfælde drejer det sig om eksisterende data, som i forvejen er indsamlet til brug for administration af forsikringsordningerne.
 Det forudsættes, at fristen i forslaget til § 29, stk. 3, vil skulle være rimelig i forhold til omfanget af Udbetaling Danmarks arbejde med at fremskaffe og eventuelt at bearbejde oplysningerne.
Der kan i særlovgivningen være fastsat regler om indhentelse af oplysninger til andre formål.
F.eks. vil beskæftigelsesministeren fortsat kunne indhente oplysninger, herunder data på individniveau, fra Udbetaling Danmark efter §§ 45-48 i lov om organisering og understøttelse af beskæftigelsesindsatsen m.v.
Til nr. 32 Efter § 30, stk. 1, i lov om Udbetaling Danmark kan bestyrelsen for Udbetaling Danmark fastsætte gebyrer for udsendelse af erindringsskrivelser til borgeren vedrørende ikke rettidigt betalte ydelser, der opkræves af Udbetaling Danmark, og som i lovgivningen er tillagt udpantningsret.
 Der er i eller i medfør af nogle af de love, som er oplistet i den foreslåede § 1 a, jf. lovforslagets § 1, nr. 5, og som overfører opgaver fra Statens Administration til Udbetaling Danmark, fastsat regler om opkrævning af gebyrer m.v.
 Det foreslås, at bestemmelsen i § 30, stk. 1, i lov om Udbetaling Danmark ikke skal gælde for de opgaver, som overføres fra Statens Administration.
 Det foreslås derfor, at det fremgår af § 30, stk. 1, at bestyrelsen for Udbetaling Danmark kun på Udbetaling Danmarks sagsområder efter § 1 kan fastsætte gebyr for udsendelse af erindringsskrivelser til borgeren.
 De gældende regler om fastsættelse af gebyrer m.v., som fremgår af lovgivningen, som er oplistet i den foreslåede § 1 a i lov om Udbetaling Danmark, vil fortsat finde anvendelse.
Til nr. 33 Efter § 32, stk. 2, 1. pkt., kan Udbetaling Danmark optage korte lån på op til maksimalt 80 mio. kr. til dækning af uforudsete driftsudgifter i løbet af et driftsår.
Lånet kan både optages til opgaver, der er overført fra kommunerne, og til opgaver, der er overført fra staten.
Det foreslås, at maksimum for optagelse af korte lån forhøjes til 90 mio. kr.
Det foreslås således, at 80 mio. kr. i § 32, stk. 2, 1. pkt., ændres til 90 mio. kr.
Forslaget er en følge af, at der potentielt set kan være et større lånebehov som følge af forslaget om at overføre yderligere opgaver til Udbetaling Danmark på de lovgivningsområder, der er omfattet af §§ 1 a og 1 b.
 Udbetaling Danmark vil således fremover kunne optage lån efter bestemmelsen op til 90 mio. kr. årligt.
Til nr. 34 Efter § 32, stk. 2, 1. pkt., kan Udbetaling Danmark optage korte lån på op til maksimalt 80 mio. kr. til dækning af uforudsete driftsudgifter i løbet af et driftsår.
 Det foreslås, at det som følge af overførslen af opgaver fra Statens Administration m.v. fremgår, at bestemmelsen omfatter opgaver, der er overført efter lovgivning, der er nævnt i §§ 1, 1 a og 1 b.
Lovforslaget medfører, at det fremgår, at bestemmelsen omfatter Udbetaling Danmarks nuværende opgaver og de opgaver, der foreslås overført med dette lovforslag.
Der vil som følge af ændringen fremover kunne optages lån efter § 32, stk. 2, til opgaver, der er overført fra både kommunerne og fra staten.
 Der henvises til de almindelige bemærkninger, afsnit 3.2.9. om Udbetaling Danmarks muligheder for at optage lån vedrørende opgaver overført fra Statens Administrations Finansservicecenter m.v.
Til nr. 35 Efter § 32, stk. 2, 1. pkt., kan Udbetaling Danmark optage korte lån på op til maksimalt 80 mio. kr. til dækning af uforudsete driftsudgifter i løbet af et driftsår.
Lånet kan efter § 32, stk. 2, 2. pkt., optages i pengeinstitutter, KommuneKredit eller andre finansielle institutioner og kan efter gældende regler optages til både opgaver, der er overført fra kommunerne og fra staten.
 Det foreslås, at det fremgår af § 32, stk. 2, 2. pkt., at der ikke længere kan optages korte lån i KommuneKredit, da det kun vurderes at være i overensstemmelse med lov om KommuneKredit, at Udbetaling Danmark efter bestemmelsen optager lån i KommuneKredit til opgaver, der er overført fra kommunerne, og hvor administrationsudgifterne som følge deraf dækkes via administrationsbidrag fra kommunerne efter § 22 i lov om Udbetaling Danmark.
Kassekreditfaciliteten efter § 32, stk. 2, er i dag ikke optaget i KommuneKredit, og bestemmelsen vil ikke få betydning for det træk på kassekreditfunktionen, der eventuelt måtte være i dag.
Det er vurderingen, at det er mest hensigtsmæssigt, at kassekreditfunktionen efter § 32, stk. 2, fortsat skal kunne være fælles for optagelse af korte lån til opgaver, der er overført fra både kommunerne og fra staten.
Til nr. 36 Efter § 32, stk. 2, 1. pkt., kan Udbetaling Danmark optage korte lån på op til maksimalt 80 mio. kr. til dækning af uforudsete driftsudgifter i løbet af et driftsår.
Lånet skal efter § 32, stk. 2, 3. pkt., afvikles hurtigst muligt og senest i løbet af de to efterfølgende budgetår ved optagelse af lån til varetagelse af kommunale opgaver og senest i løbet af det efterfølgende budgetår ved optagelse af lån til varetagelse af statslige opgaver.
 Det foreslås, at § 32, stk. 2, 3. pkt., udgår, således at det ikke længere fremgår af bestemmelsen, at lånet skal afvikles senest i løbet af det efterfølgende budgetår ved optagelse af lån til varetagelse af statslige opgaver.
Ændringen medfører, at såvel korte lån, der er optaget til opgaver, der er overført fra kommunerne, som korte lån, der er optaget til opgaver, der er overført fra staten efter § 32, stk. 2, foreslås at skulle afvikles hurtigst muligt og senest i løbet af de to efterfølgende budgetår, idet det særlige krav om hurtig afvikling af lån til statslige opgaver på et enkelt år ikke længere skal gælde.
Fristen for tilbagebetaling er dermed den samme for korte lån optaget til kommunale formål og korte lån optaget til statslige opgaver.
Den nuværende kortere frist for tilbagebetaling ved korte lån til uforudset driftsudgifter til varetagelse af varetagelse af statslige opgaver foreslås således også at skulle gælde for lån, der vil skulle optages til varetagelse af de opgaver, som overføres fra Statens Administration.
Det skyldes, at disse opgaver i Statens Administration er delvist finansieret af betaling af gebyrer, som kan have udsving, der vil kunne vanskeliggøre betaling allerede i næstfølgende budgetår.
De korte lån efter § 32, stk. 2, vil dog fortsat skulle tilbagebetales hurtigst muligt.
Til nr. 37 Efter § 32, stk. 4, kan Udbetaling Danmark optage lån til Arbejdsmarkedets Tillægspensions dækning af udgifter til udarbejdelse af udbud af og indgåelse af it-kontrakter og til brug for tilkøb af eller udvikling af it-løsninger til brug for administration af kontante ydelser og økonomiske tilskud i Udbetaling Danmark.
Det foreslås, at det som følge af overførslen af opgaver fra Statens Administration m.v. fremgår, at bestemmelsen alene omfatter opgaver, der er overført efter lovgivning i § 1. Det foreslås således, at administrationen af kontante ydelser og økonomiske tilskud i Udbetaling Danmark i § 32, stk. 4, 1. pkt., ændres til Udbetaling Danmarks varetagelse af opgaver efter § 1.
Der vil således ikke fremover kunne optages lån efter § 32, stk. 4, til opgaver, der er nævnt i §§ 1 a og 1 b.
 Der henvises til bemærkninger til § 1, nr. 39, som indeholder forslag til at optage korte lån til indgåelse af it-kontrakter m.v. vedrørende opgaver, der foreslås overført med dette lovforslag.
Til nr. 38 Efter § 32, stk. 4, kan Udbetaling Danmark optage lån til Arbejdsmarkedets Tillægspensions dækning af udgifter til udarbejdelse af udbud af og indgåelse af it-kontrakter og til brug for tilkøb af eller udvikling af it-løsninger til brug for administration af kontante ydelser og økonomiske tilskud i Udbetaling Danmark.
Lånet kan efter § 32, stk. 4, 3. pkt., optages i pengeinstitutter, KommuneKredit eller andre finansielle institutioner.
Det foreslås, at § 32, stk. 4, 3. pkt., ophæves, og at det i stedet fastsættes, at lånet kan optages i pengeinstitutter eller andre finansielle institutioner.
Det foreslås endvidere fastsat, at lån til kommunale opgaver, hvor administrationen finansieres af kommunerne efter § 22, herudover kan optages i KommuneKredit.
Med lovændringen fremgår det således af § 32, stk. 4, 3. pkt., at lån optaget efter § 32, stk. 4, kan optages i pengeinstitutter eller andre finansielle institutioner.
Lån til kommunale opgaver, hvor administrationen finansieres af kommunerne efter § 22 kan herudover optages i KommuneKredit, jf. forslaget til § 32, stk. 4. 4. pkt.
Det vil sige, at der ikke længere kan optages lån, hvor administrationen finansieres af staten efter lovens § 25 på lovgivningsområder, der er nævnt i § 1. Med forslaget kan der således ikke længere optages lån i KommuneKredit til statsligt overførte opgaver, da det ikke vurderes at være i overensstemmelse med lov om KommuneKredit.
 Bestemmelsen berører også allerede optagne lån i KommuneKredit, der vil skulle refinansieres, hvis de ikke er optaget i overensstemmelse med bestemmelsen.
Til nr. 39 Efter § 32, stk. 4, kan Udbetaling Danmark optage lån til Arbejdsmarkedets Tillægspensions til udarbejdelse af udbud af og indgåelse af it-kontrakter og til brug for tilkøb af eller udvikling af it-løsninger til brug for administration af kontante ydelser og økonomiske tilskud i Udbetaling Danmark.
Med forslaget til § 1, nr. 37, foreslås det, at den gældende § 32, stk. 4, alene omfatter lån til opgaver, der varetages i Udbetaling Danmark på lovgivningsområder efter § 1.
 Det foreslås, at den gældende § 32, stk. 5, ophæves, og at der i stedet indsættes et nyt stk. 5, der giver Udbetaling Danmark mulighed for at optage lån til udbud af og indgåelse af it-kontrakter m.v.
 Det foreslås således, at det fremgår af det nye § 32, stk. 5, 1. pkt., at Udbetaling Danmark kan optage lån hos pengeinstitutter, staten eller finansielle institutioner til Arbejdsmarkedets Tillægspensions dækning af udgifter til udarbejdelse af udbud og indgåelse af it-kontrakter og til brug for tilkøb eller udvikling af it-løsninger, der anvendes til brug for varetagelse af opgaver, som Udbetaling Danmark varetager efter §§ 1 a og 1 b.
 Med den foreslåede nye bestemmelse i § 32, stk. 5, 1. pkt., gøres det muligt for Udbetaling Danmark også at optage lån hos pengeinstitutter, staten eller finansielle institutioner til it-investeringer m.v., som vedrører de opgaver, der overføres fra Statens Administration m.v. til brug for udarbejdelse af udbud af og indgåelse af it-kontrakter og til brug for tilkøb af eller udvikling af it-løsninger, der anvendes til brug for administration af opgaver, som foreslås overført fra Statens Administration til Udbetaling Danmark.
Det forudsættes, at det med hjemmel i den foreslåede § 32, stk. 4, og den foreslåede § 32, stk. 5, vil være muligt for Udbetaling Danmark at optage et samlet lån til udgifterne til it-løsninger, som er til fælles anvendelse for de opgaver, som varetages efter lovgivning, der er nævnt i henholdsvis §§ 1, 1 a og 1 b.
Ud over naturligvis at forudsætte, at de pågældende långivere ønsker at bevilge et samlet lån, forudsætter et samlet lån, at der er tale om långivere, som er omfattede af teksten i begge bestemmelser, det vil sige pengeinstitutter eller andre finansielle institutioner.
Der vil således ikke kunne optages et samlet lån i KommuneKredit eller i staten.
Det forudsættes, at udnyttelsen af låneadgangen kan kun ske efter grundige analyser og en indstilling til bestyrelsen for Udbetaling Danmark, og kun på grundlag af en konkret business case for udbud af de enkelte systemer indeholdende de forventede besparelser, den forventede tilbagebetalingstid samt afregningsmodel.
Lånet kan ikke finansiere driften af it-løsningerne eller på anden måde finansiere de løbende driftsudgifter for Udbetaling Danmark.
Låneoptagelsen kan således ikke ske til betaling af Arbejdsmarkedets Tillægspensions udgifter til it-løsningerne efter implementeringen til f.eks. licenser, vedligeholdelse af it-løsningerne, videreudvikling m.v.
Sådanne omkostninger omfattes af den administration, som Arbejdsmarkedets Tillægspension leverer til Udbetaling Danmark på omkostningsdækket basis, og som Udbetaling Danmark finansierer gennem det løbende administrationsbidrag fra staten.
Låneoptagelsen og afskrivningerne på udgifterne til konkurrenceudsættelse af it-løsninger forudsættes at skulle fremgå af særskilte regnskabsposter i Udbetaling Danmarks årsregnskab, således at disse udgifter tydeligt adskilles fra de almindelige driftsomkostninger.
Det foreslås i § 32, stk. 5, 2. pkt., at lånet kun kan optages på baggrund af en enstemmig beslutning i bestyrelsen for Udbetaling Danmark.
Dette skal ske af hensyn til generelle overvejelser om regeringens økonomiske styring og digitaliseringsstrategier m.v., og medfører, at de statslige repræsentanter skal sikre sig tilslutning til, at finansieringsbehovet er acceptabelt opgjort og i overensstemmelse med intentionerne, førend der kan godkendes låneoptagelse efter bestemmelsen.
 Efter forslaget til § 32, stk. 5, 3. pkt., kan et statslån efter 1. pkt. alene optages efter forhandling med finansministeren og må ikke ydes på bedre vilkår end dem, som staten selv kan opnå som låntager.
 Der kan ikke optages lån efter forslaget til stk. 5 i KommuneKredit, da det alene er i overensstemmelse med lov om KommuneKredit, at der optages lån til opgaver, der er overført fra kommunerne.
 Efter § 32, stk. 5, der foreslås ophævet, hæfter kommunerne solidarisk for lån optaget af Udbetaling Danmark, jf. stk. 1-4.
 Lån efter § 32, stk. 1 og 3, vedrører lån optaget til etableringen af Udbetaling Danmark, som finansieres af kommunerne.
Efter § 32, stk. 1, skal omkostningerne til etableringen af Udbetaling Danmark finansieres ved, at Udbetaling Danmark optager lån hos pengeinstitutter, staten eller finansielle institutioner.
Statslånet kan optages efter forhandling med finansministeren og må ikke ydes på bedre vilkår end dem, som staten selv kan opnå som låntager.
Efter § 32, stk. 3, kan Udbetaling Danmark optage lån på maksimalt 650 mio. kr., heraf dog højst 100 mio. kr. til lån ud over finansiering af etableringsudgifter.
Lånet kan optages i pengeinstitutter eller andre finansielle institutioner og skal være afviklet inden 2018. Låneadgangen forudsætter, at lån til etablering, jf. § 32, stk. 1, indfries fuldt ud samtidig med optagelse af lånet.
Det er forudsat i lov om Udbetaling Danmark, jf.
Folketingstidende 2011-12, A, L 86 lov om sagsbehandling og administration i Udbetaling Danmark (Udbetaling Danmark-loven), som blev fremsat den 9. februar 2012, s. 8, at det er kommunerne, som betaler for etableringen af Udbetaling Danmark, og staten hæfter således ikke for lån optaget efter § 32, stk. 1 og 3.
 I forslaget til affattelsen af den nye § 32, stk. 6, 1. pkt., foreslås det, at kommunerne hæfter solidarisk for lån optaget af Udbetaling Danmark, jf. stk. 1 og 3. Dette er en videreførsel af den gældende retstilstand.
I forslaget til § 32, stk. 6, 2. pkt., foreslås det, at kommunerne hæfter solidarisk for lån optaget efter stk. 2 og 4 for lån optaget til kommunale opgaver, hvor administrationen finansieres af kommunerne efter § 22. Det betyder som noget nyt, at kommunerne ikke hæfter for lån optaget til opgaver, der finansieres af staten via statens administrationsbidrag efter § 25. Forslaget hænger sammen med forslaget i § 1, nr. 37, om at ændre § 32, stk. 4, således at Udbetaling Danmark alene kan optage lån i KommuneKredit for opgaver, der tidligere er blevet varetaget af kommunerne.
Låneoptagelse i KommuneKredit forudsætter solidarisk hæftelse i kommunerne, idet det efter § 2, stk. 2, i lov om KommuneKredit er en betingelse for at yde lån og finansiel leasing til andre kommunale formål i KommuneKredit efter lovens stk. l, nr. 2, at en eller flere kommuner eller regioner yder garanti for lånebeløbet, eller at lånet ydes til selskaber m.v., ifølge hvis vedtægter deltagerne hæfter solidarisk for de optagne lån, og hvori en eller flere kommuner eller regioner er interessent eller deltager.
Den solidariske hæftelse for lån efter § 32, stk. 2, kan efter forslaget til § 32, stk. 6, 3. pkt., ikke overstige 75 mio. kr.
Udbetaling Danmark vil som hidtil fortsat kunne optage lån efter § 32, stk. 2, på op til 75 mio. kr. til opgaver, der tidligere er varetaget af kommunerne.
Bestemmelsen fastslår således, at kommunerne kun hæfter solidarisk for den del af lånet, som er optaget i medfør af stk. 2 til opgaver, der tidligere er varetaget af kommunerne, jf. henvisningen til, at kommunerne skal finansiere administrationen efter § 22 i lov om Udbetaling Danmark.
Lånerammen til kommunale opgaver er p.t. 75 mio. kr.
Lånerammen blev forhøjet med 5 mio. kr. i 2013 i forbindelse med overførsel af opgaver fra staten, jf. § 1 nr. 9, i lov nr. 494 af 21. maj 2005 om ændring af lov om Udbetaling Danmark, lov om social pension, lov om højeste, mellemste, forhøjet almindelig og almindelig førtidspension m.v. og forskellige andre love (Overførsel af Pensionsstyrelsens opgaver til Udbetaling Danmark).
 Kommunernes hæftelse foreslås derfor efter forslaget til § 32, stk. 6, 3. pkt., begrænset til 75 mio. kr.
 Lån, som optages i medfør af det foreslåede nye stk. 5, foreslås kommunerne ikke at hæfte for.
Til nr. 40 Som led i regeringens beslutning om at flytte statslige arbejdspladser overføres en række statslige opgaver fra Statens Administration til Udbetaling Danmark.
I forlængelse heraf har Folketingets Administration fundet, at opgaver med beregning og anvisning af pension m.v. til Folketingets medlemmer og Folketingets tjenestemænd skal overføres fra Statens Administration til Udbetaling Danmark, jf. forslagene i §§ 10 og 21.
 Folketingets Administration vil som følge af forslaget om at overføre de nævnte ordninger til Udbetaling Danmark, umiddelbart blive omfattet af de bestemmelser i lov om Udbetaling Danmark, der gælder for det statslige område, f.eks. bestemmelserne i lovens § 26, stk. 5, jf. lovforslagets § 1, nr. 27, om dækning af visse tab, § 27 om anvendelse af Statens Koncernbetalinger (SKB) og § 28 om momsrefusion.
 Det foreslås, at anvendelsen af enkelte bestemmelser i lov om Udbetaling Danmark i forhold til Folketingets Administration kommer til at fremgå af loven, hvor der kan være tvivl om, hvorvidt Folketingets Administration skal sidestilles med staten.
 Det foreslås på den baggrund, at der i lov om Udbetaling Danmark indsættes et kapitel 12 a med en ny bestemmelse i § 32 a om forholdet til Folketingets Administration, jf. lovforslagets § 1, nr. 40.
Forslaget indebærer, at det fremgår af loven, at § 19, stk. 1, 2. pkt., og §§ 25 og 29 i lov om Udbetaling Danmark vil skulle finde tilsvarende anvendelse for Folketingets Administration.
Det drejer sig om bestemmelser, der efter deres ordlyd regulerer forholdet mellem ressortministerierne og Udbetaling Danmark.
Efter § 19, stk. 1. 2. pkt., i lov om Udbetaling Danmark, som foreslås ændret ved lovforslagets § 1, nr. 15, sker tilsynet med, at bestyrelsen for Udbetaling Danmark udfører sit hverv i overensstemmelse med lovgivningen, i samarbejde med ressortministerierne inden for deres ressort.
Forslaget indebærer, at tilsynet med, at bestyrelsen for Udbetaling Danmark udfører sit hverv i overensstemmelse med lovgivningen, sker i samarbejde med Folketingets Administration på tilsvarende måde som med ressortministerierne.
Efter § 25 i lov om Udbetaling Danmark, som foreslås ændret ved lovforslagets § 1, nr. 22 og 23, dækker staten udgifterne til Udbetaling Danmarks opgaver gennem indbetaling af administrationsbidrag til Udbetaling Danmark.
Efter forslaget indbetaler Folketingets Administration administrationsbidrag til dækning af udgifterne til Udbetaling Danmarks opgaver på tilsvarende måde som ressortministerierne.
Folketingets Administration har hidtil betalt Statens Administration for varetagelsen af opgaverne for Folketingets Administration.
 Udbetaling Danmark skal tilvejebringe og indsende nødvendige data og andre oplysninger til Folketingets Administration efter tilsvarende regler, som gælder for tilvejebringelse og indsendelse af oplysninger til ressortministrene, jf. § 29 i lov om Udbetaling Danmark, som foreslås nyaffattet ved lovforslagets § 1, nr. 31.
 Der henvises i øvrigt til de almindelige bemærkninger, afsnit 3.1.4. om områder under Folketingets Administrations ressort og afsnit 3.2.10. om forholdet til Folketingets Administration.
Til § 2 (Lov om etablering af den selvejende institution Udbetaling Danmark) Til nr. 1 Lov om etablering af den selvejende institution Udbetaling Danmark indeholder i §§ 8-10 bestemmelser om de kommunalt ansattes forhold i forbindelse med overførslen af kommunale opgaver til Udbetaling Danmark.
Endvidere indeholder etableringsloven i § 10 a bestemmelser om medarbejdernes forhold i forbindelse med overførsel af statslige opgaver fra Pensionsstyrelsen til Udbetaling Danmark.
Bestemmelserne i etableringslovens §§ 8-10 a finder efter deres ordlyd ikke anvendelse i forbindelse med den foreslåede overførsel af opgaver fra Statens Administration, DSB, Forsvarsministeriet og Rigspolitiet til Udbetaling Danmark.
 Det foreslås imidlertid, at bestemmelser om medarbejdernes forhold i forbindelse med overførsel af disse opgaver udformes på tilsvarende måde som etableringslovens § 10 a om personalets forhold ved overførslen af opgaver fra Pensionsstyrelsen til Udbetaling Danmark.
 Det foreslås derfor, at der i lov om etablering af den selvejende institution Udbetaling Danmark indsættes bestemmelser om medarbejdernes forhold ved overførslen af opgaverne fra Statens Administration, DSB, Forsvarsministeriet og Rigspolitiet til Udbetaling Danmark.
 Det foreslås således i § 10 a, stk. 4, 1. pkt., at Arbejdsmarkedets Tillægspension fra tidspunktet for overførslen af opgaver fra Statens Administration til Udbetaling Danmark overtager medarbejdere, der er ansat i Statens Administration, DSB, Forsvarsministeriet og Rigspolitiet eller med tjenestested hos disse myndigheder i henhold til kollektiv overenskomst, bestemmelser om løn- og arbejdsforhold, der er fastsat eller godkendt af offentlig myndighed, eller som er ansat efter individuel aftale, og som udelukkende eller overvejende er beskæftiget med opgaver, der overflyttes.
 Bestemmelsen indebærer, at Arbejdsmarkedets Tillægspension fremover  som det er tilfældet for ikketjenestemandsansatte medarbejdere i kommunerne og Pensionsstyrelsen, der er flyttet med deres opgaver til Udbetaling Danmark  bliver ansættelsesmyndighed for de medarbejdere, der i dag er ansat i eller har tjenestested hos de nævnte myndigheder, herunder personale, som varetager myndighedsopgaver, men ikke personale, som varetager servicefunktioner m.v.
Tidspunktet for flytningen efter § 10 a, stk. 4, 1. pkt., er tidspunktet for overgang af myndighedsansvaret fra Statens Administration til Udbetaling Danmark.
Fra dette tidspunkt bærer Arbejdsmarkedets Tillægspension vederlagskrav for alle de medarbejdere, der overdrages.
Den statslige ansættelsesmyndighed bærer vederlagskrav og andre forpligtelser for medarbejdere omfattet af § 10 a, stk. 4, fra tiden før overdragelsesdagen, uanset om de på overdragelsesdagen er forfaldne til betaling.
Det foreslås, at den statslige ansættelsesmyndighed friholder Arbejdsmarkedets Tillægspension for ethvert krav, som rettes mod Arbejdsmarkedets Tillægspension i forhold til medarbejdere, der ikke tiltræder ansættelse hos Arbejdsmarkedets Tillægspension.
Det er ikke nødvendigt at regulere dette ved lov, da det allerede følger af gældende regler om, at Arbejdsmarkedets Tillægspension kun kan varetage administration på omkostningsdækket basis, jf. § 15 i lov om Udbetaling Danmark.
 Der foretages en sædvanlig refusionsopgørelse af udgifter vedrørende alle vederlagskrav og andre forpligtelser mellem Arbejdsmarkedets Tillægspension og den statslige ansættelsesmyndighed vedrørende de overførte medarbejdere, der er omfattet af forslaget til § 10 a, stk. 4.
 Lønudgifter og omkostninger til administration i øvrigt som led i ansættelsesforholdet i Arbejdsmarkedets Tillægspension som ansættelsesmyndighed indgår i administrationsbidraget fra staten, jf. § 25, stk. 1, i lov om Udbetaling Danmark.
Det foreslås i § 10 a, stk. 4, 2. pkt., at lov om lønmodtageres retsstilling ved virksomhedsoverdragelse (virksomhedsoverdragelsesloven) finder tilsvarende anvendelse ved overdragelse af personalet.
Virksomhedsoverdragelsesloven sikrer, at lønmodtageren over for den erhvervende virksomhed bibeholder de rettigheder og forpligtelser, der bestod på overdragelsestidspunktet i henhold til kollektiv overenskomst og aftale, bestemmelser om løn- og arbejdsforhold m.m., ligesom de pågældende medarbejdere bliver omfattet af lovens særlige bevisbyrderegler, der beskytter de ansatte mod usaglige afskedigelser som følge af opgaveoverførslen.
Virksomhedsoverdragelsesloven finder ikke uden særskilt lovhjemmel anvendelse ved en administrativ eller ved lov foretaget omorganisering af offentlige administrative myndigheder eller en overførsel af administrative funktioner mellem offentlige administrative myndigheder.
 Det foreslås i § 10 a, stk. 5, at tjenestemænd, som er ansat i Statens Administration, DSB, Forsvarsministeriet og Rigspolitiet eller med tjenestested hos disse myndigheder, og som udelukkende eller overvejende er beskæftiget med opgaver, der overføres, fra tidspunktet for overførslen af opgaverne bevarer deres tjenestemandsansættelse i staten på vilkår, der svarer til de hidtidige vilkår, og vil være forpligtet til at gøre tjeneste i Arbejdsmarkedets Tillægspension ved udlån fra staten fra tidspunktet for overflytningen af opgaverne.
Tjenestemænd, der er omfattet af § 10 a, stk. 5, vil ikke have krav på ventepenge, rådighedsløn eller pension som følge af udlån fra staten.
Ved udlånet sker der ikke et arbejdsgiverskift.
Tjenestemandslovens øvrige bestemmelser finder i øvrigt anvendelse.
Udlånet medfører, at den almindelige daglige og faglige ledelse overdrages til Arbejdsmarkedets Tillægspension.
Der indgås en aftale mellem den statslige ansættelsesmyndighed og Arbejdsmarkedets Tillægspension vedrørende personaleadministrationen for tjenestemændene, herunder hvilke beføjelser Arbejdsmarkedets Tillægspension og den statslige ansættelsesmyndighed har over for de pågældende tjenestemænd.
Dette svarer til, hvad der er forudsat i forhold til de tidligere kommunalt ansatte tjenestemænd samt tjenestemænd ansat i staten, der blev udlånt ved overførslen af opgaver fra Pensionsstyrelsen til Udbetaling Danmark.
 Alle omkostninger, som vedrører tjenestemændene, herunder indbetaling af pensionsbidrag og den statslige ansættelsesmyndigheds øvrige udgifter som ansættelsesmyndighed, indgår i statens administrationsbidrag efter § 25 i lov om Udbetaling Danmark.
 Der henvises til de almindelige bemærkninger, afsnit 3.3. om medarbejdernes forhold ved overførslen af opgaverne.
Til § 3 (Lov om individuel boligstøtte) Til nr. 1 Efter § 39 a i lov om individuel boligstøtte varetager Udbetaling Danmark kommunalbestyrelsens og statens interesser i forbindelse med et lån ydet efter § 31, nr. 1 og 2, (boligydelses- eller boligsikringslån), når Udbetaling Danmark bliver bedt om at frafalde panteretten uden fuld dækning for lånet, eller ejendommen begæres solgt på tvangsauktion.
Udbetaling Danmark kan efter § 39 a, 2. pkt., anmode Statens Administration om at varetage opgaven på vegne af kommunalbestyrelsen og staten.
Der er indgået en administrationsaftale og en finansieringsaftale for 2015 vedrørende administration af boligydelseslån og boligsikringslån mellem det daværende Ministerium for Børn, Ligestilling, Integration og Sociale Forhold og Statens Administration.
Som konsekvens af, at opgaverne, som tidligere blev varetaget af Statens Administration foreslås overført til Udbetaling Danmark, jf. lovforslagets § 1, nr. 5, foreslås det, at § 39, 2. pkt., ophæves.
Udbetaling Danmark skal herefter varetage kommunalbestyrelsens og statens interesser i forbindelse med et lån, som er ydet efter § 31, nr. 1 og 2, i lov om individuel boligstøtte (boligydelses- og boligsikringslån), når Udbetaling Danmark bliver bedt om at frafalde panteretten uden fuld dækning for lånet, eller ejendommen begæres solgt på tvangsauktion.
 Der henvises til de almindelige bemærkninger, afsnit 3.1.1.2. om opgaver vedrørende lån yder efter § 39 a i lov om individuel boligstøtte.
Til § 4 (Lov om arbejdsløshedsforsikring m.v.) Til nr. 1 Efter § 75 l, stk. 1, og § 100 i lov om arbejdsløshedsforsikring m.v. varetager Statens Administration administrationen af tilbagebetaling af lån, der efter lovens § 75 i er ydet til modtagere af arbejdsløshedsdagpenge, der har deltaget i uddannelsesløft.
Det foreslås, at administrationen af tilbagebetaling af ovennævnte lån overgår fra Statens Administration til Udbetaling Danmark.
Det betyder, at Statens Administration i § 75 l, stk. 1, og § 100 i lov om arbejdsløshedsforsikring m.v. ændres til Udbetaling Danmark.
Fremover vil det derfor være Udbetaling Danmark, der skal opkræve den månedlige ydelse, herunder blandt andet ændre i vilkårene for tilbagebetalingen, hvis låntager ikke kan overholde tilbagebetalingsordningen, men i øvrigt kan afvikle lånet inden for den fastsatte afviklingsperiode.
Ved overflytningen af administrationen til Udbetalingen Danmark sker der ikke ændringer i de gældende regler om forrentning, tilbagebetaling, afvikling af lån m.v.
Der henvises i øvrigt til de almindelige bemærkninger, afsnit 3.1.1.3. om afviklingsordningen af den særlige lånemulighed i forbindelse med uddannelsesløft til modtagere af arbejdsløshedsdagpenge.
Til § 5 (Lov om sygedagpenge) Til nr. 1 Efter § 45, stk. 5, i lov om sygedagpenge, jf. lovbekendtgørelse nr. 48 af 13. januar 2016 og bekendtgørelse nr. 1297 af 25. november 2015 om sygedagpengeforsikring for selvstændige erhvervsdrivende og private arbejdsgivere, som er fastsat med hjemmel heri, administrerer Statens Administration sygedagpengeforsikringen for selvstændige erhvervsdrivende.
 Efter § 45, stk. 5, i lov om sygedagpenge har beskæftigelsesministeren bemyndigelse til at fastsætte nærmere regler for sygedagpengeforsikringen for selvstændige erhvervsdrivende, herunder regler om præmiens størrelse, opkrævning af præmiebidrag, gebyr ved manglende rettidig betaling af præmie, optagelse, udmeldelse, udelukkelse m.v.
 Der er indgået en administrationsaftale mellem Beskæftigelsesministeriet (Styrelsen for Arbejdsmarked og Rekruttering) og Statens Administration om administrationen af sygedagpengeforsikringer for selvstændige erhvervsdrivende og mindre private arbejdsgivere for 2015-2017.
Statens Administration varetager efter administrationsaftalen den daglige drift af sygedagpengeforsikringen, herunder blandt andet telefonbetjening, sagsbehandling og systemkørsler, samt træffer afgørelse i tilknytning til den daglige drift, herunder bl.a. om optagelse og udmeldelse af forsikringen.
Statens Administration har i henhold til administrationsaftalen ikke kompetencen til at træffe afgørelse, hvis der er tvivl om, hvorvidt en ansøger har indtægt ved selvstændig virksomhed efter § 2 i bekendtgørelse om sygedagpengeforsikring for selvstændige erhvervsdrivende og private arbejdsgivere.
Denne opgave varetages af Beskæftigelsesministeriet, Center for Klager om Arbejdsløshedsforsikring i Styrelsen for Arbejdsmarked og Rekruttering.
Det foreslås i en ny § 45, stk. 5, at sygedagpengeforsikringen for selvstændige erhvervsdrivende fremover skal administreres af Udbetaling Danmark.
Det betyder, at også den del af administrationen, som i dag varetages af Beskæftigelsesministeriet, overflyttes til Udbetaling Danmark.
 Beskæftigelsesministeriet vil fortsat hvert år med hjemmel i § 34, stk. 5, der bliver stk. 6, fastsætte præmierne til sygedagpengeforsikringerne i en bekendtgørelse om regulering af grænser og præmier i forsikringsordningerne for private arbejdsgivere og selvstændige erhvervsdrivende, jf. seneste bekendtgørelse nr. 1430 af 4. december 2015. Til brug for beregningen af præmierne vil der blandt andet skulle bruges oplysninger fra Udbetaling Danmark om antallet af forsikrede i sygedagpengeforsikringerne og udgifter til administrationen af forsikringerne.
 Med hjemmel i den gældende bemyndigelse i § 45, stk. 5, der bliver stk. 6, er der fastsat nærmere regler i bekendtgørelse om sygedagpengeforsikring for selvstændige erhvervsdrivende og private arbejdsgivere, om at afgørelser om administrationen af sygedagpengeforsikringerne ikke kan indbringes for anden administrativ myndighed.
 I forlængelse af forslaget om, at overflytte den del af administrationen af sygedagpengeforsikringerne, som i dag varetages af Beskæftigelsesministeriet, til Udbetaling Danmark, vil beskæftigelsesministeren med hjemmel i den gældende bemyndigelse fastsætte nærmere regler om klageadgang til Ankestyrelsen for så vidt angår afgørelser om, hvorvidt der er tale om en selvstændige erhvervsdrivende i relation til sygedagpengeforsikringen for selvstændige erhvervsdrivende.
 I øvrigt videreføres de gældende regler i bekendtgørelse om sygedagpengeforsikring for selvstændige erhvervsdrivende og private arbejdsgivere om administrationen af sygedagpengeforsikringerne, som er fastsat med hjemmel i gældende § 45, stk. 5, der bliver stk. 6, uændret.
 Ændringen er en følge af regeringens beslutning om at flytte statslige arbejdspladser, jf. afsnit 1 og 2, i de almindelige bemærkninger.
Til nr. 2 Efter § 69 i lov om sygedagpenge kan beskæftigelsesministeren fastsætte regler om muligheden for at anvende digital kommunikation.
Der kan således ikke fastsættes nærmere regler om pligt til digital kommunikation.
 Det foreslås, at der indsættes et nyt punktum i § 45, stk. 5, som bliver stk. 6, hvorefter beskæftigelsesministeren kan fastsætte nærmere regler om, at kommunikationen mellem Udbetaling Danmark og virksomheder skal ske i elektronisk form (digital kommunikation).
Med hjemmel i bemyndigelsen kan beskæftigelsesministeren fastsætte nærmere regler om obligatorisk digital kommunikation mellem Udbetaling Danmark og virksomhederne i forbindelse med administrationen af sygedagpengeforsikringen.
Der vil således bl.a. kunne fastsættes regler om, at virksomhedernes ansøgning om optagelse i forsikringsordningerne skal ske digitalt.
Ændringen skal ses i lyset af, at der med hjemmel i § 13 i lov om Udbetaling Danmark er fastsat nærmere regler om obligatorisk digital kommunikation med Udbetaling Danmark.
Som følge af, at sygedagpengeforsikringen for selvstændige erhvervsdrivende fremover skal administreres af Udbetaling Danmark, forventes at opstå et behov for at fastsætte nærmere regler om obligatorisk digital kommunikation også i forbindelse med administrationen af sygedagpengeforsikringen.
Til nr. 3 Efter § 55, stk. 3, i lov om sygedagpenge fastsættes de samlede præmier til sygedagpengeforsikringen for private arbejdsgivere således, at de dækker 80 pct. af udgifterne til ordningen.
I praksis fastsættes de årlige præmier, således at de skønnes at dække de 80 pct. af udgifterne, da det ikke er muligt at fastsætte de præcise udgifter til sygedagpengeforsikringen på tidspunktet for fastsættelsen af præmien.
Det foreslås derfor, at det præciseres i § 55, stk. 3, at de samlede præmier fastsættes, således at de skønnes at dække 80 pct. af udgifterne.
Det betyder, at fastsættelsen af præmien fortsat vil skulle ske på baggrund af et skøn af udgifterne til sygedagpengeforsikringen på tidspunktet for fastsættelsen af præmien.
 Det svarer til gældende regler for sygedagpengeforsikringen for selvstændige erhvervsdrivende, hvor det eksplicit fremgår af § 45, stk. 4, at de samlede præmier fastsættes således, at de skønnes at dække 55 pct. respektive 85 pct. af udgifterne.
Til nr. 4 Efter § 55, stk. 4, i lov om sygedagpenge og i bekendtgørelse om sygedagpengeforsikring for selvstændige erhvervsdrivende og private arbejdsgivere, der er fastsat med hjemmel heri, administrerer Statens Administration sygedagpengeforsikringen for private arbejdsgivere.
 Efter § 55, stk. 4, har beskæftigelsesministeren bemyndigelse til at fastsætte nærmere regler om sygedagpengeforsikringen for private arbejdsgivere, herunder grænser for virksomhedens årlige lønsum, beregning af lønsum og præmie, gebyr ved manglende rettidig betaling af præmie, optagelse, udtræden, udelukkelse m.v.
 Der er indgået en administrationsaftale mellem Beskæftigelsesministeriet (Styrelsen for Arbejdsmarked og Rekruttering) og Statens Administration om administrationen af sygedagpengeforsikringer for selvstændige erhvervsdrivende og mindre private arbejdsgivere for 2015-2017.
Statens Administration varetager efter administrationsaftalen den daglige drift af sygedagpengeforsikringen, herunder blandt andet telefonbetjening, sagsbehandling og systemkørsler, samt træffer afgørelse i tilknytning til den daglige drift, herunder bl.a. om optagelse og udmeldelse af sygedagpengeforsikringerne.
Statens Administration har i henhold til administrationsaftalen ikke kompetence til at træffe afgørelse, hvis der er tvivl om, hvorvidt en ansøger er privat arbejdsgiver efter § 2 i bekendtgørelse om sygedagpengeforsikring for selvstændige erhvervsdrivende og private arbejdsgivere.
Denne opgave varetages af Beskæftigelsesministeriet, Center for Klager om Arbejdsløshedsforsikring i Styrelsen for Arbejdsmarked og Rekruttering.
Det foreslås i en ny § 55, stk. 4, at sygedagpengeforsikringen for private arbejdsgivere fremover skal administreres af Udbetaling Danmark.
Det betyder, at også den del af administrationen, som i dag varetages af Beskæftigelsesministeriet, overflyttes til Udbetaling Danmark.
 Beskæftigelsesministeriet vil fortsat hvert år med hjemmel i § 55, stk.4, der bliver stk. 5, fastsætte præmierne til sygedagpengeforsikringerne i bekendtgørelse om regulering af grænser og præmier i forsikringsordningerne for private arbejdsgivere og selvstændige erhvervsdrivende, jf. seneste bekendtgørelse nr. 1430 af den 4. december 2015. Til brug for beregningen af præmierne vil der blandt andet skulle bruges oplysninger fra Udbetaling Danmark om antallet af forsikrede i sygedagpengeforsikringerne og udgifter til administrationen af forsikringerne.
 Med hjemmel i bemyndigelsen i § 55, stk. 4, der bliver stk. 5, i lov om sygedagpenge er der fastsat nærmere regler i bekendtgørelse om sygedagpengeforsikring for selvstændige erhvervsdrivende og private arbejdsgivere, om at afgørelser om administrationen af sygedagpengeforsikringerne ikke kan indbringes for anden administrativ myndighed.
 I forlængelse af forslaget om, at overflytte den del af administrationen af sygedagpengeforsikringerne, som i dag varetages af Beskæftigelsesministeriet, til Udbetaling Danmark, vil beskæftigelsesministeren med hjemmel i bemyndigelsen fastsætte nærmere regler om klageadgang til Ankestyrelsen for så vidt angår afgørelser om, hvorvidt der er tale om en privat arbejdsgiver i relation til sygedagpengeforsikringen for private arbejdsgivere.
 I øvrigt videreføres de gældende regler i bekendtgørelse om sygedagpengeforsikring for selvstændige erhvervsdrivende og private arbejdsgivere om administrationen af sygedagpengeforsikringerne, som er fastsat med hjemmel i gældende § 55, stk. 4, i lov om sygedagpenge, uændret.
 Ændringen er en følge af regeringens beslutning om at flytte statslige arbejdspladser, jf. afsnit 1 og 2 i de almindelige bemærkninger.
Til nr. 5 Efter § 55, stk. 4, 1. pkt., i lov om sygedagpenge, kan beskæftigelsesministeren fastsætte nærmere regler om sygedagpengeforsikringen for private arbejdsgivere, herunder grænser for virksomhedens årlige lønsum, beregning af lønsum og præmie, gebyr ved manglende rettidig betaling af præmie, optagelse, udtræden, udelukkelse m.v.
Efter § 69 i lov om sygedagpenge kan beskæftigelsesministeren fastsætte regler om muligheden for at anvende digital kommunikation.
Der kan således ikke fastsættes nærmere regler om pligt til digital kommunikation.
 Det foreslås, at der indsættes et nyt punktum i § 55, stk. 4, som bliver stk. 5, hvorefter beskæftigelsesministeren kan fastsætte nærmere regler om, at kommunikationen mellem Udbetaling Danmark og virksomheder skal ske i elektronisk form (digital kommunikation).
Med hjemmel i bemyndigelsen kan beskæftigelsesministeren fastsætte nærmere regler om obligatorisk digital kommunikation mellem Udbetaling Danmark og virksomhederne i forbindelse med administrationen af sygedagpengeforsikringen.
Der vil således bl.a. kunne fastsættes regler om, at virksomhedernes ansøgning om optagelse i forsikringsordningerne skal ske digitalt.
Ændringen skal ses i lyset af, at der med hjemmel i § 13 i lov om Udbetaling Danmark er fastsat nærmere regler om obligatorisk digital kommunikation med Udbetaling Danmark.
Som følge af, at sygedagpengeforsikringen for private arbejdsgivere fremover skal administreres af Udbetaling Danmark, forventes at opstå et behov for at fastsætte nærmere regler om obligatorisk digital kommunikation også i forbindelse med administrationen af sygedagpengeforsikringen.
 Der henvises til de almindelige bemærkninger, afsnit 3.1.1.4. om sygedagpengeforsikring for selvstændige erhvervsdrivende og private arbejdsgivere - lov om sygedagpenge.
Til § 6 (Lov om erstatning til besættelsestidens ofre) Til nr. 1 Efter gældende regler i § 37 f.f. i lov om erstatning til besættelsestidens ofre tilkendes der hædersgaver til personer, der under Anden Verdenskrig ydede en særlig indsats som frihedskæmpere m.v. eller for eksempel gjorde tjeneste i allieret skibstjeneste, blev deporteret til fængsel eller koncentrationslejr eller sejlede med færøske fiskeskibe i krigsfarvand.
Hædersgaverne udbetales tillige til efterladte efter disse personer.
Hædersgaver er ikke erstatning eller godtgørelse.
Hædersgaver er samfundets påskønnelse til de personer, der under Anden Verdenskrig gjorde en særlig indsats for Danmark eller var udsat for overgreb, samt til deres efterladte.
 Hædersgaverne er skattefrie og livsvarige.
Efter § 42 i loven behandler Arbejdsskadestyrelsen sager om hædersgaver.
Udbetalingen af hædersgaverne varetages i dag af Statens Administration.
Arbejdsskadestyrelsens afgørelser efter loven kan indbringes for Ankestyrelsen.
 Det foreslås i § 42, stk. 1, at indsætte et 3. punktum, hvorefter det præciseres, at udbetalingen af hædersgaverne varetages af Udbetaling Danmark.
 Forslaget indebærer, at Udbetaling Danmark skal overtage opgaven med at udbetale hædersgaverne fra Statens Administration.
 Forslaget er en konsekvens af overførslen af opgaver fra Statens Administration til Udbetaling Danmark, jf. lovforslagets almindelige bemærkninger, afsnit 1 og 2.
 Forslaget indebærer, at den gældende administration videreføres, således at der fortsat er en adskillelse mellem behandlingen af sager og tilkendelse af hædersgaver i Arbejdsskadestyrelsen og udbetalingen af hædersgaverne i Udbetaling Danmark.
 Der henvises til de almindelige bemærkninger, afsnit 3.1.1.5. om udbetaling af hædersgaver - lov om erstatning til besættelsestidens ofre og lov om forhøjelse af hædersgaver § 1, stk. 2.
Til § 7 (Lov om forhøjelse af hædersgaver) Til nr. 1 Udover de hædersgaver, der tilkendes og udbetales efter §§ 37 f.f. i lov om erstatning til besættelsestidens ofre, jf. forslaget til § 6, udbetales tilsvarende hædersgaver til sårede og til efterladte efter faldne den 29. august 1943 efter § 1, stk. 2, i lov nr. 1499 af 27. december 2009 om forhøjelse af hædersgaver.
Hædersgaver er ikke erstatning eller godtgørelse.
Hædersgaver er samfundets påskønnelse til de personer, der under Anden Verdenskrig gjorde en særlig indsats for Danmark eller var udsat for overgreb, samt til deres efterladte.
 Hædersgaverne er skattefrie og livsvarige.
Det er også Arbejdsskadestyrelsen, der behandler sager om hædersgaver til sårede og til efterladte efter faldne den 29. august 1943, og Statens Administration, der udbetaler hædersgaverne til de berettigede.
Arbejdsskadestyrelsens afgørelser kan indbringes for Ankestyrelsen.
 Det foreslås i § 1 at indsætte et nyt stk. 3, hvorefter det præciseres, at udbetalingen af hædersgaverne varetages af Udbetaling Danmark.
 Forslaget indebærer, at Udbetalinger Danmark overtager opgaven med at udbetale hædersgaverne fra Statens Administration.
 Forslaget er en konsekvens af overførslen af opgaver fra Statens Administration til Udbetaling Danmark, jf. lovforslagets almindelige bemærkninger, afsnit 1 og 2.
 Forslaget indebærer, at den gældende administration videreføres, således at der fortsat er en adskillelse mellem behandlingen af sager og tilkendelse af hædersgaver i Arbejdsskadestyrelsen og udbetalingen af hædersgaverne i Udbetaling Danmark.
 Der henvises til de almindelige bemærkninger, afsnit 3.1.1.5. om udbetaling af hædersgaver - lov om erstatning til besættelsestidens ofre og lov om forhøjelse af hædersgaver § 1, stk. 2.
Erhvervs- og Vækstministeriet Til § 8 (Lov om en garantiordning for udlån til nye aktiviteter i mindre virksomheder) Til nr. 1 Det foreslås i den nye bestemmelse i § 8, at Udbetaling Danmark skal varetage administration af afviklingen af garantiordningen.
 Med den foreslåede  bestemmelse i § 8 vil administrationen af garantiordningen fremover skulle varetages af Udbetaling Danmark.
Den foreslåede ændring ændrer alene på placering af administrationen af garantiordningen.
Forslaget vil ikke medføre en materiel ændring af selve garantiordningen.
 Ændringen er en følge af regeringens beslutning om at flytte statslige arbejdspladser, jf. afsnit 1 og 2, i de almindelige bemærkninger.
 Der henvises til de almindelige bemærkninger, afsnit 3.1.2.1. om lov om en garantiordning for udlån til nyetablerede virksomheder og nye aktiviteter i mindre og mellemstore virksomheder.
Til § 9 (Lov om støtte til de små øsamfund) Til nr. 1 Det foreslås, at der indsættes en bestemmelse i lovens § 4, stk. 4, hvoraf det fremgår, at Udbetaling Danmark skal varetage administrationen af statslån tildelt under ordningen.
Det fremgår i dag ikke af loven, hvem der varetager af administrationen af statslån under støtteordningen.
Der ydes i henhold til ø-støtteordningen både tilskud og lån.
Lån ydes i hovedregel som 10-årige rentefrie lån, der er afdragsfri i de første 3 år.
Det er Statens Administration der varetager administrationen af lånedelen af støtteordningen i dag.
 Det følger af den foreslåede ændring af bestemmelsen i § 4, stk. 4, at statslån under støtteordningen fremover skal administreres af Udbetaling Danmark.
 Efter Erhvervs- og Vækstministeriets afgivelse af tilsagn om ø-støttelån vil Udbetaling Danmark således fremover have kompetencen til at varetage den efterfølgende administration, herunder låneudbetalingen samt krav om tilbagebetaling, hvis betingelserne for lånet ikke er opfyldt.
Ved ønske om ændringer i tilbagebetalingsvilkårene skal låntager fremover kontakte Udbetaling Danmark.
Bliver et lån nødlidende, vil Udbetaling Danmark skulle varetage statskassens interesser bedst muligt inden for de gældende rammer.
Det vil være Udbetaling Danmarks ansvar at sikre den beløbsmæssige rigtighed af de statslige ud- og indbetalinger, og at betalingerne sker snarest muligt i forhold til den konkrete situation.
 Ændringen er en følge af regeringens beslutning om at flytte statslige arbejdspladser, jf. afsnit 1 og 2 i de almindelige bemærkninger.
Finansministeriet Til § 10 (Lov om tjenestemandspension) Til nr. 1 Efter tjenestemandspensionslovens § 31, stk. 1, træffes afgørelse om, hvorvidt betingelserne for at oppebære ydelser efter loven er til stede for så vidt angår personer, der omfattes af lovens § 1, stk. 1, af finansministeren.
Denne personkreds omfatter tjenestemænd, der er eller har været ansat efter lov om tjenestemænd, samt sådanne tjenestemænds efterlevende ægtefæller og børn.
 Det foreslås i nr. 1, at ordene jf. dog stk. 4 indsættes i § 31, stk. 1.
 Forslaget indebærer, at finansministeren ikke vil skulle træffe afgørelse i sager, hvor Udbetaling Danmark træffer afgørelse efter den foreslåede bestemmelse i § 31, stk. 4, jf. forslaget i nr. 2. Udbetaling Danmarks afgørelser efter § 31, stk. 4, vil kunne påklages til finansministeren efter den foreslåede bestemmelse i § 31, stk. 5.
Til nr. 2 Det foreslås i nr. 2, at der indsættes bestemmelser i tjenestemandspensionsloven om beregning og anvisning af ydelser efter loven og om afgørelser i forbindelse hermed samt om klage over afgørelser, jf. forslaget til § 31, stk. 4-7.
 Tjenestemandspensionsloven omfatter tjenestemænd, der er eller har været ansat efter lov om tjenestemænd, samt sådanne tjenestemænds efterlevende ægtefæller og børn, jf. lovens § 1, stk. 1. Samme ret til pension efter loven tilkommer tjenestemænd ved Folketinget og disses efterlevende ægtefæller og børn, jf. lovens § 1, stk. 2.
 Statens Administration beregner og anviser i dag ydelser efter loven både for så vidt angår personer, der omfattes af lovens § 1, stk. 1, og for så vidt angår personer, der er omfattet af lovens § 1, stk. 2. Det drejer sig om egenpension, ægtefællepension, børnepensionstillæg, børnepension og efterindtægt.
 Opgaverne varetages i henhold til administrationsaftaler mellem Moderniseringsstyrelsen og Statens Administration og Folketingets Administration og Økonomistyrelsen, nu Statens Administration.
Beregningsopgaven omfatter navnlig fastsættelse af størrelsen af pensionen m.v. på grundlag af tjenestemandens pensionsgivende løn, den optjente pensionsalder (pensionsanciennitet) og andre relevante forhold.
Anvisningsopgaven består i udbetaling af den beregnede pension m.v. til den berettigede.
Statens Administration træffer i forbindelse med beregningen og anvisningen afgørelse om tilbagebetaling og forældelse af ydelser og andre forhold af formueretlig karakter.
Det foreslås i § 31, stk. 4, at Udbetaling Danmark fremover skal beregne og anvise ydelser efter tjenestemandspensionsloven og i forbindelse hermed træffe afgørelse om tilbagebetaling og forældelse af ydelser og andre forhold af formueretlig karakter.
Beregning og anvisning vil omfatte de samme opgaver, som hidtil er blevet varetaget af Statens Administration, herunder at der træffes afgørelse om beregning og anvisning.
Afgørelser om tilbagebetaling og forældelse af ydelser nævnes i den foreslåede bestemmelse som eksempler på afgørelser af formueretlig karakter.
Der er således ikke tale om en udtømmende oplistning.
 Udbetaling Danmarks opgaver vil efter forslaget omfatte såvel personer, der omfattes af lovens § 1, stk. 1, som personer, der omfattes af lovens § 1, stk. 2.
 Afgørelse om, hvorvidt betingelserne for at oppebære ydelser efter loven er til stede til forskel fra de i afgørelser, der er omfattet af forslaget til stk. 4, træffes som hidtil af finansministeren, henholdsvis Folketingets Administration.
 Statens Administrations afgørelser kan påklages til finansministeren efter den almindelige ulovbestemte klageadgang for så vidt angår personer, der omfattes af tjenestemandspensionslovens § 1, stk. 1, og til Folketingets formand for så vidt angår personer, der omfattes af lovens § 1, stk. 2.
 Den ulovbestemte klageadgang til finansministeren bortfalder i forbindelse med overførsel af opgaven til Udbetaling Danmark.
 Det foreslås derfor i § 31, stk. 5, at Udbetaling Danmarks afgørelser skal kunne påklages til finansministeren for så vidt angår personer, der omfattes af lovens § 1, stk. 1, og til Folketingets formand for så vidt angår personer, der omfattes af lovens § 1, stk. 2. Det svarer til den gældende ordning efter administrationsaftalen for behandling af klager på Folketingets område.
I § 31, stk. 6, foreslås det, at Folketingets formand i sager, der påklages efter stk. 5, skal træffe afgørelse efter forhandling med næstformændene.
Det svarer til den gældende ordning efter administrationsaftalen for behandling af klager til Folketingets formand over Statens Administrations afgørelser.
Efter den gældende § 33 a kan finansministeren bemyndige Finansstyrelsen til at udøve sine beføjelser efter loven og fastsætte regler om adgang til at påklage afgørelser, der er truffet i henhold til sådanne bemyndigelser, herunder at afgørelserne ikke kan indbringes for anden administrativ myndighed.
Bestemmelsen foreslås ophævet som følge af, at Finansstyrelsen er nedlagt, jf. forslaget i nr. 3.
 I stedet foreslås det i § 31, stk. 7, at finansministeren skal kunne fastsætte regler om, at Udbetaling Danmarks afgørelser, for så vidt angår personer, der omfattes af lovens § 1, stk. 1, ikke kan indbringes for anden administrativ myndighed.
 Der henvises til de almindelige bemærkninger afsnit 3.1.3.1.1. om gældende ret og 3.1.3.1.2. om overvejelser og lovforslagets indhold, for så vidt angår personer, der omfattes af lovens § 1, stk. 1, og til afsnit 3.1.10., for så vidt angår personer, der omfattes af lovens § 1, stk. 2.
 Ændringerne er en følge af regeringens beslutning om at flytte statslige arbejdspladser, jf. afsnit 1 og 2 i de almindelige bemærkninger, og Folketingets overvejelser om i forlængelse heraf at overføre opgaver til Udbetaling Danmark.
Til nr. 3 Efter tjenestemandspensionslovens § 33 a, stk. 1, kan finansministeren bemyndige Finansstyrelsen til at udøve sine beføjelser efter loven.
Efter § 33 a, stk. 2, kan finansministeren fastsætte regler om adgang til at påklage afgørelser, der er truffet i henhold til bemyndigelser efter stk. 1, herunder at afgørelserne ikke kan indbringes for anden administrativ myndighed.
Disse bemyndigelser har ikke været udnyttet.
 Det foreslås, at bestemmelsen ophæves som følge af, at Finansstyrelsen er nedlagt.
 Der henvises i øvrigt til de almindelige bemærkninger, afsnit 3.1.3.1.1. om gældende ret og afsnit 3.1.3.1.2. om overvejelser og lovforslagets indhold vedrørende beregning og anvisning af tjenestemandspension m.v. på det statslige område  lov om tjenestemandspension og love, der knytter sig til denne lov.
Til § 11 (Lov om tjenestemænd i folkeskolen m.v.) Til nr. 1 Efter § 4, stk. 1, 2. pkt., i lov om tjenestemænd i folkeskolen m.v. gælder visse aftaler, der indgås i henhold til tjenestemandsloven, også for tjenestemænd i folkeskolen.
Det gælder for eksempel aftaler om førtidspensionsfradrag, jf. tjenestemandspensionslovens § 6, stk. 9. § 4, stk. 1, 2. pkt., henviser imidlertid til tjenestemandspensionslovens § 6, stk. 8, der vedrører visse polititjenestemænd.
 Der er tale om redaktionel fejl i forbindelse med en tidligere lovændring.
Det foreslås i nr. 1, at henvisningen til tjenestemandspensionslovens § 6, stk. 8, ændres til en henvisning til lovens § 6, stk. 9, med henblik på at korrigere fejlen.
Fejlen har ikke haft retlige eller praktiske konsekvenser.
Til nr. 2 Det foreslås i nr. 2, at der i lov om tjenestemænd i folkeskolen m.v. indsættes en bestemmelse om, at kapitel 10 i lov om tjenestemandspension skal finde tilsvarende anvendelse for så vidt angår ydelser efter tjenestemandspensionsloven, jf. forslaget til ændring af § 6, stk. 2, 2. pkt., i lov om tjenestemænd i folkeskolen m.v.
Efter den gældende § 6, stk. 2, 2. pkt., finder visse bestemmelser i kapitel 10 i lov om tjenestemandspension tilsvarende anvendelse.
Det gælder således § 31, stk. 2, hvorefter afgørelser, som efter tjenestemandspensionsloven beror på en helbredsbedømmelse, træffes efter indhentet udtalelse fra Nævnet for Helbredsbedømmelser i Tjenestemandssager.
Det gælder endvidere § 32, stk. 1 og 2, om indhentning og videregivelse af helbredsoplysninger.
Den foreslåede bestemmelse indebærer, at også de øvrige bestemmelser i tjenestemandspensionslovens kapitel 10 (§§ 31-33) vil finde tilsvarende anvendelse for så vidt angår ydelser efter tjenestemandspensionsloven til tjenestemænd i folkeskolen.
Dette er i overensstemmelse med hidtidig praksis for så vidt angår det gældende kapitel 10.
 Det drejer sig om § 31, stk. 1, om finansministerens kompetence til at træffe afgørelse om, hvorvidt betingelserne for at oppebære ydelser efter loven er til stede, samt § 31, stk. 3, om Helbredsnævnets sammensætning og virkemåde.
 Det drejer sig endvidere om de foreslåede bestemmelser i § 31, stk. 4, 5 og 7, jf. lovforslagets § 10, nr. 1 og 2, der indeholder bestemmelser om, at Udbetaling Danmark skal beregne og anvise ydelser efter tjenestemandspensionsloven og i forbindelse hermed træffe afgørelse om tilbagebetaling og forældelse af ydelser og andre forhold af formueretlig karakter, samt bestemmelser om klage.
 Endelig drejer det sig om § 32, stk. 3, hvorefter finansministeren kan fastsætte regler om afholdelse af udgifter til tilvejebringelse af helbredsoplysninger m.v., § 33, stk. 1, hvorefter finansministeren kan fastsætte nærmere regler om udbetaling af ydelser efter loven, samt § 33, stk. 2 og 3, om transport på ydelser (pensionsforskrivning).
 Ændringen er en følge af regeringens beslutning om at flytte statslige arbejdspladser, jf. afsnit 1 og 2 i de almindelige bemærkninger.
 Der henvises i øvrigt til de almindelige bemærkninger, afsnit 3.1.3.1. om beregning og anvisning af tjenestemandspension m.v. på det statslige område  lov om tjenestemandspension og love, der knytter sig til denne lov.
Til § 12 (Lov om pensionering af flyveledere) Til nr. 1 Det foreslås, at der i lov om pensionering af flyveledere indsættes en bestemmelse om, at kapitel 10 i lov om tjenestemandspension skal finde tilsvarende anvendelse for så vidt angår ydelser efter lov om pensionering af flyveledere, jf. forslaget til § 2 a.
Den foreslåede bestemmelse indebærer, at bestemmelserne i tjenestemandspensionslovens kapitel 10 (§§ 31-33) vil finde tilsvarende anvendelse for så vidt angår ydelser efter loven om pensionering af flyveledere.
Dette er i overensstemmelse med hidtidig praksis for så vidt angår det gældende kapitel 10.
 Det drejer sig om § 31, stk. 1, om finansministerens kompetence til at træffe afgørelse om, hvorvidt betingelserne for at oppebære ydelser efter loven er til stede, § 31, stk. 2, hvorefter afgørelser, som efter tjenestemandspensionsloven beror på en helbredsbedømmelse, træffes efter indhentet udtalelse fra Nævnet for Helbredsbedømmelser i Tjenestemandssager, samt § 31, stk. 3, om nævnets sammensætning og virkemåde.
 Det drejer sig endvidere om de foreslåede bestemmelser i § 31, stk. 4, 5 og 7, jf. lovforslagets § 10, nr. 1 og 2, der indeholder bestemmelser om, at Udbetaling Danmark skal beregne og anvise ydelser efter tjenestemandspensionsloven og i forbindelse hermed træffe afgørelse om tilbagebetaling og forældelse af ydelser og andre forhold af formueretlig karakter, samt bestemmelser om klage.
 Det gælder endvidere § 32, stk. 1 og 2, om indhentning og videregivelse af helbredsoplysninger, § 32, stk. 3, hvorefter finansministeren kan fastsætte regler om afholdelse af udgifter til tilvejebringelse af helbredsoplysninger m.v., § 33, stk. 1, hvorefter finansministeren kan fastsætte nærmere regler om udbetaling af ydelser efter loven, samt § 33, stk. 2 og 3, om transport på ydelser (pensionsforskrivning).
 Ændringen er en følge af regeringens beslutning om at flytte statslige arbejdspladser, jf. afsnit 1 og 2 i de almindelige bemærkninger.
 Der henvises i øvrigt til de almindelige bemærkninger, afsnit 3.1.3.1. om beregning og anvisning af tjenestemandspension m.v. på det statslige område  lov om tjenestemandspension og love, der knytter sig til denne lov.
Til § 13 (Lov om pensioner efter tidligere tjenestemandslove m.v.) Til nr. 1 Det foreslås i nr. 1, at der i lov om pensioner efter tidligere tjenestemandslove m.v. indsættes en bestemmelse om, at kapitel 10 i lov om tjenestemandspension skal finde tilsvarende anvendelse for så vidt angår ydelser efter denne lov, jf. forslaget til ny affattelse af § 8 a.
Den foreslåede bestemmelse indebærer, at bestemmelserne i tjenestemandspensionslovens kapitel 10 (§§ 31-33) vil finde tilsvarende anvendelse for så vidt angår ydelser efter loven om pensioner efter tidligere tjenestemandslove m.v.
Dette er i overensstemmelse med hidtidig praksis for så vidt angår det gældende kapitel 10.
 Det drejer sig om § 31, stk. 1, om finansministerens kompetence til at træffe afgørelse om, hvorvidt betingelserne for at oppebære ydelser efter loven er til stede, § 31, stk. 2, hvorefter afgørelser, som efter tjenestemandspensionsloven beror på en helbredsbedømmelse, træffes efter indhentet udtalelse fra Nævnet for Helbredsbedømmelser i Tjenestemandssager, samt § 31, stk. 3, om nævnets sammensætning og virkemåde.
 Det drejer sig endvidere om de foreslåede bestemmelser i § 31, stk. 4, 5 og 7, jf. lovforslagets § 10, nr. 1 og 2, der indeholder bestemmelser om, at Udbetaling Danmark skal beregne og anvise ydelser efter tjenestemandspensionsloven og i forbindelse hermed træffe afgørelse om tilbagebetaling og forældelse af ydelser og andre forhold af formueretlig karakter, samt bestemmelser om klage.
 Det gælder endvidere § 32, stk. 1 og 2, om indhentning og videregivelse af helbredsoplysninger, § 32, stk. 3, hvorefter finansministeren kan fastsætte regler om afholdelse af udgifter til tilvejebringelse af helbredsoplysninger m.v., § 33, stk. 1, hvorefter finansministeren kan fastsætte nærmere regler om udbetaling af ydelser efter loven, samt § 33, stk. 2 og 3, om transport på ydelser (pensionsforskrivning).
Den foreslåede § 8 a træder i stedet for den nuværende § 8 a, hvorefter finansministeren kan bemyndige Finansstyrelsen til at udøve sine beføjelser efter loven og fastsætte regler om adgang til at påklage afgørelser, der er truffet i henhold til sådanne bemyndigelser, herunder at afgørelserne ikke kan indbringes for anden administrativ myndighed.
Denne bestemmelse foreslås ophævet som følge af, at Finansstyrelsen er nedlagt.
 Ændringen er en følge af regeringens beslutning om at flytte statslige arbejdspladser, jf. afsnit 1 og 2 i de almindelige bemærkninger.
 Der henvises endvidere til de almindelige bemærkninger, afsnit 3.1.3.1. om beregning og anvisning af tjenestemandspension m.v. på det statslige område  lov om tjenestemandspension og love, der knytter sig til denne lov.
Til § 14 (Lov om pension til statens tjenestemænd m.v. i Grønland) Til nr. 1 Efter § 32, stk. 1, i lov om pension til statens tjenestemænd m.v. i Grønland træffes afgørelse om, hvorvidt betingelserne for at oppebære ydelser efter loven er til stede af finansministeren.
 Det foreslås i nr. 1, at ordene jf. dog § 35 b, stk. 1 indsættes i § 32, stk. 1.
 Forslaget indebærer, at finansministeren ikke vil skulle træffe afgørelse i sager, hvor Udbetaling Danmark træffer afgørelse efter den foreslåede bestemmelse i § 35 b, stk. 1, jf. forslaget i nr. 2. Udbetaling Danmarks afgørelser efter § 35 b, stk. 1, vil kunne påklages til finansministeren efter den foreslåede bestemmelse i § 35 b, stk. 2.
Til nr. 2 Det foreslås i nr. 2, at der indsættes bestemmelser i lov om pension til statens tjenestemænd m.v. i Grønland om beregning og anvisning af ydelser efter loven og om afgørelser i forbindelse hermed samt om klage over afgørelser, jf. forslaget til ny affattelse af § 35 b.
Statens Administration beregner og anviser i dag ydelser efter loven.
Det drejer sig om egenpension, ægtefællepension, børnepensionstillæg, børnepension og efterindtægt.
Anvisning af ydelser til personer bosiddende i Grønland foretages dog af Grønlands Selvstyre mod løbende refusion fra staten.
Beregningsopgaven omfatter navnlig fastsættelse af størrelsen af pensionen m.v. på grundlag af tjenestemandens pensionsgivende løn, den optjente pensionsalder (pensionsanciennitet) og andre relevante forhold.
Anvisningsopgaven består i udbetaling af den beregnede pension m.v. til den berettigede.
Statens Administration træffer i forbindelse med beregningen og anvisningen afgørelse om tilbagebetaling og forældelse af ydelser og andre forhold af formueretlig karakter.
Det foreslås i § 35 b, stk. 1, at Udbetaling Danmark fremover skal beregne og anvise ydelser efter lov om pension til statens tjenestemænd m.v. i Grønland og i forbindelse hermed træffe afgørelse om tilbagebetaling og forældelse af ydelser og andre forhold af formueretlig karakter.
Beregning og anvisning vil omfatte de samme opgaver, som hidtil er blevet varetaget af Statens Administration, herunder at der træffes afgørelse om beregning og anvisning.
Anvisning af ydelser til personer bosat i Grønland foretages som hidtil af Grønlands Selvstyre mod løbende refusion fra staten.
Afgørelser om tilbagebetaling og forældelse af ydelser nævnes i den foreslåede bestemmelse som eksempler på afgørelser af formueretlig karakter.
Der er således ikke tale om en udtømmende oplistning.
 Afgørelse om, hvorvidt betingelserne for at oppebære ydelser efter loven er til stede til forskel fra de i afgørelser, der er omfattet af forslaget til stk. 1, træffes som hidtil af finansministeren.
Statens Administrations afgørelser kan påklages til finansministeren efter den almindelige ulovbestemte klageadgang.
Den ulovbestemte klageadgang til finansministeren bortfalder i forbindelse med overførsel af opgaven til Udbetaling Danmark.
 Det foreslås derfor i § 35 b, stk. 2, at Udbetaling Danmarks afgørelser efter stk. 1 skal kunne påklages til finansministeren.
Efter den gældende § 35 b kan finansministeren bemyndige Finansstyrelsen til at udøve sine beføjelser efter loven og fastsætte regler om adgang til at påklage afgørelser, der er truffet i henhold til sådanne bemyndigelser, herunder at afgørelserne ikke kan indbringes for anden administrativ myndighed.
Bestemmelsen foreslås ophævet som følge af, at Finansstyrelsen er nedlagt.
 I stedet foreslås det i den nye § 35 b, stk. 3, at finansministeren skal kunne fastsætte regler om, at Udbetaling Danmarks afgørelser ikke kan indbringes for anden administrativ myndighed.
 Ændringen er en følge af regeringens beslutning om at flytte statslige arbejdspladser, jf. afsnit 1 og 2 i de almindelige bemærkninger.
 Der henvises endvidere til de almindelige bemærkninger, afsnit 3.1.3.1. om beregning og anvisning af tjenestemandspension m.v. på det statslige område  lov om tjenestemandspension og love, der knytter sig til denne lov.
Til § 15 (Lov om tjenestemænd) Til nr. 1 Kapitel 15 b i lov om tjenestemænd omfatter en enkelt bestemmelse (§ 58 d). Efter § 58 d, stk. 1, kan finansministeren bemyndige Finansstyrelsen til at udøve sine beføjelser efter tjenestemandslovens § 32 om ydelse af rådighedsløn ved afskedigelse af tjenestemænd på grund af stillingsnedlæggelse.
Efter § 58 d, stk. 2, kan finansministeren fastsætte regler om adgang til at påklage afgørelser, der er truffet i henhold til bemyndigelser efter stk. 1, herunder at afgørelserne ikke kan indbringes for anden administrativ myndighed.
Disse bemyndigelser har ikke været udnyttet.
 Det foreslås, at kapitel 15 b ophæves som følge af, at Finansstyrelsen er nedlagt.
Statens Administrations Finansservicecenter varetager ikke opgaver med administration af rådighedsløn.
Sådanne opgaver varetages af Statens Administrations Økonomiservicecenter og foreslås ikke overført til Udbetaling Danmark.
Til § 16 (Lov om vederlag og pension m.v. for ministre) Til nr. 1 Det foreslås i nr. 1, at der indsættes bestemmelser i lov om vederlag og pension m.v. for ministre om anvisning af pension og efterindtægt efter loven og om afgørelser i forbindelse hermed samt om klage over afgørelser, jf. forslaget til § 6.
Efter de nærmere regler i lovens §§ 4 og 5 er en minister, som har haft mindst 1 års funktionstid som minister, berettiget til egenpension.
Den efterlevende ægtefælle efter en fungerende eller afgået minister har ret til ægtefællepension efter loven.
Loven indeholder endvidere bestemmelser om børnepensionstillæg og børnepension, hvorefter reglerne i tjenestemandspensionsloven om børnepensionstillæg og børnepension finder tilsvarende anvendelse.
Bestemmelserne om efterindtægt i tjenestemandspensionsloven finder tilsvarende anvendelse for en ægtefælle efter eller børn af en afdød minister.
Statens Administration anviser i dag ydelser efter loven.
Det drejer sig om egenpension, ægtefællepension, børnepensionstillæg, børnepension og efterindtægt.
Beregningen af de nævnte ydelser foretages af Moderniseringsstyrelsen.
Anvisningsopgaven består i udbetaling af den beregnede pension m.v. til den berettigede.
Statens Administration træffer i forbindelse med anvisningen afgørelse om tilbagebetaling og forældelse af ydelser og andre forhold af formueretlig karakter.
Det foreslås i § 6, stk. 1, at Udbetaling Danmark fremover skal anvise pension og efterindtægt efter lov om vederlag og pension m.v. for ministre og i forbindelse hermed træffe afgørelse om tilbagebetaling og forældelse af ydelser og andre forhold af formueretlig karakter.
Anvisning vil omfatte de samme opgaver, som hidtil er blevet varetaget af Statens Administration, herunder at der træffes afgørelse om anvisning.
Afgørelser om tilbagebetaling og forældelse af ydelser nævnes i den foreslåede bestemmelse som eksempler på afgørelser af formueretlig karakter.
Der er således ikke tale om en udtømmende oplistning.
Statens Administrations afgørelser kan påklages til finansministeren efter den almindelige ulovbestemte klageadgang.
Den ulovbestemte klageadgang til finansministeren bortfalder i forbindelse med overførsel af opgaven til Udbetaling Danmark.
 Det foreslås derfor i § 6, stk. 2, at Udbetaling Danmarks afgørelser efter stk. 1 skal kunne påklages til finansministeren.
 Det foreslås endvidere i § 6, stk. 3, at finansministeren skal kunne fastsætte regler om, at Udbetaling Danmarks afgørelser ikke kan indbringes for anden administrativ myndighed.
 Den foreslåede bestemmelse er en følge af regeringens beslutning om at flytte statslige arbejdspladser, jf. afsnit 1 og 2 i de almindelige bemærkninger.
 Der henvises i øvrigt til de almindelige bemærkninger, afsnit 3.1.3.3. om pension og efterindtægt efter lov om vederlag og pension m.v. for ministre.
Til § 17 (Lov om pension efter tidligere love om vederlag og pension m.v. for ministre) Til nr. 1 Det foreslås i nr. 1, at der indsættes bestemmelser i lov om pension efter tidligere love om vederlag og pension m.v. for ministre om anvisning af pension efter loven og om afgørelser i forbindelse hermed samt om klage over afgørelser, jf. forslaget til § 6.
 Lov om pension efter tidligere love om vederlag og pension m.v. for ministre omfatter pensioner, der udbetales på grundlag af funktionstid som minister før den 1. november 1969. Alle egenpensioner efter loven er således allerede beregnet.
Statens Administration anviser i dag pension efter loven.
Anvisningsopgaven består i udbetaling af den beregnede pension til den berettigede.
Statens Administration træffer i forbindelse med anvisningen afgørelse om tilbagebetaling og forældelse af ydelser og andre forhold af formueretlig karakter.
Det foreslås i § 6, stk. 1, at Udbetaling Danmark fremover skal anvise pension efter lov om pension efter tidligere love om vederlag og pension m.v. for ministre og i forbindelse hermed træffe afgørelse om tilbagebetaling og forældelse af ydelser og andre forhold af formueretlig karakter.
Anvisning vil omfatte de samme opgaver, som hidtil er blevet varetaget af Statens Administration herunder at der træffes afgørelse om anvisning.
Afgørelser om tilbagebetaling og forældelse af ydelser nævnes i den foreslåede bestemmelse som eksempler på afgørelser af formueretlig karakter.
Der er således ikke tale om en udtømmende oplistning.
Statens Administrations afgørelser kan påklages til finansministeren efter den almindelige ulovbestemte klageadgang.
Den ulovbestemte klageadgang til finansministeren bortfalder i forbindelse med overførsel af opgaven til Udbetaling Danmark.
 Det foreslås derfor i § 6, stk. 2, at Udbetaling Danmarks afgørelser efter stk. 1 skal kunne påklages til finansministeren.
 Det foreslås endvidere i § 6, stk. 3, at finansministeren skal kunne fastsætte regler om, at Udbetaling Danmarks afgørelser ikke kan indbringes for anden administrativ myndighed.
 Bestemmelsen er en følge af regeringens beslutning om at flytte statslige arbejdspladser, jf. afsnit 1 og 2 i de almindelige bemærkninger.
 Der henvises i øvrigt til de almindelige bemærkninger, afsnit 3.1.3.4. om pension efter tidligere love om vederlag og pension m.v. for ministre.
Til § 18 (Lov om vederlag og pension m.v. for de danske medlemmer af Europa-Parlamentet) Til nr. 1 Efter § 6, stk. 1, i lov om vederlag og pension m.v. for de danske medlemmer af Europa-Parlamentet kan finansministeren bemyndige Finansstyrelsen til at udøve sine beføjelser efter loven.
Efter § 6, stk. 2, kan finansministeren fastsætte regler om adgang til at påklage afgørelser, der er truffet i henhold til bemyndigelser efter stk. 1, herunder at afgørelserne ikke kan indbringes for anden administrativ myndighed.
Disse bemyndigelser har ikke været udnyttet.
 Det foreslås, at disse bestemmelser ophæves som følge af, at Finansstyrelsen er nedlagt, og erstattes af bestemmelser om Udbetaling Danmark.
De til enhver tid gældende regler i lov om valg til Folketinget om pension og efterindtægt for medlemmer af Folketinget finder tilsvarende anvendelse for de danske medlemmer af Europa-Parlamentet, der har ret til pension fra Danmark, jf. § 3 i lov om vederlag og pension m.v. for de danske medlemmer af Europa-Parlamentet.
Der er tale om tidligere medlemmer af Europa-Parlamentet, der har ret til aktuel eller opsat pension fra Danmark, samt nogle få nuværende medlemmer af Europa-Parlamentet, der efter overgangsbestemmelser har ret til pension fra Danmark.
Nyvalgte medlemmer af Europa-Parlamentet fra og med valget til Europa-Parlamentet i 2009 optjener ret til pension fra parlamentet.
 Det foreslås i nr. 1, at der indsættes bestemmelser i lov om vederlag og pension m.v. for de danske medlemmer af Europa-Parlamentet om anvisning af pension og efterindtægt efter loven og om afgørelser i forbindelse hermed samt om klage over afgørelser, jf. forslaget til ny affattelse af § 6.
Statens Administration anviser i dag pension og efterindtægt efter loven.
Anvisningsopgaven består i udbetaling af den beregnede pension m.v. til den berettigede.
Statens Administration træffer i forbindelse med anvisningen afgørelse om tilbagebetaling og forældelse af ydelser og andre forhold af formueretlig karakter.
Det foreslås i § 6, stk. 1, at Udbetaling Danmark fremover skal anvise pension og efterindtægt efter lov om vederlag og pension m.v. for de danske medlemmer af Europa-Parlamentet og i forbindelse hermed træffe afgørelse om tilbagebetaling og forældelse af ydelser og andre forhold af formueretlig karakter.
Anvisning vil omfatte de samme opgaver, som hidtil er blevet varetaget af Statens Administration, herunder at der træffes afgørelse om anvisning.
Afgørelser om tilbagebetaling og forældelse af ydelser nævnes i den foreslåede bestemmelse som eksempler på afgørelser af formueretlig karakter.
Der er således ikke tale om en udtømmende oplistning.
Statens Administrations afgørelser kan påklages til finansministeren efter den almindelige ulovbestemte klageadgang.
Den ulovbestemte klageadgang til finansministeren bortfalder i forbindelse med overførsel af opgaven til Udbetaling Danmark.
 Det foreslås derfor i § 6, stk. 2, at Udbetaling Danmarks afgørelser efter stk. 1 skal kunne påklages til finansministeren.
 Det foreslås endvidere i § 6, stk. 3, at finansministeren skal kunne fastsætte regler om, at Udbetaling Danmarks afgørelser ikke kan indbringes for anden administrativ myndighed.
 Ændringen er en følge af regeringens beslutning om at flytte statslige arbejdspladser, jf. afsnit 1 og 2 i de almindelige bemærkninger.
 Der henvises i øvrigt til de almindelige bemærkninger, afsnit 3.1.3.5. om pension m.v. for de danske medlemmer af Europa-Parlamentet.
Til § 19 (Lov om afvikling af Kongeriget Danmarks Hypotekbank og Finansforvaltning) Til nr. 1 Efter § 9 i lov om afvikling af Kongeriget Danmarks Hypotekbank og Finansforvaltning kan administrative opgaver af finansiel karakter, som henhører under andre ministres forretningsområder, af vedkommende minister og finansministeren i forening henlægges til Finansstyrelsen, i dag Statens Administration.
 Statens Administration varetager i dag efter § 9 i lov om afvikling af Kongeriget Danmarks Hypotekbank og Finansforvaltning forskellige opgaver af finansiel karakter, som hører under andre ministres forretningsområder.
 Efter forslaget i § 1, nr. 5, til § 1 b, nr. 6, i lov om Udbetaling Danmark skal Udbetaling Danmark varetage disse opgaver, og der etableres hermed en selvstændig hjemmel til, at Udbetaling Danmark skal varetage opgaverne.
 I forlængelse af regeringens beslutning om at flytte opgaver fra Statens Administration til Udbetaling Danmark foreslås det, at § 9 i lov om afvikling af Kongeriget Danmarks Hypotekbank og Finansforvaltning ophæves, således at opgaver ikke fremover kan henlægges til Statens Administration efter denne bestemmelse.
§ 9, som foreslås ophævet med forslaget, indeholder ikke det materielle hjemmelsgrundlag for de opgaver, som administreres af Statens Administration i dag.
En ophævelse af § 9 vil således ikke have betydning for hjemmelsgrundlaget for opgaverne, og hjemmelsgrundlaget vil således typisk være særlovgivning, finansloven eller andet særligt grundlag.
 Der henvises til de almindelige bemærkninger, afsnit 3.1.3.7. om andre administrative opgaver af finansiel karakter og til bemærkningerne til § 1, nr. 5.
Til § 20 (Lov om pristalsreguleret alderdomsforsikring og alderdomsopsparing) Til nr. 1 Efter § 12, stk. 4, har finansministeren bemyndigelse til at fastsætte de nærmere regler for gennemførelsen af bestemmelserne i loven.
Finansministeren har ved bekendtgørelse fastsat, at administrationen af lov om pristalsreguleret alderdomsforsikring og alderdomsopsparing varetages af Statens Administration.
 Det drejer sig om de administrative opgaver knyttet til administrationen af de såkaldte indekskontrakter, herunder beregning og udbetaling af statens indekstillæg, fastsættelse af den variable grundrente og varetagelsen af den overordnede kontrolfunktion for ordningen m.v.
 Det foreslås, at der indsættes et nyt stk. 1 i § 12 i lov om pristalsreguleret alderdomsforsikring og alderdomsopsparing om, at Udbetaling Danmark skal varetage administrationen af loven.
Det indebærer, at det vil være Udbetaling Danmark, som skal administrere de såkaldte indekskontrakter og opgaverne i relation til den eksisterende portefølje.
Ordningen, der er ophørt, gav adgang til at indgå aftaler om pristalsreguleret alderdomsopsparing og alderdomsforsikring.
 Der henvises til de almindelige bemærkninger, afsnit 3.1.3.6. om pristalsreguleret alderdomsforsikring og alderdomsopsparing.
Folketinget Til § 21 (Lov om valg til Folketinget) Til nr. 1 Statens Administration beregner og anviser i dag pension m.v. til Folketingets medlemmer efter reglerne herom i §§ 110-119, 122 og 123 i lov om valg til Folketinget.
Opgaven varetages i henhold til en administrationsaftale mellem Folketingets Administration og Økonomistyrelsen, nu Statens Administration.
 Som led i regeringens beslutning om at flytte statslige arbejdspladser foreslås det at overføre beregning og anvisning af tjenestemandspension m.v. på det statslige område til Udbetaling Danmark, jf. lovforslagets § 10.
 I forlængelse heraf har Folketingets Administration fundet, at beregning og anvisning af pension m.v. til Folketingets medlemmer ligeledes skal overføres til Udbetaling Danmark.
 På den baggrund foreslås det i nr. 1, at der indsættes bestemmelser i lov om valg til Folketinget om beregning og anvisning af ydelser efter lovens §§ 110-119, 122 og 123 og om afgørelser i forbindelse hermed samt om klage over afgørelser, jf. forslaget til § 125 a, der foreslås indsat i et nyt kapitel 15 a om administration.
Det foreslås i § 125 a, stk. 1, at Udbetaling Danmark fremover skal anvise ydelser efter §§ 110-119, 122 og 123 i lov om valg til Folketinget og i forbindelse hermed træffe afgørelse om tilbagebetaling og forældelse af ydelser og andre forhold af formueretlig karakter.
Anvisning vil omfatte de samme opgaver, som hidtil er blevet varetaget af Statens Administration, herunder at der træffes afgørelse om anvisning.
Afgørelser om tilbagebetaling og forældelse af ydelser nævnes i den foreslåede bestemmelse som eksempler på afgørelser af formueretlig karakter.
Der er således ikke tale om en udtømmende oplistning.
 Efter den indgåede administrationsaftale kan Statens Administrations afgørelser påklages til Folketingets formand, der træffer afgørelse efter forhandling med næstformændene.
 Det foreslås derfor i § 125 a, stk. 2, at Udbetaling Danmarks afgørelser efter stk. 1 skal kunne påklages til Folketingets formand, og at Folketingets formand skal træffe afgørelse efter forhandling med næstformændene.
 Der henvises desuden til de almindelige bemærkninger, afsnit 3.1.4. og 3.2.10. om områder under Folketingets Administrations ressort.
Justitsministeriet Til § 22 (Arveloven) Til nr. 1 Det fremgår af arvelovens § 95, stk. 1, at såfremt der ikke er arvinger efter loven eller testamente, tilfalder afdødes formue staten.
Det følger af § 4 i bekendtgørelse nr. 1552 af 18. december 2007 om arv, der tilfalder staten, at arven udlægges til skifteretten efter afslutningen af et dødsbo, hvor arven tilfalder staten, jf. dog §§ 6 og 7, som indeholder bestemmelser om udlevering af løsøre til museer og af fast ejendom til Miljøministeriet.
Skifteretten overfører herefter arven til Statens Administration.
 Statens Administration varetager herefter administrationen af arven.
 Det foreslås, at der i § 95 indsættes et nyt stykke, hvorefter Udbetaling Danmark administrerer arv, der tilfalder staten.
 Med den foreslåede bestemmelse i arvelovens § 95, stk. 4, overføres de opgaver, der i dag varetages af Statens Administration vedrørende arv, der tilfalder staten, til Udbetaling Danmark.
 Arv, der tilfalder staten, kan herefter overføres til Udbetaling Danmark, og Udbetaling Danmark kan tilbagebetale arv, der tidligere er modtaget, såfremt det viser sig, at behandlingen af et dødsbo skal genoptages, idet der mod forventning viser sig at være arvinger.
 Udbetaling Danmark varetager desuden de regnskabsmæssige opgaver forbundet med arv, der tilfalder staten.
 Der henvises desuden til de almindelige bemærkninger, afsnit 3.1.5. om områder under Justitsministeriets ressort.
Kulturministeriet Til § 23 (Lov om statstilskud til zoologiske anlæg) Til nr. 1 Efter § 4, stk. 2, i lov nr. 199 af 18. maj 1977 om statstilskud m.v. til zoologiske haver kunne den daværende minister for kulturelle anliggender yde zoologiske haver, der fik tilskud efter stk. 1, rente- og afdragsfri lån til bygge- og anlægsarbejder ved bevilling på de årlige finanslove.
Ordningen blev afskaffet ved vedtagelsen af lov nr. 255 af 12. april 2000 om statstilskud til zoologiske anlæg, og der etableres altså ikke længere nye lån efter ordningen.
Ordningen administreres på nuværende tidspunkt af Statens Administration efter Administrationsaftalen mellem Kulturstyrelsen og Statens Administration om administration af statslån samt beregning og efterregulering af hædersydelser fra januar 2015.
 Med den foreslåede bestemmelse i § 7 a i lov om statstilskud til zoologiske anlæg vil der opnås den fornødne hjemmel til, at de disse lån, der i dag administreres af Statens Administration, fremover kan administreres af Udbetaling Danmark.
 Udbetaling Danmark vil ikke skulle træffe nogen afgørelser, men alene administrere de lån, som allerede er ydet efter ordningen, og det er på den baggrund ikke nødvendigt at fastsætte en egentlig klageadgang.
 Der henvises til de almindelige bemærkninger, afsnit 3.1.13. om klageregler efter overflytning af opgaver til Udbetaling Danmark.
 Der henvises desuden til de almindelige bemærkninger, afsnit 3.1.6.1. om zoologiske anlæg.
Til § 24 (Lov om Statens Kunstfonds virksomhed) Til nr. 1 Statens Kunstfond tildeler hædersydelser til skabende kunstnere, der har en sådan kunstnerisk produktion bag sig, at de har placeret sig afgørende som kunstnere, jf. § 4, stk. 1, i lov om Statens Kunstfonds virksomhed.
Hædersydelserne er indtægtsregulerede, og tildelingen, der er livsvarig, sker alene på grundlag af en vurdering af kvaliteten af den kunstneriske produktion.
Kulturministeren fastsætter nærmere regler om antallet og størrelsen af hædersydelserne, om indtægtsregulering af disse og om fordeling af hædersydelserne mellem kunstområderne, jf. § 4, stk. 2, i lov om Statens Kunstfonds virksomhed.
 Selve beregningen og udbetalingen af hædersydelserne varetages på nuværende tidspunkt af Statens Administration efter Administrationsaftalen mellem Kulturstyrelsen og Statens Administration om administration af statslån samt beregning og efterregulering af hædersydelser fra januar 2015.
 Med den foreslåede bestemmelse i § 4 a i lov om Statens Kunstfonds virksomhed overføres beregningen og udbetalingen af hædersydelserne, der i dag varetages af Statens Administration, til Udbetaling Danmark.
Udbetaling Danmark træffer ikke nogen afgørelser i forbindelse med beregningen og udbetalingen af hædersydelserne, og det er på den baggrund ikke nødvendigt at fastsætte en klageadgang.
Statens Kunstfonds afgørelse om tildeling af en hædersydelse kan desuden ikke påklages til en anden administrativ myndighed.
 Der henvises til de almindelige bemærkninger, afsnit 3.1.13. om klageregler efter overflytning af opgaver til Udbetaling Danmark.
 Der henvises desuden til de almindelige bemærkninger, afsnit 3.1.6.2. om hædersydelser.
Til § 25 (Lov om bygningsfredning og bevaring af bygninger og bymiljøer) Til nr. 1 Efter § 17, stk. 1, i lov nr. 213 af 23. maj 1979 om bygningsfredning medvirkede Statens Bygningsfredningsfond ved løsning af særlige frednings- og bevaringsopgaver.
Fondet kunne således yde lån i forbindelse med varetagelsen af denne opgave.
Statens Bygningsfredningsfond blev nedlagt ved lov nr. 428 af 10. juni 1997 om ændring af bygningsfredningsloven.
Statens Bygningsfonds støtteordning blev sammenlagt med Naturstyrelsens støtteordning, og det var herefter miljø- og energiministeren, som kunne yde støtte, herunder lån, til de fredede og bevaringsværdige bygninger.
Efter § 16, stk. 1, i lov om bygningsfredning og bevaring af bygninger og bymiljøer kan kulturministeren yde støtte til bygningsarbejder på fredede bygninger.
Denne støtte kan ydes i form af lån, jf. § 16, stk. 2, i samme lov.
Denne kompetence er delegeret til Slots- og Kulturstyrelsen (tidligere til Kulturstyrelsen og Kulturarvsstyrelsen), jf. § 9, stk. 1, nr. 16 og 23, i bekendtgørelse nr. 1442 af 12. december 2010 om henlæggelse af opgaver og beføjelser til Kulturarvsstyrelsen.
Afgørelser truffet af Slots- og Kulturstyrelsen i henhold til bekendtgørelsen nr. 1442 af 12. december 2010 om henlæggelse af opgaver og beføjelser til Kulturarvsstyrelsen kan påklages til kulturministeren, jf. bekendtgørelsens § 12, stk. 1. Klagefristen til Kulturministeriet for Slots- og Kulturstyrelsens afgørelser, som er truffet i henhold til bekendtgørelsens § 9, er 4 uger fra den dag, afgørelsen er meddelt den pågældende, jf. bekendtgørelsens § 12, stk. 5.
 Med den foreslåede indsættelse af et stk. 7 i § 16 i lov om bygningsfredning og bevaring af bygninger og bymiljøer vil der opnås den fornødne hjemmel til, at lånene, der i dag administreres af Statens Administration, fremadrettet kan administreres af Udbetaling Danmark.
Det vil fortsat være muligt at klage over Slots- og Kulturstyrelsens afgørelse om at yde lån til bygningsarbejder på fredede bygninger, og denne afgørelse kan fortsat påklages til kulturministeren.
Da Udbetaling Danmark herefter alene vil administrere de ydede lån og ikke selv træffer afgørelse i sagen, er der ikke behov for en klageadgang.
 Der henvises til de almindelige bemærkninger, afsnit 3.1.13. om klageregler efter overflytning af opgaver til Udbetaling Danmark.
 Der henvises desuden til de almindelige bemærkninger afsnit 3.1.6.3. om støtte til fredede og bevaringsværdige bygninger.
Miljø- og Fødevareministeriet Til § 26 (Lov om arbejderboliger på landet) Til nr. 1 Efter § 68, stk. 1, kan miljø- og fødevareministeren bemyndige Kongeriget Danmarks Hypotekbank og Finansforvaltning (Hypotekbanken) til at varetage ministerens beføjelser efter loven.
Afgørelser truffet af Hypotekbanken kan efter § 68, stk. 2, påklages til ministeren, som dog efter § 68, stk. 3, kan henlægge sin beføjelse til at træffe afgørelse i klagesager til en styrelse under ministeriet, og ministeren kan i den forbindelse fastsætte regler, hvorefter afgørelser truffet af Hypotekbanken ikke kan påklages til anden administrativ myndighed.
Bemyndigelsen i § 68, stk. 1 og 3, er udnyttet ved bekendtgørelse nr. 47 af 5. februar 1993, og lovens administration varetages af Hypotekbanken, nu Statens Administration, der administrerer en portefølje af 2-terminers statslån, som er ydet som støtte til etablering af landarbejderboliger.
Administrationen omfatter bl.a. håndtering af ejerskifte, manglende opfyldelse af vilkår for lån, indfrielser af lån, anmodninger om tilladelse til relaksation eller ekspropriation ved frasalg af jord, tillægspantsætning samt håndtering af tinglysningsekspeditioner i forbindelse hermed.
Endvidere varetages den indledende korrespondance i inkassosager, dødsbobehandling, tvangsauktioner m.v.
Ifølge bekendtgørelsens § 2 kan afgørelser truffet af Statens Administration ikke påklages.
Det foreslås, at § 68 nyaffattes, således at Udbetaling Danmark fremover skal varetage opgaver efter kapitel III, B-C, og kapitel IV-VI.
Forslaget indebærer, at administrationen af porteføljen af 2-terminers statslån, som er ydet som støtte til etablering af landarbejderboliger, fremover varetages af Udbetaling Danmark.
Udbetaling Danmark vil således skulle varetage en administration, der omfatter bl.a. håndtering af ejerskifte, manglende opfyldelse af vilkår for lån, indfrielser af lån, anmodninger om tilladelse til relaksation eller ekspropriation ved frasalg af jord, tillægspantsætning samt håndtering af tinglysningsekspeditioner i forbindelse hermed.
Endvidere skal Udbetaling Danmark varetage den indledende korrespondance i inkassosager, dødsbobehandling, tvangsauktioner m.v.
Udbetaling Danmark er en offentligt reguleret selvejende institution, der er omfattet af forvaltningsloven og offentlighedsloven, men som ikke indgår i et over-/underordnelsesforhold til staten, jf. de almindelige bemærkninger afsnit 3.1.13. om klageregler efter overflytning af opgaver til Udbetaling Danmark.
Det betyder, at afgørelser, der fremover træffes af Udbetaling Danmark vedrørende lån til arbejderboliger, som udgangspunkt ikke vil kunne påklages til miljø- og fødevareministeren eller anden administrativ myndighed, medmindre der er fastsat regler herom.
Den hidtidige retstilstand, hvorefter afgørelser truffet af Statens Administration ikke kan påklages til miljø- og fødevareministeren, videreføres uændret, hvorfor der ikke foreslås fastsat regler om klageadgangen til ministeren for så vidt angår Udbetaling Danmarks afgørelser vedrørende administrationen af porteføljen af 2-terminers statslån, som er ydet som støtte til etablering af landarbejderboliger.
 Den foreslåede ændring er en følge af regeringens beslutning om at flytte statslige arbejdspladser, jf. afsnit 1 og 2 i de almindelige bemærkninger.
Til § 27 (Jordfordelingsloven) Til nr. 1 Efter § 25, stk. 1, kan miljø- og fødevareministeren henlægge sine beføjelser til jordbrugskommissionerne, jordfordelingskommissionerne, kommunale myndigheder, jordkøbsnævn, og efter aftale med finansministeren, Økonomistyrelsen.
Efter § 22 stk. 2, kan miljø- og fødevareministeren fastsætte regler vedrørende ejendomme, der er oprettet, og lån, der er ydet i henhold til lov nr. 339 af 9. juni 1948 med tillægslove eller de ældre jordlove, hvorved den for ejendommene eller lånene hidtil gældende retsstilling opretholdes med de ændringer, som denne lov eller lovgivningen i øvrigt gør nødvendige.
Ministeren kan ved bekendtgørelse ændre betingelserne for overtagelse af de nævnte lån, herunder fastsætte, at lånene ikke kan overtages ved ejerskifte.
Efter § 22, stk. 3, finder de i §§ 1-6 og 10-15 og § 16, stk. 1-3, i lov om statens fremskaffelse af jord og udlån til jordbrugsmæssige formål m.m., jf. lovbekendtgørelse nr. 61 af 14. februar 1983, indeholdte bestemmelser, der er ophævet ved lov nr. 418 af 13. juni 1990, fortsat anvendelse for ydede lån.
 Bemyndigelserne i § 22, stk. 2, og § 25, stk. 1, er udnyttet ved bekendtgørelse nr. 662 af 14. august 1997 til at henlægge administrationen vedrørende den resterende portefølje af statslån til oprettelse af husmandsbrug ydet i henhold til lov nr. 339 af 9. juni 1948 eller de ældre jordlove, og arealer, der er afhændet på jordrentevilkår i henhold til de nævnte love, samt lån ydet i henhold til lov nr. 181 af 28. april 1971 til Økonomistyrelsen, nu Statens Administration.
Administrationen omfatter bl.a. håndtering af ejerskifte, manglende opfyldelse af vilkår for lån, indfrielser, herunder afløsning af jordrenteforpligtelsen og fastsættelse af jordrenten, anmodninger om tilladelse til relaksation eller ekspropriation ved frasalg af jord, tillægspantsætning samt håndtering af tinglysningsekspeditioner i forbindelse hermed.
Endvidere varetages den indledende korrespondance i inkassosager, dødsbobehandling, tvangsauktioner m.v.
Efter § 27, stk. 1, kan afgørelser truffet af Statens Administration påklages til miljø- og fødevareministeren.
Ministeren kan dog efter § 27, stk. 3, fastsætte, at klage ikke kan indbringes for anden administrativ myndighed.
Bemyndigelsen i § 27, stk. 3, er udnyttet ved bekendtgørelse nr. 662 af 14. august 1997, og ifølge bekendtgørelsens § 32 kan afgørelser truffet af Statens Administration ikke påklages til anden administrativ myndighed.
Efter § 22, stk. 1, 2. pkt., kan miljø- og fødevareministeren fastsætte størrelsen af jordrente og rente af statslån med konjunkturbestemt rente i husmandsbrug.
Bestemmelsen i § 22, stk. 1, 2. pkt., er udnyttet ved bekendtgørelse nr. 662 af 14. august 1997 til at fastsætte regler for beregning af jordrente m.v.
Efter bekendtgørelsen beregner Institut for Fødevare- og Ressourceøkonomi (IFRO) landbrugets forrentningsprocent i forhold til landbrugskapitalen.
På grundlag heraf og efter reglerne i bekendtgørelsens bilag 1 nedsættes eller forhøjes rentefoden.
Statens Administration udsteder i henhold til bemyndigelse efter lovens § 25, jf. senest bekendtgørelse nr. 1201 af 14. november 2014, størrelsen af jordrente og rente af statslån med konjunkturbestemt rente i husmandsbrug.
I bekendtgørelsen er regulering af rentefoden fastsat for december termin 2014 og juni termin 2015.
 Det foreslås, at der indsættes en ny § 22 a i loven, hvorefter Udbetaling Danmark skal varetage opgaver efter regler fastsat af miljø- og fødevareministeren i medfør af § 22, stk. 2, og opgaver efter § 22, stk. 3, jf. forslaget til § 22 a, stk. 1.
 Bestemmelsen indebærer, at Udbetaling Danmark fremover skal varetage administrationen vedrørende den resterende portefølje af statslån til oprettelse af husmandsbrug ydet i henhold til lov nr. 339 af 9. juni 1948 eller de ældre jordlove, og arealer, der er afhændet på jordrentevilkår, samt lån ydet i henhold til lov nr. 181 af 28. april 1971 til Økonomistyrelsen, nu Statens Administration.
Administrationen vil bl.a. omfatte håndtering af ejerskifte, manglende opfyldelse af vilkår for lån, indfrielser, herunder afløsning af jordrenteforpligtelsen og fastsættelse af jordrenten, anmodninger om tilladelse til relaksation eller ekspropriation ved frasalg af jord, tillægspantsætning samt håndtering af tinglysningsekspeditioner i forbindelse hermed.
Endvidere varetages den indledende korrespondance i inkassosager, dødsbobehandling, tvangsauktioner m.v.
Udbetaling Danmark er en offentligt reguleret selvejende institution, der er omfattet af forvaltningsloven og offentlighedsloven, men som ikke indgår i et over-/underordnelsesforhold til staten, jf. de almindelige bemærkninger afsnit 3.1.13. om klageregler efter overflytning af opgaver til Udbetaling Danmark.
Det betyder, at afgørelser, der fremover træffes af Udbetaling Danmark vedrørende den udestående fordringsmasse i henhold til regler fastsat i medfør af § 22, stk. 2, eller reglerne nævnt i § 22, stk. 3, som udgangspunkt ikke vil kunne påklages til miljø- og fødevareministeren eller anden administrativ myndighed, medmindre der er fastsat regler herom.
Den hidtidige retstilstand, hvorefter afgørelser truffet af Statens Administration ikke kan påklages til miljø- og fødevareministeren, videreføres uændret, hvorfor der ikke foreslås fastsat regler om klageadgangen til ministeren for så vidt angår Udbetaling Danmarks afgørelser vedrørende den udestående fordringsmasse i henhold til regler fastsat i medfør af § 22, stk. 2, eller reglerne nævnt i § 22, stk. 3.
Det foreslås endvidere i den nye § 22 a, stk. 2, at Udbetaling Danmark skal indstille regulering af jordrenten efter regler fastsat af ministeren i medfør af § 22, stk. 1, 2. pkt.
Dette betyder, at det fremover er miljø- og fødevareministeren, der ved udstedelse af bekendtgørelse, fastsætter regulering af rentefoden, som denne er indstillet af Udbetaling Danmark i overensstemmelse med de gældende regler, som nævnt ovenfor.
 Den foreslåede ændring er en følge af regeringens beslutning om at flytte statslige arbejdspladser, jf. afsnit 1 og 2 i de almindelige bemærkninger.
Til § 28 (Lov om Kongeriget Danmarks Fiskeribank) Til nr. 1 Efter Kongeriget Danmarks Fiskeribanks nedlæggelse med virkning fra udgangen af 2008 har staten overtaget alle bankens aktiver og passiver og er indtrådt i alle bankens rettigheder og forpligtelser, jf. § 8 a, stk. 1. Efter § 8 a, stk. 2-4, og § 8 b, stk. 1, 1. pkt., varetages administrationen af de aktiver og passiver, som staten har overtaget fra Kongeriget Danmarks Fiskeribank af Økonomistyrelsen, nu Statens Administration.
Administrationen omfatter opkrævning af terminsydelser og opfølgning, hvis der ikke bliver betalt rettidigt, beregning af rente for variabelt forrentede lån, kvittering af pantebreve for lån, der bliver indfriet, udsendelse af indfrielsesopgørelser enten som obligations- eller kontantindfrielse, hvis låntager ønsker at indfri lånet før udløb, ekspedition af ansøgninger om gældsovertagelse, kvotesalg, overførsel af lån til andet fartøj, betaling af forsikringspræmier i henhold til overenskomst med forsikringsselskaberne, sikre tilsyn med fartøjer i tilfælde af konkurs eller hvor ejere opgiver fartøjet, samarbejde med vurderingsinspektør, bevilge henstand med terminsydelser efter ansøgning, opfølgning i sager med henstand, og nødlidende sager, herunder inkasso, rekonstruktion, konkurs, tvangsauktion, bogføring og regnskabsaflæggelse.
Efter § 8 b, stk. 1, 2. pkt., kan Statens Administrations afgørelser påklages til miljø- og fødevareministeren.
Statens Administration kan genoptage en sag, efter at der er indgivet klage, jf. § 8 b, stk.1, 3. pkt.
 Det foreslås, at Økonomistyrelsen i § 8 a, stk. 2, 1. pkt., stk. 3 og 4, og § 8 b, stk. 1, 1. og 3. pkt., ændres til Udbetaling Danmark.
Ændringen betyder, at det fremover er Udbetaling Danmark, der varetager administrationen af de aktiver og passiver, som staten har overtaget fra Kongeriget Danmarks Fiskeribank.
Administrationen vil omfatte opkrævning af terminsydelser og opfølgning, hvis der ikke bliver betalt rettidigt, beregning af rente for variabelt forrentede lån, kvittering af pantebreve for lån, der bliver indfriet, udsendelse af indfrielsesopgørelser enten som obligations- eller kontantindfrielse, hvis låntager ønsker at indfri lånet før udløb, ekspedition af ansøgninger om gældsovertagelse, kvotesalg, overførsel af lån til andet fartøj, betaling af forsikringspræmier i henhold til overenskomst med forsikringsselskaberne, sikre tilsyn med fartøjer i tilfælde af konkurs, eller hvor ejere opgiver fartøjet, samarbejde med vurderingsinspektør, bevilge henstand med terminsydelser efter ansøgning, opfølgning i sager med henstand, og nødlidende sager, herunder inkasso, rekonstruktion, konkurs, tvangsauktion, bogføring, regnskabsaflæggelse. Ændringen betyder endvidere, at Udbetaling Danmark fremover kan genoptage en sag, efter at der er indgivet klage.
 Den foreslåede ændring er en følge af regeringens beslutning om at flytte statslige arbejdspladser, jf. afsnit 1 og 2 i de almindelige bemærkninger.
Til nr. 2 Efter § 8 a, stk. 2-4, beregner Økonomistyrelsen, nu Statens Administration, blandt andet rente for variabelt forrentede lån og varetager administrationen i forbindelse med ekstraordinær indfrielse af udlån.
Efter § 8 a, stk. 5, kan miljø- og fødevareministeren henlægge beføjelserne i henhold til stk. 2-4 til en anden statslig myndighed eller institution.
Det foreslås, at § 8 a, stk. 5, ophæves.
Forslaget indebærer, at beføjelserne i henhold til § 8 a, stk. 2-4, ikke længere ved bekendtgørelse kan henlægges til andre myndigheder eller institutioner end Udbetaling Danmark.
 Den foreslåede ændring er en følge af regeringens beslutning om at flytte statslige arbejdspladser, jf. afsnit 1 og 2 i de almindelige bemærkninger.
Til nr. 3 Efter § 8 b, stk. 1, 1. pkt., varetages administrationen af de aktiver og passiver, som staten har overtaget fra Kongeriget Danmarks Fiskeribank af Økonomistyrelsen, nu Statens Administration.
Administrationen omfatter opkrævning af terminsydelser og opfølgning, hvis der ikke bliver betalt rettidigt, beregning af rente for variabelt forrentede lån, kvittering af pantebreve for lån, der bliver indfriet, udsendelse af indfrielsesopgørelser enten som obligations- eller kontantindfrielse hvis låntager ønsker at indfri lånet før udløb, ekspedition af ansøgninger om gældsovertagelse, kvotesalg, overførsel af lån til andet fartøj, betaling af forsikringspræmier i henhold til overenskomst med forsikringsselskaberne, sikre tilsyn med fartøjer i tilfælde af konkurs, eller hvor ejere opgiver fartøjet, samarbejde med vurderingsinspektør, bevilge henstand med terminsydelser efter ansøgning, opfølgning i sager med henstand, og nødlidende sager, herunder inkasso, rekonstruktion, konkurs, tvangsauktion, bogføring og regnskabsaflæggelse.
 Efter lovens § 8 b, stk. 1, 2. pkt., kan afgørelser truffet af Statens Administration vedrørende de eksisterende udlån påklages til miljø- og fødevareministeren.
Det foreslås, at Økonomistyrelsen i § 8 b, stk. 1, 2. pkt., ændres til Udbetaling Danmark.
Bestemmelsen indebærer, at Udbetaling Danmarks afgørelser vil kunne påklages til miljø- og fødevareministeren.
Den foreslåede ændring er en følge af, at den administration, der hidtil har været varetaget af Statens Administration, foreslås overflyttet til Udbetaling Danmark, som er en offentligt reguleret selvejende institution, der er omfattet af forvaltningsloven og offentlighedsloven, men som ikke indgår i et over-/underordnelsesforhold til staten, jf. de almindelige bemærkninger afsnit 3.1.13. om klageregler efter overflytning af opgaver til Udbetaling Danmark.
Det betyder, at afgørelser, der fremover træffes af Udbetaling Danmark vedrørende de eksisterende udlån, som udgangspunkt ikke vil kunne påklages til miljø- og fødevareministeren eller anden administrativ myndighed, medmindre der er fastsat regler herom.
Med forslaget videreføres den hidtidige retstilstand, hvorefter Statens Administrations afgørelser kan påklages til ministeren, således at Udbetaling Danmarks afgørelser fremover vil kunne påklages til ministeren.
Til nr. 4 Efter § 8 b, stk. 2, kan miljø- og fødevareministeren efter forhandling med vedkommende minister henlægge administrationen af de aktiver og passiver, som staten har overtaget fra Kongeriget Danmarks Fiskeribank, til anden statslig myndighed eller institution.
Ministeren kan i forbindelse hermed fastsætte regler om klageadgangen og om muligheden for at genoptage en sag, efter at der er indgivet klage.
Det foreslås, at § 8 b, stk. 2, ophæves.
Forslaget indebærer, at miljø- og fødevareministeren ikke fremover kan henlægge administrationen af de aktiver og passiver, som staten har overtaget fra Kongeriget Danmarks Fiskeribank til andre myndigheder eller institutioner end Udbetaling Danmark.
 Den foreslåede ændring er en følge af regeringens beslutning om at flytte statslige arbejdspladser, jf. afsnit 1 og 2 i de almindelige bemærkninger.
Til § 29 (Lov om refinansiering af realkreditlån m.v. i landbrugsejendomme) Til nr. 1 Efter § 19 a, stk. 1 og 3, kan Kongeriget Danmarks Hypotekbank og Finansforvaltning inddrive statskassens tilgodehavende vedrørende ydede statsgarantier efter lovens § 15 og kan i den forbindelse indhente de fornødne oplysninger hos relevante myndigheder.
Refinansieringsordningen efter loven administreres i henhold til bekendtgørelse nr. 878 af 23. oktober 2002 af Finansstyrelsen, nu Statens Administration.
Administrationen omfatter den resterende portefølje fra den gennemførte refinansiering i 1989-90. Den resterende portefølje omfatter p.t. henholdsvis grønne obligationer på aktivsiden og altovervejende jordbrugsindekslån på passivsiden.
De grønne obligationer sælges løbende i forbindelse med indfrielse af grønne lån ved ejerskifte.
Herudover administreres den løbende betaling på de resterende overtagne 2-4 terminers jordbrugslån.
Det foreslås, at Kongeriget Danmarks Hypotekbank og Finansforvaltning i § 19 a, stk. 1 og 3, ændres til Udbetaling Danmark.
Forslaget indebærer, at refinansieringsordningen efter loven fremover administreres af Udbetaling Danmark.
Administrationen omfatter den resterende portefølje fra den gennemførte refinansiering i 1989-90. Den resterende portefølje omfatter p.t. henholdsvis grønne obligationer på aktivsiden og altovervejende jordbrugsindekslån på passivsiden.
De grønne obligationer sælges løbende i forbindelse med indfrielse af grønne lån ved ejerskifte.
Herudover administreres den løbende betaling på de resterende overtagne 2-4 terminers jordbrugslån.
 Den foreslåede ændring er en følge af regeringens beslutning om at flytte statslige arbejdspladser, jf. afsnit 1 og 2 i de almindelige bemærkninger.
Til nr. 2 Efter § 22, stk. 1, kan ministeren bemyndige pengeinstitutter, Kongeriget Danmarks Hypotekbank og Finansforvaltning eller et direktorat under ministeren til at udøve sine beføjelser efter loven.
 Refinansieringsordningen efter loven administreres i henhold til bekendtgørelse nr. 878 af 23. oktober 2002 af Finansstyrelsen, nu Statens Administration.
 Det foreslås, at Kongeriget Danmarks Hypotekbank og Finansforvaltning i § 22, stk. 1, udgår, og at der indsættes en henvisning til det forslåede nye stk. 2 i § 22, jf. nedenfor til lovforslagets § 29, nr. 3. Forslaget er en følge af, at administrationen af refinansieringsordningen efter loven foreslås varetaget af Udbetaling Danmark.
Til nr. 3 Efter § 22, stk. 1, kan miljø- og fødevareministeren bemyndige pengeinstitutter, Kongeriget Danmarks Hypotekbank og Finansforvaltning eller et direktorat under ministeren til at udøve sine beføjelser efter loven.
 Efter § 22, stk. 2, kan ministeren fastsætte regler om adgang til at påklage afgørelser truffet efter bemyndigelser efter stk. 1.
Refinansieringsordningen efter loven administreres i henhold til bekendtgørelse nr. 878 af 23. oktober 2002 af Finansstyrelsen, nu Statens Administration.
Administrationen omfatter de opgaver, der fremgår af § 8, stk. 1-3, og §§ 9 og 20 samt træffer afgørelser om indfrielse af ydede refinansieringslån, jf. § 19, angående den resterende portefølje fra den gennemførte refinansiering i 1989-90. Den resterende portefølje omfatter p.t. henholdsvis grønne obligationer på aktivsiden og altovervejende jordbrugsindekslån på passivsiden.
De grønne obligationer sælges løbende i forbindelse med indfrielse af grønne lån ved ejerskifte.
Herudover administreres den løbende betaling på de resterende overtagne 2-4 terminers jordbrugslån.
 Det foreslås, at der indsættes et nyt stk. 2 i § 22, hvorefter Udbetaling Danmark fremover vil skulle varetage de opgaver, der fremgår af § 8, stk. 1-3, §§ 9 og 20, samt træffe afgørelse om indfrielse af ydede refinansieringslån, jf. § 19. Forslaget indebærer, at afhændelse af de grønne obligationer i forbindelse med indfrielse af de grønne lån ved ejerskifte samt administration af den løbende betaling på de resterende overtagne 2-4 terminers jordbrugslån fremover skal varetages af Udbetaling Danmark.
 Det foreslås endvidere, at der indsættes et nyt stk. 3 i § 22, hvorefter Udbetaling Danmarks afgørelser efter den foreslåede stk. 2 kan påklages til miljø- og fødevareministeren.
Den foreslåede ændring er en følge af, at den administration, der hidtil har været varetaget af Statens Administration, foreslås overflyttet til Udbetaling Danmark, som er en offentligt reguleret selvejende institution, der er omfattet af forvaltningsloven og offentlighedsloven, men som ikke indgår i et over-/underordnelsesforhold til staten, jf. de almindelige bemærkninger afsnit 3.1.13. om klageregler efter overflytning af opgaver til Udbetaling Danmark.
Det betyder, at afgørelser, der fremover træffes af Udbetaling Danmark efter lovens § 8, stk. 1-3, §§ 9, 19 og 20, som udgangspunkt ikke vil kunne påklages til miljø- og fødevareministeren eller anden administrativ myndighed, medmindre der er fastsat regler herom.
Med forslaget videreføres den hidtidige retstilstand, hvorefter Statens Administrations afgørelser efter lovens § 8, stk. 1-3, §§ 9, 19 og 20, kan påklages til ministeren, således at Udbetaling Danmarks afgørelser fremover vil kunne påklages til ministeren.
Endelig foreslås det, at der indsættes et nyt stk. 4 i § 22, hvorefter ministeren fremover vil kunne fastsætte regler om adgang til at påklage afgørelser, der er truffet af pengeinstitutter eller en institution under ministeriet i henhold til bemyndigelser efter § 22, stk. 1, og endvidere vil kunne fastsætte nærmere regler om, at afgørelserne ikke kan påklages til anden administrativ myndighed.
Forslaget indebærer, at ministerens bemyndigelse i den gældende § 22, stk. 2, til at kunne fastsætte regler om adgang til at påklage afgørelser, der er truffet af pengeinstitutter eller et direktorat under ministeren, videreføres.
Til nr. 4 Efter § 22, stk. 3, kan Hypotekbankens, nu Statens Administrations, afgørelser efter lovens § 19 a indbringes for finansministeren.
Det foreslås, at Hypotekbanken ændres til Udbetaling Danmark.
Forslaget indebærer, at den hidtidige retstilstand, hvorefter Statens Administrations afgørelser efter lovens § 19 a kan påklages til finansministeren, opretholdes, således at Udbetaling Danmarks afgørelser efter lovens § 19 a fremover vil kunne indbringes for finansministeren.
Forslaget er en følge af, at administrationen af refinansieringsordningen efter loven fremover varetages af Udbetaling Danmark.
Til § 30 (Lov om statsgaranti for gældssaneringslån til jordbrugere) Til nr. 1 Efter § 11, stk. 1, kan miljø- og fødevareministeren efter aftale med finansministeren henlægge administrationen af loven til Kongeriget Danmarks Hypotekbank og Finansforvaltning og kan bemyndige denne til at udøve beføjelser, der i loven er henlagt til ministeren.
Efter § 11, stk. 2, kan ministeren endvidere fastsætte regler om adgang til at påklage afgørelser, der er truffet i henhold til bemyndigelsen, herunder at disse afgørelser ikke kan indbringes for anden administrativ myndighed.
Bemyndigelsen er udnyttet ved bekendtgørelse nr. 412 af 22. juni 1993, og lovens administration varetages af Hypotekbanken, nu Statens Administration.
Statens Administration varetager opgaver og træffer afgørelse efter lovens §§ 6-8 og § 13 vedrørende en mindre restportefølje af indfriede statsgarantier, der oprindeligt er ydet som gældssaneringslån i DLR Kredit A/S.
Restfordringerne er f.eks. opstået i forbindelse med indgåelse af afviklingsordninger, etablering af indefrysning/spærreprioriteter eller salg i fri handel i stedet for tvangsauktion med henblik på at minimere statskassens tab.
Enkelte ekspeditioner er primært relateret til ejerskifte.
Efter bekendtgørelsens § 16 kan afgørelserne truffet af Statens Administration ikke indbringes for anden administrativ myndighed.
Det foreslås, at § 11 nyaffattes således, at Udbetaling Danmark fremover varetager opgaverne efter loven og træffer afgørelse efter §§ 6-8 og § 13. Forslaget indebærer, at administration af loven flyttes fra Statens Administration til Udbetaling Danmark, som fremover skal administrere restporteføljen af indfriede statsgarantier ydet efter loven.
Restfordringerne er f.eks. opstået i forbindelse med indgåelse af afviklingsordninger, etablering af indefrysning/spærreprioriteter eller salg i fri handel i stedet for tvangsauktion med henblik på at minimere statskassens tab.
Herudover varetages enkelte ekspeditioner, der primært er relateret til ejerskifte.
Udbetaling Danmark er en offentligt reguleret selvejende institution, der er omfattet af forvaltningsloven og offentlighedsloven, men som ikke indgår i et over-/underordnelsesforhold til staten, jf. de almindelige bemærkninger afsnit 3.1.13. om klageregler efter overflytning af opgaver til Udbetaling Danmark.
Det betyder, at afgørelser, der fremover træffes af Udbetaling Danmark ikke vil kunne påklages, medmindre der er fastsat regler herom.
Den hidtidige retstilstand, hvorefter afgørelser truffet af Statens Administration ikke kan påklages til miljø- og fødevareministeren, videreføres uændret, hvorfor der ikke foreslås fastsat regler om klageadgang til ministeren for så vidt angår Udbetaling Danmarks afgørelser efter loven.
 Den foreslåede ændring er en følge af regeringens beslutning om at flytte statslige arbejdsplader, jf. afsnit 1 og 2 i de almindelige bemærkninger.
Til § 31 (Lov om visse landdistriktsrelaterede tilskudsordninger m.v.) Til nr. 1 Efter § 18, stk. 1, kan miljø- og fødevareministeren bemyndige en institution under Miljø- og Fødevareministeriet eller en anden statslig institution til at udøve sine beføjelser efter loven.
Efter § 18, stk. 2, kan ministeren efter aftale med finansministeren bemyndige Økonomistyrelsen, nu Statens Administration, til at træffe afgørelser vedrørende den i kapitel 3 omhandlede støtteordning (statsgaranterede etableringslån til yngre jordbrugere).
 Økonomistyrelsen, nu Statens Administration, er bemyndiget til at træffe de omtalte afgørelser ved bekendtgørelse nr. 1441 af 15. december 2009.
 Det foreslås, at der i § 18, stk. 1, indsættes en henvisning til § 18, stk. 2, som foreslås nyaffattet. Ændringen er følge af, at administrationen af statsgaranterede etableringslån til yngre jordbrugere ydet efter lovens kapitel 3 foreslås varetaget af Udbetaling Danmark, jf. nedenfor under lovforslagets § 31, nr. 2.
Til nr. 2 Efter § 18, stk. 2, kan ministeren efter aftale med finansministeren bemyndige Økonomistyrelsen, nu Statens Administration, til at træffe afgørelser vedrørende den i kapitel 3 omhandlede støtteordning (statsgaranterede etableringslån til yngre jordbrugere).
 Lovens kapitel 3 blev ophævet i forbindelse med, at ordningen blev nedlagt den 1. januar 2012. Reglerne i kapitel 3 finder dog fortsat anvendelse for statsgarantier, der er meddelt inden ordningens nedlæggelse, jf. § 2, stk. 4, i lov nr. 602 af 14. juni 2011 om ændring af lov om statsgaranti for lån til yngre jordbrugere m.v.
Administrationen af porteføljen af statsgarantier indebærer primært behandling af anmodninger om vedståelser af statsgarantien i forbindelse med ansøgninger om tilbagerykning i forbindelse med investeringer og låneomlægninger, relaksationer ved frasalg af jord og lignende.
Herudover omfatter opgaverne administration af nødlidende sager typisk i relation til en konkurs eller betalingsstandsning og omfatter bl.a. stillingtagen til frit salg uden fuld dækning, tvangsauktioner, frivillige gældsordninger herunder rekonstruktioner m.v., hvor gældsredning er hovedelementet.
Det foreslås, at § 18, stk. 2, nyaffattes, således at det fremover er Udbetaling Danmark, der varetager opgaver vedrørende statsgaranterede etableringslån til yngre jordbrugere ydet efter kapitel 3 i lov om statsgaranti for lån til yngre jordbrugere m.v., jf. lovbekendtgørelse nr. 1202 af 10. december 2009. Forslaget indebærer, at Udbetaling Danmark vil skulle administrere porteføljen af statsgaranterede etableringslån til yngre jordbrugere.
Dette indebærer behandling af anmodninger om vedståelser af statsgarantien i forbindelse med ansøgninger om tilbagerykning i forbindelse med investeringer og låneomlægninger, relaksationer ved frasalg af jord og lignende.
Herudover omfatter opgaverne administration af nødlidende sager typisk i relation til en konkurs eller betalingsstandsning og omfatter bl.a. stillingtagen til frit salg uden fuld dækning, tvangsauktioner, frivillige gældsordninger herunder rekonstruktioner m.v., hvor gældsredning er hovedelementet.
 Den foreslåede ændring er en følge af regeringens beslutning om at flytte statslige arbejdspladser, jf. afsnit 1 og 2 i de almindelige bemærkninger.
Til nr. 3 Efter § 18, stk. 2, kan ministeren efter aftale med finansministeren bemyndige Økonomistyrelsen, nu Statens Administration, til at træffe afgørelser vedrørende den i kapitel 3 omhandlede støtteordning (statsgaranterede etableringslån til yngre jordbrugere). Økonomistyrelsen, nu Statens Administration, er bemyndiget til at træffe de omtalte afgørelser ved bekendtgørelse nr. 1441 af 15. december 2009.
 Efter § 19, stk. 2, kan ministeren fastsætte regler om adgang til at påklage afgørelser truffet af bl.a. Økonomistyrelsen, nu Statens Administration, herunder at afgørelser ikke kan indbringes for anden administrativ myndighed.
Det foreslås, at henvisningen til § 18, stk. 2, i § 19, stk. 2, udgår.
Forslaget indebærer, at ministeren ikke fremover ved bekendtgørelse kan fastsætte regler om adgang til at påklage afgørelser truffet efter § 19, stk. 2. Forslaget er en følge af, at kompetencen til at træffe afgørelser i forbindelse med opgavevaretagelsen af statsgaranterede etableringslån til yngre jordbrugere ydet efter kapitel 3 i lov om statsgaranti for lån til yngre jordbrugere m.v. overflyttes til Udbetaling Danmark, jf. ovenfor under lovforslagets § 31, nr. 2. Udbetaling Danmark er en offentligt reguleret selvejende institution, der er omfattet af forvaltningsloven og offentlighedsloven, men som ikke indgår i et over-/underordnelsesforhold til staten, jf. de almindelige bemærkninger afsnit 3.1.13. om klageregler efter overflytning af opgaver til Udbetaling Danmark.  Med forslaget ophæves bemyndigelsen i § 19, stk. 2, og adgangen til at klage over afgørelser truffet af Udbetaling Danmark om statsgaranterede etableringslån til yngre jordbrugere foreslås fastsat i et nyt stk. 3 i § 19. Der henvises til forslaget i lovforslagets § 31, nr. 4, nedenfor.
Til nr. 4 Efter § 19, stk. 2, kan ministeren fastsætte regler om adgang til at påklage afgørelser truffet af bl.a. Økonomistyrelsen, nu Statens Administration, i forbindelse med opgavevaretagelsen af statsgaranterede etableringslån til yngre jordbrugere ydet efter kapitel 3 i lov om statsgaranti for lån til yngre jordbrugere.
Bemyndigelsen er udnyttet ved bekendtgørelse nr. 1441 af 15. december 2009 til at fastsætte adgang til at klage til ministeren over de omtalte afgørelser truffet af Økonomistyrelsen, nu Statens Administration.
 Det foreslås, at der indsættes et nyt stk. 3 i § 19, hvorefter Udbetaling Danmarks afgørelser efter den nyaffattede § 18, stk. 2, vil kunne påklages til ministeren.
Den foreslåede ændring er en følge af, at den administration, der hidtil har været varetaget af Statens Administration, foreslås overflyttet til Udbetaling Danmark, som er en offentligt reguleret selvejende institution, der er omfattet af forvaltningsloven og offentlighedsloven, men som ikke indgår i et over-/underordnelsesforhold til staten, jf. de almindelige bemærkninger afsnit 3.1.13. om klageregler efter overflytning af opgaver til Udbetaling Danmark.
Det betyder, at afgørelser, der fremover træffes af Udbetaling Danmark vedrørende statsgaranterede etableringslån til yngre jordbrugere ydet efter lovens kapitel 3, som udgangspunkt ikke vil kunne påklages til miljø- og fødevareministeren eller anden administrativ myndighed, medmindre der er fastsat regler herom.
Med forslaget videreføres den hidtidige retstilstand, hvorefter Statens Administrations afgørelser kan påklages til ministeren, således at Udbetaling Danmarks afgørelser fremover vil kunne påklages til ministeren.
Til § 32 (Lov om strukturforanstaltninger vedrørende fiskerisektoren) Til nr. 1 Efter § 9, stk. 1, kan miljø- og fødevareministeren bemyndige et direktorat under ministeriet til at udøve sine beføjelser efter loven.
Efter § 9, stk. 2, kan ministeren efter aftale med Kongeriget Danmarks Fiskeribank bemyndige Fiskeribanken til at udøve ministerens beføjelser efter lovens §§ 6, 14 og 16.
 Bemyndigelsen i § 9, stk. 2, er udnyttet ved bekendtgørelse nr. 1149 af 1. december 2008 til at henlægge administrationen af de lån med statsgaranti, der er ydet til yngre fiskeres førstegangsetablering efter loven, til Økonomistyrelsen, nu Statens Administration.
 Det foreslås, at der i § 9, stk. 1, indsættes en henvisning til § 9, stk. 2, som foreslås nyaffattet. Ændringen er følge af, at administrationen af statsgarantier ydet efter § 6 foreslås varetaget af Udbetaling Danmark, jf. nedenfor under lovforslagets § 32, nr. 2.
Til nr. 2 Efter § 9, stk. 1, kan miljø- og fødevareministeren bemyndige et direktorat under ministeriet til at udøve sine beføjelser efter loven.
Efter § 9, stk. 2, kan ministeren efter aftale med Kongeriget Danmarks Fiskeribank bemyndige Fiskeribanken til at udøve ministerens beføjelser efter lovens §§ 6, 14 og 16. Der ydes ikke længere statsgarantier efter § 6 for lån i Kongeriget Danmarks Fiskeribank efter dennes nedlæggelse med virkning fra udgangen af 2008.
 Bemyndigelsen i § 9, stk. 2, er udnyttet ved bekendtgørelse nr. 1149 af 1. december 2008 til at henlægge administrationen af statsgarantier, der er ydet til yngre fiskeres førstegangsetablering efter loven, til Økonomistyrelsen, nu Statens Administration.
 Administrationen indebærer opkrævning af terminsydelser og opfølgning, hvis der ikke bliver betalt rettidigt, kvittering af pantebreve for lån, der bliver indfriet, udsendelse af indfrielsesopgørelser enten som obligations- eller kontantindfrielse, hvis låntager ønsker at indfri lånet før udløb, ekspedition af ansøgninger om kvotesalg, overførsel af lån til andet fartøj, betaling af forsikringspræmier i henhold til overenskomst med forsikringsselskaberne, sikre tilsyn med fartøjer i tilfælde af konkurs, eller hvor ejere opgiver fartøjet, samarbejde med vurderingsinspektør, bevilge henstand med terminsydelser efter ansøgning, opfølgning i sager med henstand og nødlidende sager, herunder inkasso, rekonstruktion, konkurs, tvangsauktion, bogføring og regnskabsaflæggelse.
 Det foreslås, at § 9, stk. 2, nyaffattes, således at det fremover er Udbetaling Danmark, der varetager administrationen af statsgarantier ydet efter § 6. Forslaget indebærer, at Udbetaling Danmark fremover vil skulle varetage opgaverne med opkrævning af terminsydelser og opfølgning, hvis der ikke bliver betalt rettidigt, kvittering af pantebreve for lån, der bliver indfriet, udsendelse af indfrielsesopgørelser enten som obligations- eller kontantindfrielse, hvis låntager ønsker at indfri lånet før udløb, ekspedition af ansøgninger om kvotesalg, overførsel af lån til andet fartøj, betaling af forsikringspræmier i henhold til overenskomst med forsikringsselskaberne, sikre tilsyn med fartøjer i tilfælde af konkurs, eller hvor ejere opgiver fartøjet, samarbejde med vurderingsinspektør, bevilge henstand med terminsydelser efter ansøgning, opfølgning i sager med henstand, og nødlidende sager, herunder inkasso, rekonstruktion, konkurs, tvangsauktion, bogføring og regnskabsaflæggelse.
 Den foreslåede ændring er en følge af regeringens beslutning om at flytte statslige arbejdspladser, jf. afsnit 1 og 2 i de almindelige bemærkninger.
Til nr. 3 Efter § 9, stk. 2, kan ministeren efter aftale med Kongeriget Danmarks Fiskeribank bemyndige Fiskeribanken til at udøve ministerens beføjelser efter lovens §§ 6, 14 og 16. Bemyndigelsen i § 9, stk. 2, er udnyttet ved bekendtgørelse nr. 1149 af 1. december 2008 til at henlægge administrationen af de lån med statsgaranti, der er ydet til yngre fiskeres førstegangsetablering efter loven, til Økonomistyrelsen, nu Statens Administration.
Der ydes ikke længere statsgarantier efter § 6 for lån i Kongeriget Danmarks Fiskeribank efter dennes nedlæggelse med virkning fra udgangen af 2008.
 Efter § 10, stk. 2, kan Fiskeribankens, nu Statens Administrations, afgørelser efter bemyndigelse i henhold til § 9, stk. 2, ikke indbringes for anden administrativ myndighed.
Det foreslås, at § 10, stk. 2, ophæves.
Den foreslåede ændring er en følge af forslaget i lovforslagets § 32, nr. 2, hvorefter opgaver vedrørende statsgaranti ydet efter § 6, fremover varetages af Udbetaling Danmark.
Udbetaling Danmark er en offentligt reguleret selvejende institution, der er omfattet af forvaltningsloven og offentlighedsloven, men som ikke indgår i et over-/underordnelsesforhold til staten, jf. de almindelige bemærkninger afsnit 3.1.13. om klageregler efter overflytning af opgaver til Udbetaling Danmark, hvortil der henvises.
Det betyder, at afgørelser, der fremover træffes af Udbetaling Danmark vedrørende lån med statsgaranti til yngre fiskeres førstegangsetablering ydet efter loven ikke vil kunne påklages til miljø- og fødevareministeren eller anden administrativ myndighed, medmindre der er fastsat regler herom.
Den foreslåede ændring indebærer, at den hidtidige retstilstand, hvorefter der ikke er klageadgang vedrørende Statens Administrations afgørelser, videreføres uændret.
Som følge af Udbetaling Danmarks selvstændige karakter er det ikke længere påkrævet, at afskæring af klageadgangen fremgår direkte af loven.
Til § 33 (Lov om støtte til jordbrugets strukturudvikling og til økologisk produktion inden for jordbrug og fiskeri m.v.) Til nr. 1 Efter § 16, stk. 1, kan miljø- og fødevareministeren bemyndige et direktorat under ministeriet til at udøve sine beføjelser efter loven.
Efter § 16, stk. 2, kan miljø- og fødevareministeren efter aftale med finansministeren bemyndige Finansstyrelsen, nu Statens Administration, til at træffe afgørelser efter loven.
 Det foreslås, at der i § 16, stk. 1, indsættes en henvisning til § 16, stk. 2, som foreslås nyaffattet.
 Ændringen er en følge af, at administrationen af garantier for lån til gennemførelse af forbedringsplaner for jordbrugsbedrifter, foreslås varetaget af Udbetaling Danmark, jf. nedenfor under lovforslagets § 33, nr. 2.
Til nr. 2 Efter § 16, stk. 1, kan miljø- og fødevareministeren bemyndige et direktorat under ministeriet til at udøve sine beføjelser efter loven.
Efter § 16, stk. 2, kan miljø- og fødevareministeren efter aftale med finansministeren bemyndige Finansstyrelsen, nu Statens Administration, til at træffe afgørelser efter loven.
 Lovens kapitel 1 om forbedringsplaner for jordbrugsbedrifter blev ophævet ved bekendtgørelse nr. 964 af 27. oktober 2000 efter bemyndigelse i § 28, stk. 2, nr. 1, i lov nr. 338 af 17. maj 2000. De ophævede lovbestemmelser er fortsat gældende for de garantier, der blev ydet for lån til gennemførelse af forbedringsplaner for jordbrugsbedrifter efter § 2 i loven, inden bestemmelsernes ophævelse, jf. § 28, stk. 3, i lov nr. 338 af 17. maj 2000.
Administrationen omfatter en mindre restportefølje af indfriede statsgarantier.
Restfordringerne er f.eks. opstået i forbindelse med indgåelse af frivillige afviklingsordninger, eller fordringen er indfrosset (spærreprioritet) med henblik på at minimere statskassens tab.
Enkelte ekspeditioner er primært relateret til ejerskifte.
Det foreslås, at § 16, stk. 2, nyaffattes, således at Udbetaling Danmark træffer afgørelse efter §§ 19 og 20 for så vidt angår garantier for lån til gennemførelse af forbedringsplaner for jordbrugsbedrifter ydet efter § 2 i loven.
Forslaget indebærer, at det fremover er Udbetaling Danmark, der varetager administrationen af restporteføljen af indfriede statsgarantier ydet efter loven, som f.eks. er opstået i forbindelse med indgåelse af frivillige afviklingsordninger, eller fordringen er indfrosset (spærreprioritet) med henblik på at minimere statskassens tab.
Herudover varetages enkelte ekspeditioner relateret til ejerskifte.
 Den foreslåede ændring er en følge af regeringens beslutning om at flytte statslige arbejdspladser, jf. afsnit 1 og 2 i de almindelige bemærkninger.
 Til nr. 3.
Efter § 16, stk. 2, kan miljø- og fødevareministeren efter aftale med finansministeren bemyndige Finansstyrelsen, nu Statens Administration, til at træffe afgørelser efter loven.
Efter § 17, stk. 1, kan miljø- og fødevareministeren fastsætte regler om adgang til at påklage afgørelser, der er truffet i henhold til bemyndigelse efter § 16, stk. 1 og 2, herunder at afgørelser ikke kan indbringes for anden administrativ myndighed.
Det foreslås, at henvisningen til § 16, stk. 2, i § 17, stk. 1, udgår.
Forslaget indebærer, at ministeren ikke fremover ved bekendtgørelse kan fastsætte regler om adgang til at påklage afgørelser truffet efter § 16, stk. 2. Forslaget er en følge af, at kompetencen til at træffe afgørelser efter lovens §§ 19 og 20 i forbindelse med opgavevaretagelsen af garantier for lån til gennemførelse af forbedringsplaner for jordbrugsbedrifter ydet efter loven overflyttes til Udbetaling Danmark, jf. ovenfor under lovforslagets § 33, nr. 2.
Udbetaling Danmark er en offentligt reguleret selvejende institution, der er omfattet af forvaltningsloven og offentlighedsloven, men som ikke indgår i et over-/underordnelsesforhold til staten, jf. de almindelige bemærkninger afsnit 3.1.13. om klageregler efter overflytning af opgaver til Udbetaling Danmark.
Med forslaget ophæves bemyndigelsen i § 17, stk. 1, og adgangen til at klage over afgørelser, der fremover vil blive truffet af Udbetaling Danmark vedrørende garantier for lån til gennemførelse af forbedringsplaner for jordbrugsbedrifter ydet efter loven, foreslås fastsat i et nyt stk. 3 i § 17. Der henvises til forslaget i lovforslagets § 33, nr. 4, nedenfor.
Til nr. 4 Efter § 17, stk. 1, kan miljø- og fødevareministeren fastsætte regler om adgang til at påklage afgørelser truffet af bl.a.
Finansstyrelsen, nu Statens Administration, efter lovens §§ 19 og 20 i forbindelse med opgavevaretagelsen af garantier for lån til gennemførelse af forbedringsplaner for jordbrugsbedrifter ydet efter loven.
 Det foreslås, at der indsættes et nyt stk. 3 i § 17, hvorefter Udbetaling Danmarks afgørelser efter den nyaffattede § 16, stk. 2, vil kunne påklages til miljø- og fødevareministeren.
Den foreslåede ændring er en følge af, at den administration, der hidtil har været varetaget af Statens Administration, foreslås overflyttet til Udbetaling Danmark, som er en offentligt reguleret selvejende institution, der er omfattet af forvaltningsloven og offentlighedsloven, men som ikke indgår i et over-/underordnelsesforhold til staten, jf. de almindelige bemærkninger afsnit 3.1.13. om klageregler efter overflytning af opgaver til Udbetaling Danmark.
Det betyder, at afgørelser, der fremover træffes af Udbetaling Danmark efter lovens §§ 19 og 20 i forbindelse med opgavevaretagelsen af garantier for lån til gennemførelse af forbedringsplaner for jordbrugsbedrifter ydet efter loven, som udgangspunkt ikke vil kunne påklages til ministeren eller anden administrativ myndighed, medmindre der er fastsat regler herom.
Med forslaget videreføres den hidtidige retstilstand, hvorefter Statens Administrations afgørelser kan påklages til ministeren, således at Udbetaling Danmarks afgørelser fremover vil kunne påklages til ministeren.
Til § 34 (Lov om støtte til miljøforbedrende investeringer i mindre landbrug m.v.) Til nr. 1 Efter § 19 kan miljø- og fødevareministeren bemyndige NaturErhvervstyrelsen og Kongeriget Danmarks Hypotekbank og Finansforvaltning (Hypotekbanken) til at udøve beføjelser, der i denne lov er tillagt ministeren.
 Bemyndigelsen er udnyttet ved bekendtgørelse nr. 1174 af 16. december 1992, således at Hypotekbanken, nu Statens Administration, varetager administration m.v. vedrørende de i henhold til lovens § 10, stk. 1, ydede statsgarantier for lån til miljøforbedrende investeringer i mindre landbrug.
 Det foreslås, at Kongeriget Danmarks Hypotekbank og Finansforvaltning i § 19, stk. 1, udgår, og at der indsættes en henvisning til det forslåede nye stk. 2 i § 19, jf. nedenfor til lovforslagets § 34, nr. 2. Forslaget er en følge af, at administrationen m.v. vedrørende de i henhold til lovens § 10, stk. 1, ydede statsgarantier for lån til miljøforbedrende investeringer i mindre landbrug foreslås varetaget af Udbetaling Danmark.
Til nr. 2 Efter § 19 kan miljø- og fødevareministeren bemyndige NaturErhvervstyrelsen og Kongeriget Danmarks Hypotekbank og Finansforvaltning (Hypotekbanken) til at udøve beføjelser, der i denne lov er tillagt ministeren.
 Bemyndigelsen er udnyttet ved bekendtgørelse nr. 1174 af 16. december 1992, således at Hypotekbanken, nu Statens Administration, varetager administration m.v. vedrørende de i henhold til lovens § 10, stk. 1, ydede statsgarantier for lån til miljøforbedrende investeringer i mindre landbrug.
Administrationen omfatter en mindre restportefølje af indfriede statsgarantier for tidligere ydede lån til miljøforbedrende investeringer optaget i pengeinstitutter.
Restfordringerne er f.eks. opstået i forbindelse med indgåelse af frivillige afviklingsordninger med henblik på at minimere statskassens tab.
Enkelte ekspeditioner er primært relateret til ejerskifte.
Det foreslås, at der indsættes et nyt stk. 2 i § 19, hvorefter Udbetaling Danmark vil skulle varetage administrationen m.v. vedrørende de i henhold til lovens § 10, stk. 1, ydede statsgarantier for lån til miljøforbedrende investeringer i mindre landbrug.
Forslaget indebærer, at det fremover er Udbetaling Danmark, der varetager administrationen af restporteføljen af indfriede statsgarantier ydet efter loven, som er opstået i forbindelse med indgåelse af frivillige gældsordninger/rekonstruktion med henblik på at minimere statskassens tab, herunder ekspeditioner relateret til ejerskifte.
 Den foreslåede ændring er en følge af regeringens beslutning om at flytte statslige arbejdspladser, jf. afsnit 1 og 2 i de almindelige bemærkninger.
Til nr. 3 Efter § 21, stk. 4, kan miljø- og fødevareministeren fastsætte regler om adgang til at påklage afgørelser truffet i henhold til en bemyndigelse efter § 19, herunder at afgørelser ikke kan indbringes for anden administrativ myndighed.
 Bemyndigelsen er udnyttet ved bekendtgørelse nr. 1174 af 16. december 1992, således at de afgørelser, som Hypotekbanken, nu Statens Administration, træffer i forbindelse med administrationen af de i henhold til lovens § 10, stk. 1, ydede statsgarantier for lån til miljøforbedrende investeringer i mindre landbrug, kan påklages.
 Det foreslås, at der indsættes et nyt stk. 4 i § 21, hvorefter Udbetaling Danmarks afgørelser vedrørende de i henhold til lovens § 10, stk. 1, ydede statsgarantier for lån til miljøforbedrende investeringer i mindre landbrug, som nævnt i den foreslåede § 19, stk. 2, kan påklages til miljø- og fødevareministeren.
 Den foreslåede ændring er en følge af, at den administration, der hidtil har været varetaget af Statens Administration, foreslås overflyttet til Udbetaling Danmark, som er en offentligt reguleret selvejende institution, der er omfattet af forvaltningsloven og offentlighedsloven, men som ikke indgår i et over-/underordnelsesforhold til staten, jf. de almindelige bemærkninger, afsnit 3.1.13. om klageregler efter overflytning af opgaver til Udbetaling Danmark.
 Det betyder, at afgørelser, der fremover træffes af Udbetaling Danmark vedrørende de i henhold til lovens § 10, stk. 1, ydede statsgarantier for lån til miljøforbedrende investeringer i mindre landbrug, som udgangspunkt ikke vil kunne påklages til miljø- og fødevareministeren eller anden administrativ myndighed, medmindre der er fastsat regler herom.
 Med forslaget videreføres den hidtidige retstilstand, hvorefter afgørelser, der træffes af Statens Administration, vedrørende de i henhold til lovens § 10, stk. 1, ydede statsgarantier for lån til miljøforbedrende investeringer i mindre landbrug, kan påklages til ministeren, således at Udbetaling Danmarks afgørelser fremover vil kunne påklages til ministeren.
Til nr. 4 Efter § 19 kan miljø- og fødevareministeren bl.a. bemyndige NaturErhvervstyrelsen til at udøve sine beføjelser efter loven.
Efter lovens § 21, stk. 4, kan miljø- og fødevareministeren fastsætte regler om adgang til at påklage afgørelser truffet i henhold til en bemyndigelse efter § 19, herunder at afgørelser ikke kan indbringes for anden administrativ myndighed.
Bemyndigelsen er udnyttet ved bekendtgørelse nr. 1174 af 16. december 1992, således at de afgørelser, som Hypotekbanken, nu Statens Administration, træffer i forbindelse med administrationen af de i henhold til lovens § 10, stk. 1, ydede statsgarantier for lån til miljøforbedrende investeringer i mindre landbrug, kan påklages til NaturErhvervstyrelsen.
Efter bekendtgørelsens § 17, stk. 2, kan NaturErhvervstyrelsens afgørelser ikke indbringes for anden administrativ myndighed.
Det foreslås, at der i § 21, stk. 4, der bliver stk. 5, indsættes en henvisning til stk. 1 i § 19. Forslaget indebærer, at miljø- og fødevareministerens bemyndigelse begrænses til alene at vedrøre adgang til at fastsætte regler om klage over de afgørelser, der træffes af NaturErhvervstyrelsen efter loven.
Forslaget er en følge af, at det foreslås, at adgangen til at klage over de afgørelser, som Udbetaling Danmark fremover træffer i forbindelse med administrationen af de i henhold til lovens § 10, stk. 1, ydede statsgarantier for lån til miljøforbedrende investeringer i mindre landbrug, fremgår direkte af den foreslåede nye bestemmelse i § 21, stk. 4, jf. lovforslagets § 34, nr. 3 ovenfor.
Til § 35 (Lov om forurenet jord) Til nr. 1 Det følger af § 33, stk. 1, i jordforureningsloven, at regionen kan yde lån til egenbetaling til folkepensionister og efterlønsmodtagere.
Det følger af § 33, stk. 3, at det er Statens Administration, der står for administration og udbetaling af lån til egenbetalingen.
 Det foreslås, at Statens Administration i § 33, stk. 3, erstattes med Udbetaling Danmark. Ændringen er en konsekvens af regeringens beslutning om at flytte statslige arbejdspladser, jf. afsnit 1 og 2 i de almindelige bemærkninger.
Til nr. 2 Det følger af finansloven for finansåret 2016 § 23.22.06 (tekstanmærkning nr. 107), at den økonomiske administration af værditabsordningen varetages af Statens Administration.
Værditabsordningen har til formål at hjælpe uskyldige grundejere, som ejer en forurenet bolig.
Mod indbetaling af en egenbetaling kan boligejere få fremskyndet en offentlig finansieret oprydning, jf. jordforureningslovens kapitel 4. Værditabsordningen finansieres ved en årlig bevilling på finansloven, som administreres af Statens Administration.
Finansministeriet betaler Statens Administration for administration af værditabsordningen.
Det foreslås, at der indsættes en ny § 36 a i jordforureningsloven, hvoraf det fremgår, at Udbetaling Danmark står for administration af finanslovens årlige bevilling til værditabsordningen.
Den foreslåede nye paragraf betyder, at Udbetaling Danmark skal stå for disponering af midler til undersøgelser og oprydning samt opkrævning af egenbetaling herunder modtagelse af betalinger, udbetaling af de beløb, der er disponeret til dækning af regionernes afholdte udgifter, udarbejdelse af statistik og bilagskontrol.
Dette er identisk med de opgaver, der hidtil er varetaget af Statens Administration.
 Ændringen er en følge af regeringens beslutning om at flytte statslige arbejdspladser, jf. afsnit 1 og 2 i de almindelige bemærkninger.
Til nr. 3 Efter § 37, stk. 1, er miljø- og fødevareministeren bemyndiget til at fastsætte regler om Miljøstyrelsens, regionsrådenes, kommunalbestyrelsen i Bornholms Regionskommunes og Statens Administrations behandling af sager efter værditabsordningen, Bestemmelsen er udmøntet i bekendtgørelse nr. 1433 af 13. december 2006 om behandling af sager efter kapitel 4 om værditabsordningen for boligejere m.v. i lov om forurenet jord.
Det foreslås, at Statens Administration i § 37, stk. 1, erstattes med Udbetaling Danmark.
Det er hensigten, at der efterfølgende sker tilretning af bekendtgørelse om behandling af sager efter kapitel 4 om værditabsordningen for boligejere m.v. i lov om forurenet jord.
Forslaget er en konsekvens af, at Udbetaling Danmark tillægges de beføjelser, der i dag er tillagt Statens Administration, for så vidt angår værditabsordningen.
 Der henvises til de almindelige bemærkninger i afsnit 3.1.7.2. om værditabsordningen.
Ministeriet for Børn, Undervisning og Ligestilling Til § 36 (Lov om institutioner for erhvervsrettet uddannelse) Til nr. 1 Efter § 15, stk. 8, kan ministeren for børn, undervisning og ligestilling yde lån til institutioner for erhvervsrettet uddannelse, der efter ministerens skøn er kommet i en særlig vanskelig økonomisk situation.
Efter § 15, stk. 9, kan ministeren endvidere yde tilskud og lån i forbindelse med sammenlægninger eller spaltninger af institutioner.
Der ydes i dag alene lån til institutioner, der er i en særlig vanskelig økonomisk situation.
 Det følger af den foreslåede § 15, stk. 11, at Udbetaling Danmark skal varetage administrative opgaver af finansiel og regnskabsmæssig karakter vedrørende lån efter stk. 8 og 9.
Det vil sige, at ordningerne med lån til institutioner i en særlig vanskelig økonomisk situation eller lån i forbindelse med sammenlægninger eller spaltninger af institutioner fremover skal administreres af Udbetaling Danmark for så vidt angår administrative opgaver af finansiel og regnskabsmæssig karakter.
Udbetaling Danmark skal herefter varetage de opgaver, som Statens Administration i dag varetager for ministeriet i henhold til en administrationsaftale.
Det vil være opgaver med udbetaling af lånet, modtagelse af indbetaling af renter og afdrag, ved manglende betaling af renter og afdrag rykning af debitor og orientering af ministeriet, forvaltningen af gældsbreve, udarbejdelse af opgørelser over restgælden m.v. og regnskabsmæssige opgaver i forhold til statsregnskabets poster om lånene.
Det er stadig Ministeriet for Børn, Undervisning og Ligestilling (Styrelsen for Undervisning og Kvalitet), der træffer afgørelse om ydelse af lånene og de konkrete lånevilkår.
Styrelsen udarbejder gældsbreve samt eventuelle allonger til gældsbreve og overdrager originaldokumenterne til Udbetaling Danmark.
 Som det gør sig gældende i dag i henhold til administrationsaftalen mellem ministeriet og Statens Administration, vil styrelsen også fremover straks skulle orientere Udbetaling Danmark, hvis styrelsen grundet institutionens økonomiske situation giver udsættelse med indbetaling af rater på en institutions lån inden for samme finansår eller efterfølgende finansår og derved ændrer i lånevilkårene.
 Der henvises til de almindelige bemærkninger, afsnit 3.1.13. om klageregler efter overflytning af opgaver til Udbetaling Danmark.
 Der henvises til de almindelige bemærkninger, afsnit 3.1.8.1. om lån til institutionsformål.
Til § 37 (Lov om institutioner for almengymnasiale uddannelser og almen voksenuddannelse m.v.) Til nr. 1 Efter § 30, stk. 6, kan ministeren for børn, undervisning og ligestilling yde lån til institutioner for almengymnasiale uddannelser og almen voksenuddannelse, der efter ministerens skøn er kommet i en særlig vanskelig økonomisk situation.
Efter § 30, stk. 7, kan ministeren endvidere yde tilskud eller lån i forbindelse med sammenlægninger eller spaltninger af institutioner.
Der ydes i dag alene lån til institutioner, der er i en særlig vanskelig økonomisk situation.
 Det følger af den foreslåede § 30, stk. 9, at Udbetaling Danmark skal varetage administrative opgaver af finansiel og regnskabsmæssig karakter vedrørende lån efter stk. 6 og 7.
Det vil sige, at ordningerne med lån til institutioner i en særlig vanskelig økonomisk situation eller lån i forbindelse med sammenlægninger eller spaltninger af institutioner fremover skal administreres af Udbetaling Danmark for så vidt angår administrative opgaver af finansiel og regnskabsmæssig karakter.
Udbetaling Danmark skal herefter varetage de opgaver, som Statens Administration i dag varetager for ministeriet i henhold til en administrationsaftale.
 Det vil være opgaver med udbetaling af lånet, modtagelse af indbetaling af renter og afdrag, ved manglende betaling af renter og afdrag rykning af debitor og orientering af ministeriet, forvaltningen af gældsbreve, udarbejdelse af opgørelser over restgælden m.v. og regnskabsmæssige opgaver i forhold til statsregnskabets poster om lånene.
Det er stadig Ministeriet for Børn, Undervisning og Ligestilling (Styrelsen for Undervisning og Kvalitet), der træffer afgørelse om ydelse af lånene og de konkrete lånevilkår, herunder om udsættelse af tilbagebetalingen.
Styrelsen udarbejder gældsbreve samt eventuelle allonger til gældsbreve og overdrager originaldokumenterne til Udbetaling Danmark.
 Som det gør sig gældende i dag i henhold til administrationsaftalen mellem ministeriet og Statens Administration, vil styrelsen også fremover straks skulle orientere Udbetaling Danmark, hvis Styrelsen grundet institutionens økonomiske situation giver udsættelse med indbetaling af rater på en institutions lån inden for samme finansår eller efterfølgende finansår og derved ændrer i lånevilkårene.
 Der henvises til de almindelige bemærkninger, afsnit 3.1.13. om klageregler efter overflytning af opgaver til Udbetaling Danmark.
 Der henvises til de almindelige bemærkninger, afsnit 3.1.8.1. om lån til institutionsformål.
Til § 38 (Lov om Sydslesvigudvalget og visse tilskudsordninger for det danske mindretal i Sydslesvig) Til nr. 1 Sydslesvigudvalget kan yde tilskud til bygge- og anlægsprojekter og køb af fast ejendom i Sydslesvig med henblik på at tilvejebringe de fysiske rammer for mindretallets foreninger, organisationer m.v. i henhold til § 14, stk. 1.
 I henhold til den gældende bestemmelse i § 14, stk. 2, sørger Sydslesvigudvalget for, at de ydede tilskud sikres ved pant efter den i Forbundsreplikken Tyskland gældende lovgivning.
Det følger af den foreslåede § 14, stk. 2, 1. pkt., at tilskud efter stk. 1 sikres ved pant efter den gældende lovgivning i Forbundsrepublikken Tyskland.
Bestemmelsen skal ses i sammenhæng med den under nr. 2 foreslåede affattelse af § 14, stk. 4.
 Der henvises til de almindelige bemærkninger afsnit 3.1.8.2. om pantsikrede tilskud til bygge- og anlægsprojekter og køb af fast ejendom i Sydslesvig.
Til nr. 2 Det følger af den foreslåede § 14, stk. 4, at Udbetaling Danmark varetager administrationen af de pantsikrede krav efter § 14, stk. 1 og 2.
 Den foreslåede bestemmelse i § 14, stk. 4, betyder, at ordningen med pantsikrede tilskud til det danske mindretal i Sydslesvigs foreninger, organisationer m.v. fremover administreres af Udbetaling Danmark.
 Det vil bl.a. være opgaver vedrørende forvaltningen af gældsbreve, herunder det tinglysningsmæssige arbejde og diverse regnskabsmæssige opgaver i forhold til statsregnskabets poster om lånene.
 Alle afgørelser vedrørende de pantsikrede krav ligger fortsat entydigt hos Sydslesvigudvalget, så Udbetaling Danmarks opgave er af rent teknisk administrativ karakter.
 Der henvises til de almindelige bemærkninger, afsnit 3.1.13. om klageregler efter overflytning af opgaver til Udbetaling Danmark.
 Der henvises til de almindelige bemærkninger, afsnit 3.1.8.2. om pantsikrede tilskud til bygge- og anlægsprojekter og køb af fast ejendom i Sydslesvig.
Skatteministeriet Til § 39 (Lov om statsgaranterede studielån) Til nr. 1 Efter § 1, stk. 1, i lov om statsgaranterede studielån administrerer restanceinddrivelsesmyndigheden, det vil sige SKAT, statens garantiforpligtelse for statsgaranterede studielån.
I medfør af § 1 a, stk. 1, 1. pkt., kan et statsgaranteret studielån efter anmodning overføres til Statens Administration, og skatteministeren kan i medfør af § 1 a, stk. 2, fastsætte regler for administrationen af studielån, der overføres til Statens Administration, samt regler om rente, rykkergebyr og ekspeditionsgebyrer, klageadgang og klagefrist.
Studielån, der indfries efter § 3, administreres af SKAT, der søger kravene inddrevet hos låntagerne, jf. lovens § 4, stk. 1, 1. pkt.
Ifølge § 4, stk. 1, 2. pkt., gælder det samme for studielån, der er overført til Statens Administration efter § 1 a, men som opsiges på grund af misligholdelse.
 Efter § 8, stk. 1, kan afgørelser, som SKAT kan træffe efter § 2, efter skatteministerens bestemmelse helt eller delvis henlægges til pengeinstitutterne og Statens Administration.
 Efter § 8, stk. 2, kan pengeinstitutternes afgørelser indbringes for Statens Administration, hvis afgørelse ikke kan indbringes for anden administrativ myndighed.
 Statens Administration har derfor i dag en række administrative opgaver efter lov om statsgaranterede studielån.
 Skatteministeren har i bekendtgørelse nr. 1592 af 13. december 2007 om administration af statsgaranterede studielån, der overføres til Økonomistyrelsen, fastsat nærmere regler om administrationen.
Ved § 12 i lov nr. 649 af 12. juni 2013 blev § 8 a i lov om statsgaranterede studielån om Landsskatterettens behandling af klager ændret, idet Økonomistyrelsen blev ændret til Statens Administration som følge af denne myndigheds overtagelse af opgaven.
Ved en fejl blev der ikke samtidig ændret i de øvrige bestemmelser i lov om statsgaranterede studielån med en omtale af Økonomistyrelsen.
I dag omtales derfor både Økonomistyrelsen og Statens Administration i lov om statsgaranterede studielån.
Som følge af den foreslåede overførsel af opgaven fra Statens Administration til Udbetaling Danmark skal henvisningerne til Økonomistyrelsen og Statens Administration overalt i lov om statsgaranterede studielån ændres, så de i stedet gælder Udbetaling Danmark.
 Nr. 1 indeholder derfor de nødvendige konsekvensændringer i § 1 a, stk. 1, 1. pkt., og stk. 2, § 4, stk. 1, 2. pkt., og § 8, stk. 1 og 2, i lov om statsgaranterede studielån som følge af overførslen af Statens Administrations opgaver til Udbetaling Danmark, idet Økonomistyrelsen ændres til Udbetaling Danmark.
 Der henvises til de almindelige bemærkninger, afsnit 3.1.9. om områder under Skatteministeriets ressort.
Til nr. 2 Efter § 4, stk. 2, 1. pkt., i lov om statsgaranterede studielån fastsætter skatteministeren renten for indfriede statsgaranterede studielån.
Renten fastsættes ifølge 2. pkt. for et halvt år ad gangen som Statens Administrations gennemsnitlige rente for de i § 1 a anførte studielån i det forudgående halvår med et tillæg på 1 procentpoint.
 Nr. 2 indeholder den nødvendige konsekvensændring i § 4, stk. 2, 2. pkt., i lov om statsgaranterede studielån, idet Økonomistyrelsens ændres til Udbetaling Danmarks som følge af den foreslåede overførsel af opgaver fra Statens Administration til Udbetaling Danmark og den i bemærkningerne til lovforslagets § 39, nr. 1, omtalte manglende konsekvensændring, da Statens Administration overtog Økonomistyrelsens opgaver på området.
 Der henvises til de almindelige bemærkninger, afsnit 3.1.9. om områder under Skatteministeriets ressort.
Til nr. 3 Klager over Statens Administrations afgørelser efter lov om statsgaranterede studielån afgøres ifølge § 8 a, stk. 1, 1. pkt., i lov om statsgaranterede studielån af Landsskatteretten, medmindre andet følger af regler udstedt i medfør af skatteforvaltningslovens § 35 b, stk. 3.
 Nr. 3 indeholder den nødvendige konsekvensændring i § 8 a, stk. 1, 1. pkt., i lov om statsgaranterede studielån, idet Statens Administrations ændres til Udbetaling Danmarks som følge af den foreslåede overførsel af opgaver fra Statens Administration til Udbetaling Danmark.
 Der henvises til de almindelige bemærkninger, afsnit 3.1.9. om områder under Skatteministeriets ressort.
Sundheds- og Ældreministeriet Til § 40 (Lov om ændring af lov om apoteksvirksomhed og lov om tinglysning) Til nr. 1 Med lov nr. 580 af 4. maj 2015 om ændring af lov om apoteksvirksomhed og lov om tinglysning (Friere adgang til oprettelse m.v. af apoteksfilialer, veterinærafdelinger og apoteksudsalg, ændret procedure for Sundhedsstyrelsens meddelelse af apotekerbevilling og bidrag ved ansættelse af sygehusapotekere, ophævelse af apotekeres adgang til statsgaranti ved lånoptagelse m.v.) blev den tidligere adgang for apotekere til at ansøge Sundhedsstyrelsen (nu Lægemiddelstyrelsen) om garanti for lån ydet til overtagelse og etablering samt til flytning og ombygning af apotek m.v., herunder inventaranskaffelser som for eksempel robot, ophævet.
I lovens § 3, stk. 3, er det dog videre fastsat, at for garanti for lån ydet til apotekere inden lovens ikrafttræden til overtagelse og etablering samt til flytning og ombygning af apotek m.v. finder de hidtil gældende regler og vilkår fortsat anvendelse.
Ordningen er hidtil blevet administreret af Statens Administration efter vilkårene i Administrationsaftale mellem Sundhedsstyrelsen og Statens Administration, juni 2012, jf. bekendtgørelse nr. 799 af 12. september 2001 om vilkår for statsgaranti for lån til apotekere og Lægemiddelstyrelsens vejledning om ansøgning  statsgaranti til apotekere.
Bekendtgørelsen ophæves med virkning fra 1. juli 2016, jf. § 2 i bekendtgørelse nr. 923 af 21. juli 2015 om ophævelse af bekendtgørelse om vilkår for statsgaranti for lån til apotekere.
 Med nærværende lovforslag foreslås det at supplere bestemmelsen om, at hidtil gældende regler og vilkår for allerede ydede garantier for pengeinstitutters lån til apotekere til overtagelse og etablering samt til flytning og ombygning af apotek, apoteksfilial og apoteksudsalg forbliver i kraft, så det supplerende fremgår, at administrationen heraf fremover vil overgå til Udbetaling Danmark.
Ændringen foreslås gennemført i ændringsloven, idet ændringsloven, som trådte i kraft den 1. juli 2015, har ophævet apotekerlovens § 71, der tidligere hjemlede adgangen til at meddele statsgaranteret lån til apotekere.
Da der er tale om en garantiordning, der er ophævet i den forstand, at der ikke længere er adgang til optagelse af nye statsgaranterede lån efter apotekerloven, er ordningen ikke længere aktiv.
Derfor foreslås det, at hele administrationen af allerede udstedte garantier efter ordningen overgår til Udbetaling Danmark.
Lægemiddelstyrelsen har registreret udstedte tilsagn om stillelse af statsgaranti, mens Udbetaling Danmark blandt andet har til opgave løbende at påse, at betingelserne for garantien er opfyldt, herunder at regnskabsoplysningerne vedrørende garantien er korrekte.
Parterne udveksler de til brug herfor nødvendige oplysninger for administrationen.
Apotekere omfattet af ordningen sender således årligt deres regnskab samt opgørelse af værdidepoter til Udbetaling Danmark, som gennemser dette materiale.
Herunder sender apotekerne oplysninger om ændringer vedrørende garantien og sikkerheden herfor, for eksempel oplysninger om henstand, rykning, relaksation, genlysning af skadesløsbreve, gældsovertagelse, skift af pengeinstitut og debitorskifte.
Som led i administrationen vil der fortsat skulle ske regnskabsmæssige registreringer til brug for statsregnskabet.
Ved årsafslutning indberetter Udbetaling Danmark summen af de udestående garantier til statsregnskabet (§ 16.45.03) med kopi til Lægemiddelstyrelsen.
 Administrationsopgaverne består, så længe der er bestående statsgarantier for apotekeres lån efter ordningen, og disse lån ikke er fuldt indfriet på de til enhver tid gældende vilkår for afvikling af lånet.
 Som konsekvens heraf vil den nævnte vejledning fra Lægemiddelstyrelsen og den gældende administrationsaftale mellem Sundhedsstyrelsen (nu Lægemiddelstyrelsen) og Statens Administration om administrationen af statsgaranti for pengeinstitutters lån til danske apotekere til overtagelse og etablering samt flytning og ombygning af apotek, apoteksfilial eller apoteksudsalg blive ophævet.
 Vilkår i de eksisterende aftaler mellem Lægemiddelstyrelsen og de konkrete apotekere om garanti for lån berøres ikke af overførslen.
Til nr. 2 Som nævnt under nr. 1 ophævede lov nr. 580 af 4. maj 2015 om ændring af lov om apoteksvirksomhed og lov om tinglysning (Friere adgang til oprettelse m.v. af apoteksfilialer, veterinærafdelinger og apoteksudsalg, ændret procedure for Sundhedsstyrelsens meddelelse af apotekerbevilling og bidrag ved ansættelse af sygehusapotekere, ophævelse af apotekeres adgang til statsgaranti ved lånoptagelse m.v.) den tidligere adgang for apotekere til at ansøge Sundhedsstyrelsen (nu Lægemiddelstyrelsen) om garanti for lån ydet til overtagelse og etablering samt til flytning og ombygning af apotek m.v., herunder inventaranskaffelser som for eksempel robot.
For apotekere omfattet af overgangsreglerne i lovens § 3, stk. 4, er det fastsat, at de hidtil gældende regler og vilkår fortsat finder anvendelse.
Ordningen er hidtil blevet administreret af Statens Administration efter vilkårene i Administrations aftale mellem Sundhedsstyrelsen og Statens Administration, juni 2012, jf. bekendtgørelse nr. 799 af 12. september 2001 om vilkår for statsgaranti for lån til apotekere og Lægemiddelstyrelsens vejledning om ansøgning  statsgaranti til apotekere.
Bekendtgørelsen ophæves med virkning fra 1. juli 2016, jf. § 2 i bekendtgørelse nr. 923 af 21. juli 2015 om ophævelse af bekendtgørelse om vilkår for statsgaranti for lån til apotekere.
 Med nærværende lovforslag foreslås det at supplere bestemmelsen om, at hidtil gældende regler og vilkår for allerede ydede garantier for pengeinstitutters lån til apotekere til overtagelse og etablering samt til flytning og ombygning af apotek, apoteksfilial og apoteksudsalg forbliver i kraft, så det supplerende fremgår, at administrationen heraf fremover vil overgå til Udbetaling Danmark.
Da der  på tilsvarende vis som beskrevet under nr. 1  er tale om en garantiordning, der er ophævet i den forstand, at der ikke længere er adgang til optagelse af nye statsgaranterede lån efter apotekerloven, er ordningen ikke længere aktiv.
Derfor foreslås det også for nr. 2, at hele administrationen af allerede udstedte garantier efter ordningen overgår til Udbetaling Danmark.
Lægemiddelstyrelsen har registreret udstedte tilsagn om stillelse af statsgaranti, mens Udbetaling Danmark blandt andet har til opgave løbende at påse, at betingelserne for garantien er opfyldt, herunder at regnskabsoplysningerne vedrørende garantien er korrekte.
Parterne udveksler de til brug herfor nødvendige oplysninger for administrationen.
Apotekere omfattet af ordningen sender således årligt deres regnskab samt opgørelse af værdidepoter til Udbetaling Danmark, som gennemser dette materiale.
Herunder sender apotekerne oplysninger om ændringer vedrørende garantien og sikkerheden herfor, for eksempel oplysninger om henstand, rykning, relaksation, genlysning af skadesløsbreve, gældsovertagelse, skift af pengeinstitut og debitorskifte.
Som led i administrationen vil der fortsat skulle ske regnskabsmæssige registreringer til brug for statsregnskabet.
Ved årsafslutning indberetter Udbetaling Danmark summen af de udestående garantier til statsregnskabet (§ 16.45.03) med kopi til Lægemiddelstyrelsen.
 Administrationsopgaverne består, så længe der er bestående statsgarantier for apotekeres lån efter ordningen, og disse lån ikke er fuldt indfriet på de til enhver tid gældende vilkår for afvikling af lånet.
Som konsekvens heraf vil den nævnte vejledning fra Lægemiddelstyrelsen og den gældende administrationsaftale mellem Sundhedsstyrelsen (nu Lægemiddelstyrelsen) og Statens Administration om administrationen af statsgaranti for pengeinstitutters lån til danske apotekere til overtagelse og etablering samt flytning og ombygning af apotek, apoteksfilial eller apoteksudsalg blive ophævet.
Vilkår i de eksisterende aftaler mellem Lægemiddelstyrelsen og de konkrete apotekere om garanti for lån berøres ikke af overførslen.
Uddannelses- og Forskningsministeriet Til § 41 (SU-loven) Til nr. 1 Det følger af SU-lovens § 38, at finansministeren kan fastsætte regler om betaling af gebyrer i forbindelse med opkrævning og tilbagebetaling af stats- og studielån og for meget udbetalt uddannelsesstøtte, der er tildelt efter den gældende SU-lov eller efter tidligere gældende regler.
Gebyrerne er fastsat i § 2 i bekendtgørelse nr. 974 af 26. juli 2013 om gebyrer for ekspedition af Statens Administrations finansforvaltningsopgaver.
 Det forudsættes, at Uddannelses- og Forskningsministeriet overtager ansvaret for styringen af de økonomiske rammer for Udbetaling Danmarks administration af tilbagebetaling af studielån, slutlån og statslån og for meget modtaget SU, jf. de almindelige bemærkninger, afsnit 3.1.11.1. om lov om statens uddannelsesstøtte.
På den baggrund foreslås det, at ændre SU-lovens § 38, så uddannelses- og forskningsministeren bemyndiges til at fastsætte regler om gebyr vedrørende studie- og statslån og krav om tilbagebetaling af for meget modtaget SU.
Gebyrerne vil på baggrund af indstilling fra Udbetaling Danmarks bestyrelse blive fastsat i overensstemmelse med de regler, der i øvrigt gælder for fastsættelse af gebyrer i staten.
 Der henvises i øvrigt til de almindelige bemærkninger, afsnit 3.2.5. om tilsyn med bestyrelsen for Udbetaling Danmark.
Til nr. 2 SU-lovens § 39 omhandler indsamling og videregivelse af oplysninger om støttemodtagere og låntagere i forbindelse med tildeling og tilbagebetaling af statens uddannelsesstøtte (SU).
Det følger af § 39, stk. 6, i SU-loven, at Styrelsen for Videregående Uddannelser kan indhente oplysninger fra Statens Administration om stats- og studielån under tilbagebetaling eller inddrivelse, når oplysningerne er nødvendige for at følge ordningen.
Oplysningerne anvendes i forbindelse med dels Styrelsen for Videregående Uddannelsers statistiske publikationer m.v., dels ministerbetjening, herunder i det lovforberedende arbejde.
Det foreslås, at SU-lovens § 39, stk. 6, ophæves.
Bestemmelsens indhold omfattes i stedet af § 29 i lov om Udbetaling Danmark, som foreslået affattet under § 1, nr. 31.
Til nr. 3 Efter SU-lovens § 39 stk. 11, kan uddannelses- og forskningsministeren fastsætte regler om adgangen til at indhente oplysninger efter SU-lovens § 39, stk. 1-6. Forslaget, hvormed "stk. 1-6" ændres til "stk. 1-5", er en konsekvens af forslagets § 38, nr. 2.
 Herefter foreslås SU-lovens § 39, stk. 6, hvorefter Styrelsen for Videregående Uddannelser kan indhente oplysninger fra Statens Administration om stats- og studielån under tilbagebetaling eller inddrivelse, når oplysningerne er nødvendige for at følge ordningen, ophævet.
Til nr. 4 Det følger af SU-lovens § 40, 1. pkt., at Statens Administration kan indhente oplysninger, herunder oplysninger om indkomst- og formueforhold, om låntagere i det omfang, oplysningerne er nødvendige for, at Statens Administration kan administrere krav efter SU-lovens § 36. Det fremgår endvidere af SU-lovens § 40, 2. og 3. pkt., at Statens Administration kan få terminaladgang til disse oplysninger via eIndkomstregisteret, jf. lov om et indkomstregister, og at oplysningerne efter anmodning fra Statens Administration skal overføres i elektronisk form.
SU-lovens § 36 omhandler gæld, der er opsagt til skadesløs betaling, fordi låntager ikke har overholdt studielånets, slutlånets eller statslånets vilkår, herunder ikke betaler forfaldne ydelser.
Det fremgår af SU-lovens § 36, stk. 2, at denne misligholdte gæld administreres af restanceinddrivelsesmyndigheden.
Statens Administration har dog, blandt andet i forbindelse med, at gæld efter SU-lovens § 36 tilbageføres til Statens Administration fra restanceinddrivelsesmyndigheden, behov for at indhente oplysninger om låntagers indkomst- og formueforhold.
Med den foreslåede ændring af SU-lovens § 40 ændres ordene "Statens Administration" til "Udbetaling Danmark" overalt i bestemmelsen.
Hermed overføres Statens Administrations adgang til at indhente oplysninger om låntager i forbindelse med misligholdt gæld efter SU-lovens § 36 til Udbetaling Danmark.
Herved sikres det, at Udbetaling Danmark har samme hjemmel som Statens Administration til at indhente oplysninger om låntager i forbindelse med misligholdte lån.
Statens Administration træffer efter uddannelses- og forskningsministerens bestemmelse, jf.
SU-lovens § 41, afgørelse om opkrævningen af styrelsens krav om tilbagebetaling af for meget udbetalt støtte, jf.
SU-lovens kapitel 7, og tilbagebetalingen af stats-, studie- og slutlån, jf.
SU-lovens kapitel 8.
 Det fremgår af SU-lovens § 46, stk. 3, at afgørelser truffet af Statens Administration efter SU-lovens § 41 kan indbringes for Ankenævnet for Statens Uddannelsesstøtteordninger efter reglerne i lov om Ankenævnet for Statens Uddannelsesstøtteordninger, jf. lov nr. 269 af 19. marts 2013. Klagen skal indbringes for nævnet inden 4 uger fra det tidspunkt, hvor klager har modtaget afgørelsen fra Statens Administration.
Med den foreslåede ændring af SU-lovens § 46, stk. 3, 1. pkt., ændres ordene "Statens Administration" til "Udbetaling Danmark i bestemmelsen.
Forslaget er en konsekvens af § 41, nr. 5, hvorefter Udbetaling Danmark fremover kan træffe afgørelse om opkrævningen af for meget modtaget SU, jf.
SU-lovens kapitel 7, og tilbagebetaling af studielån, slutlån og statslån, jf.
SU-lovens kapitel 8.
Det foreslås således, at Udbetaling Danmarks afgørelser kan indbringes for Ankenævnet for Statens Uddannelsesstøtte efter samme regler, som i dag gælder for afgørelser truffet af Statens Administration.
Herved sikres det, at låntagere og debitorer får samme klageadgang i forhold til Udbetaling Danmarks afgørelser, som i dag gælder for så vidt angår klage over Statens Administrations afgørelser.
Med lovforslagets § 1, nr. 16, foreslås det, at Ankenævnet for Statens Uddannelsesstøtteordninger skal udarbejde en redegørelse om sagsbehandlingen i Udbetaling Danmark på baggrund af de sager, der indbringes for Ankenævnet for Statens Uddannelsesstøtteordninger.
Redegørelsen udarbejdes som en del af tilsynet med Udbetaling Danmark, jf. § 19 i lov om Udbetaling Danmark.
Til nr. 5 Det følger af SU-lovens § 41, at uddannelses- og forskningsministeren efter aftale med finansministeren kan fastsætte regler om, at Statens Administration varetager administrationen af opkrævningen af Styrelsen for Videregående Uddannelsers krav om tilbagebetaling af for meget modtaget SU, jf. kapitel 7, samt tilbagebetalingen af studielån, herunder udlandsstudielån, slutlån og statslån, jf.
SU-lovens kapitel 8. Det følger endvidere af SU-lovens § 41, at uddannelses- og forskningsministeren kan bestemme, at Statens Administration kan træffe afgørelse om støttemodtagerens tilbagebetaling af SU.
SU-lovens § 41 er udmøntet i SU-bekendtgørelsens kapitel 14 om tilbagebetaling af for meget modtaget SU og kapitel 15 om tilbagebetaling af studielån, slutlån og statslån, hvoraf Statens Administrations beføjelser til at administrere og træffe afgørelse fremgår.
Det foreslås, at SU-lovens § 41 ophæves og erstattes af en bestemmelse, hvorefter det fremgår direkte af stk. 2, at Udbetaling Danmark administrerer opkrævningen af for meget modtaget SU, jf.
SU-lovens kapitel 7, og tilbagebetaling af studielån, slutlån og statslån, jf.
SU-lovens kapitel 8. Efter det foreslåede stk. 2 vil uddannelses- og forskningsministeren endvidere kunne fastsætte regler om Udbetaling Danmarks administration.
Det kan f.eks. være regler om frister for indbetalinger på lån eller regler om, at Udbetaling Danmark kan kræve de oplysninger, der er nødvendige for deres administration.
For så vidt angår sidstnævnte kan der f.eks. være tale om oplysninger fra uddannelsesinstitutioner om, hvorvidt den uddannelsessøgende er under uddannelse, med henblik på, at Udbetaling Danmark kan afgøre forrentnings- og tilbagebetalingstidspunktet for studielån.
Videregivelsen vil skulle ske inden for rammerne af persondataloven.
 Herved sikres det, at det fremgår klart af SU-loven, at Udbetaling Danmark varetager den administration af opkrævningen af for meget modtaget SU og tilbagebetalingen af studielån, slutlån og statslån, som i dag efter uddannelses- og forskningsministerens bestemmelse varetages af Statens Administration.
Til nr. 6 Det følger af SU-lovens § 43 a, stk. 1, at uddannelses- og forskningsministeren kan fastsætte regler om elektronisk kommunikation mellem den uddannelsessøgende eller låntageren og uddannelsesinstitutionen, styrelsen eller efter forhandling med finansministeren og skatteministeren Statens Administration og restanceinddrivelsesmyndigheden.
Uddannelses- og forskningsministeren kan herunder fastsætte regler om anvendelse af digital signatur eller anden sikker personidentifikation bl.a. i forbindelse med ansøgninger om uddannelsesstøtte og ved afgivelse af oplysninger.
 Bemyndigelsen er udmøntet i en række bestemmelser i SU-bekendtgørelsen.
Det fremgåraf SU-bekendtgørelsens § 78, stk. 1, at Statens Administration stiller et elektronisk selvbetjeningssystem til rådighed for tilbagebetaling af studielån, slutlån og statslån og tilbagebetaling af for meget modtaget støtte.
Det fremgår endvidere af SU-bekendtgørelsens § 78, stk. 2, at for at få adgang til selvbetjeningssystemet skal den uddannelsessøgende eller låntager være i besiddelse af den form for digital signatur eller anden sikker personidentifikation, der efter Statens Administrations bestemmelse giver adgang hertil.
Endelig fremgår det af SU-bekendtgørelsens § 78, stk. 3, at Statens Administration sender afgørelser og meddelelser til debitor eller låntagers digitale postkasse i Offentlig Digital Post.
Statens Administration kan endvidere bestemme, at visse afgørelser og meddelelser sendes i papirform, og at visse uddannelsessøgende kan modtage afgørelser og meddelelser i papirform.
Efter SU-bekendtgørelsens § 60, stk. 2, om tilbagebetaling af for meget modtaget støtte skal anmodning om ændring af tilbagebetaling af for meget modtaget uddannelsesstøtte, forespørgsel vedrørende tilbagebetaling og klage ske gennem Statens Administrations selvbetjeningssystem, jf.
SU-bekendtgørelsens § 78. Statens Administration kan dog med hjemmel i SU-bekendtgørelsens § 60, stk. 3, bestemme, i hvilke tilfælde de ovennævnte henvendelser kan indgives i anden form, herunder i papirform.
 Tilsvarende regler er fastsat i SU-bekendtgørelsens § 63, stk. 2 og 3, for så vidt angår forespørgsler m.v. om tilbagebetaling af studielån, slutlån eller statslån.
 Som konsekvens af, at Udbetaling Danmark tillægges de beføjelser, der i dag er tillagt Statens Administration, for så vidt angår tilbagebetaling af studielån, slutlån og statslån, foreslås det med § 41, nr. 6, at ændre SU-lovens § 43 a, stk. 1, så uddannelses- og forskningsministeren bemyndiges til at fastsætte regler om elektronisk kommunikation mellem den uddannelsessøgende eller låntageren og Udbetaling Danmark i stedet for Statens Administration, og at disse regler fastsættes efter forhandling med andre ressortministre.
 Det er herefter hensigten at ændre SU-bekendtgørelsens regler om obligatorisk digital selvbetjening m.v., jf. § 60, stk. 2 og 3, § 63, stk. 2 og 3, og § 78, stk. 1-3, så Udbetaling Danmark tillægges de beføjelser, der i dag er tillagt Statens Administration.
Til nr. 7 Det følger af SU-lovens § 46, stk. 4, at afgørelser truffet af Styrelsen for Videregående Uddannelser og af Statens Administration efter SU-loven eller SU-bekendtgørelsen ikke kan påklages til uddannelses- og forskningsministeren.
 Som en konsekvens af § 41, nr. 4, hvorefter det foreslås, at Udbetaling Danmarks afgørelse vedrørende SU kan indbringes for Ankenævnet for Statens Uddannelsesstøtteordninger, foreslås det at ændre SU-lovens § 46, stk. 6, så det alene fremgår, at Styrelsen for Videregående Uddannelsers afgørelser efter SU-loven og SU-bekendtgørelsen ikke kan påklages til uddannelses- og forskningsministeren.
 Der henvises til de almindelige bemærkninger, afsnit 3.1.13. om klageregler efter overflytning af opgaver til Udbetaling Danmark.
Til nr. 8 Det følger af SU-lovens § 46 h, stk. 3, at den uddannelsessøgende i forbindelse med ansøgning om udlandsstipendium og ved henvendelse i øvrigt i en sag til Styrelsen for Videregående Uddannelser eller til Statens Administration skal oplyse navn, adresse og personnummer.
Med den foreslåede ændring af SU-lovens § 46 h, stk. 3, ændres ordene Statens Administration til Udbetaling Danmark i bestemmelsen.
Herved forpligtes den uddannelsessøgende til at oplyse navn, adresse og personnummer i forbindelse med henvendelse til Udbetaling Danmark om tilbagebetaling af udlandsstudielån eller for meget modtaget udlandsstipendium.
Forslaget er en konsekvens af, at Udbetaling Danmark tillægges de beføjelser, der i dag er tillagt Statens Administration, for så vidt angår udlandsstipendium og udlandsstudielån.
 Der henvises til de almindelige bemærkninger, afsnit 3.1.11.1. om lov om statens uddannelsesstøtte (SU).
Til § 42 (Lov om statens voksenuddannelsesstøtte) Til nr. 1 Det følger af SVU-lovens § 16, stk. 3, at vedkommende minister kan fastsætte regler om tilbagebetalingen af SVU og deltagerbetaling, der er krævet tilbage efter SVU-lovens § 16, stk. 3. Det kan herunder fastsættes, at en afdragsordning bortfalder, hvis den uddannelsessøgende trods påkrav ikke betaler en ydelse.
Vedkommende minister, jf. § 1, kan efter forhandling med finansministeren fastsætte regler om, at administration af krav om tilbagebetaling varetages af Statens Administration, og om at Statens Administration kan træffe afgørelse om tilbagebetaling af SVU.
Med den foreslåede ændring, der ophæver § 16, stk. 2, 3. pkt., bortfalder muligheden for at fastsætte regler om, at krav om tilbagebetaling af SVU administreres af Statens Administration, og at Statens Administration træffer afgørelse om tilbagebetaling af SVU.
Bestemmelsen blev indført ved lov nr. 275 af 25. marts 2015, der trådte i kraft den 1. april 2015.
 Den foreslåede ændring er en konsekvens af lovforslagets § 42, nr. 2, hvor det foreslås, at administration af krav om tilbagebetaling af SVU fremover skal varetages af Udbetaling Danmark.
 Der henvises til de almindelige bemærkninger afsnit 3.1.11.2. om lov om statens voksenuddannelsesstøtte (SVU).
Til nr. 2 Det følger af SVU-lovens § 16, stk. 1, at den uddannelsessøgende skal betale SVU samt tilskud til deltagerbetaling tilbage, hvis betingelserne for SVU ikke er opfyldt, og den uddannelsessøgende vidste eller burde vide dette.
Ministeren for børn, undervisning og ligestilling eller uddannelses- og forskningsministeren kan efter forhandling med finansministeren fastsætte regler om, at administration af krav om tilbagebetaling varetages af Statens Administration og om, at Statens Administration kan træffe afgørelse om tilbagebetaling af SVU, jf.
SVU-lovens § 16, stk. 2. Reglerne er udmøntet i kapitel 9 i bekendtgørelse nr. 286 af 26. marts 2015 om statens voksenuddannelsesstøtte.
Med forslaget i § 42, nr. 2, der indsætter et nyt stk. 2 i SVU-lovens § 16, foreslås det, at Udbetaling Danmark fremover skal træffe afgørelse om og varetage administrationen af opkrævningen af Styrelsen for Videregående Uddannelsers krav om tilbagebetaling af SVU.
Styrelsen for Videregående Uddannelser vil som hidtil rejse krav om tilbagebetaling af for meget udbetalt støtte.
De rejste krav om tilbagebetaling vil herefter blive oversendt til Udbetaling Danmark med henblik på opkrævning.
Til nr. 3 Med forslaget indsættes som nyt stk. 5 i SVU-lovens § 16 en bemyndigelse til uddannelses- og forskningsministeren til at fastsætte regler om Udbetaling Danmarks administration.
Det kan f.eks. være regler om frister for indbetalinger på krav om tilbagebetaling af for meget modtaget SVU eller om, at Udbetaling Danmark kan kræve de oplysninger, der er nødvendige for deres administration.
Til nr. 4 Det følger af SVU-lovens § 20, stk. 1, at ministeren for børn, undervisning og ligestilling, uddannelses- og forskningsministeren, Styrelsen for Videregående Uddannelser, Statens Administration eller anden statslig myndighed efter bemyndigelse hos told- og skatteforvaltningen, andre offentlige myndigheder og private institutioner kan indhente de oplysninger om den uddannelsessøgende, der er nødvendige for tildeling af, tilbagebetaling af og kontrol med SVU.
Det følger endvidere af SVU-lovens § 20, stk. 2, at undervisningsministeren (nu ministeren for børn, undervisning og ligestilling), uddannelses- og forskningsministeren, Styrelsen for Videregående Uddannelser, Statens Administration eller anden statslig myndighed efter bemyndigelse kan videregive de oplysninger om den uddannelsessøgende til uddannelsesinstitutionerne, der er nødvendige i forbindelse med uddannelsesinstitutionernes opgavevaretagelse efter SVU-loven.
Det følger af SVU-lovens § 22, stk. 3, 1. pkt., at afgørelser truffet af ministeren for børn, undervisning og ligestilling, uddannelses- og forskningsministeren, Styrelsen for Videregående Uddannelser, Statens Administration eller anden statslig myndighed efter bemyndigelse om beregning, tildeling, udbetaling og tilbagebetaling af SVU af den, som afgørelsen vedrører, kan indbringes for Ankenævnet for Statens Uddannelsesstøtteordninger efter reglerne i lov om Ankenævnet for Statens Uddannelsesstøtteordninger.
Klagen skal indbringes inden 4 uger efter, at klageren har fået meddelelse om afgørelsen.
Det følger af SVU-lovens § 22 a, 1. pkt., at vedkommende minister kan fastsætte regler om digital kommunikation mellem den uddannelsessøgende eller arbejdsgiveren og uddannelsesstedet, Statens Administration, Ministeriet for Børn, Undervisning og Ligestilling, Uddannelses- og Forskningsministeriet, Styrelsen for Videregående Uddannelser eller anden statslig myndighed efter bemyndigelse.
Ministeren kan herunder fastsætte regler om, at digital signatur eller anden sikker personidentifikation skal anvendes.
Reglen er ikke udmøntet.
 De foreslåede ændringer i SVU-lovens § 20, stk. 1 og 2, § 22, stk. 3, og § 22 a, 1. pkt., hvor "Statens Administration" ændres til "Udbetaling Danmark" er en konsekvens af § 42, nr. 2, om Udbetaling Danmarks administration af krav om tilbagebetaling af SVU.
 Med de foreslåede ændringer i SVU-lovens § 20, stk. 1 og 2, bemyndiges Udbetaling Danmark til at indhente og videregive de oplysninger om de uddannelsessøgende, der er nødvendige for tilbagebetaling af SVU.
 Det følger af den foreslåede ændring af SVU-lovens § 22, stk. 3, at afgørelser truffet af Udbetaling Danmark fremover kan indbringes for Ankenævnet for Statens Uddannelsesstøtteordninger på samme måde, som Statens Administrations afgørelser i dag kan indbringes for nævnet.
 Der henvises til de almindelige bemærkninger, afsnit 3.1.13. om klageregler efter overflytning af opgaver til Udbetaling Danmark.
Med den foreslående ændring af SVU-lovens § 22 a, 1. pkt., bemyndiges uddannelses- og forskningsministeren til at fastætte regler om digital kommunikation mellem uddannelsessøgende eller arbejdsgiveren og Udbetaling Danmark.
Bemyndigelsen erstatter den tilsvarende bemyndigelse, for så vidt angår regler om digital kommunikation i forhold til Statens Administration, som ikke er udnyttet.
 Der henvises til de almindelige bemærkningers, afsnit 3.1.11.2. om lov om statens voksenuddannelsesstøtte.
Til § 43 (Lov om uddannelsesopsparing) Til nr. 1 Lov om uddannelsesopsparing, som trådte i kraft den 1. januar 1987, har til formål at fremme opsparingen og nedbringe gældsætningen.
Med loven indførtes en ordning, hvorefter staten præmierede opsparing ved at give adgang til at oprette en uddannelseskonto i et pengeinstitut med det formål at tilvejebringe midler til uddannelse (uddannelseskonto). Det blev forudsat, at pengeinstitutterne kontrollerede, at uddannelsesformålet m.v. var opfyldt, og at de administrative omkostninger ville blive begrænsede for det offentlige.
I 1993 blev loven ændret, da der ikke længere var behov for, at staten præmierede for opsparing til uddannelsesformål, jf. lov nr. 512 af 30. juni 1993 om ændring af lov om uddannelsesopsparing (Afskaffelse af fremtidig oprettelse og præmiering). Lovændringen tilsigtede at fremskynde afviklingen uddannelsesopsparingsordningen.
Det fremgår af lovens § 13, at opsparingsordningen administreres af Kongeriget Danmarks Hypotekbank og Finansforvaltning (Hypotekbanken), hvis afgørelser ikke kan indbringes for højere administrativ myndighed.
Undervisningsministeren kan fastsætte nærmere regler om administrationen.
 Statens Administration administrerer opsparingsordningen fra den nu nedlagte Hypotekbank, herunder hvorledes præmieudbetaling skal ske, foretager afstemning af de årlige præmieudbetalinger og afgør tvivlsspørgsmål om ordningen.
Som led i regeringens beslutning om at flytte statslige arbejdspladser, jf. afsnit 1 og 2, forslås det at overflytte administrationen af uddannelsesopsparingsordningen fra Statens Administrations Finansservicecenter i Statens Administration til Udbetaling Danmark.
Som konsekvens heraf foreslås det at ændre § 13 i lov om uddannelsesopsparing, så det fremgår, at Udbetaling Danmark varetager de opgaver, der i dag er tillagt Statens Administration efter nedlæggelsen af Hypotekbanken.
Udbetaling Danmarks afgørelser efter lov om uddannelsesopsparing vil - lige som det i dag gælder for Statens Administrations afgørelser - ikke kunne indbringes for en højere administrativ myndighed.
Der henvises til de almindelige bemærkninger, afsnit 3.1.13. om klageregler efter overflytning af opgaver til Udbetaling Danmark.
 Der henvises i øvrigt til de almindelige bemærkninger, afsnit 3.1.11.3. om lov om uddannelsesopsparing.
Udlændinge-, Integrations- og Boligministeriet Til § 44 (Lov om almene boliger m.v.) Til nr. 1 I henhold til en række bestemmelser i lov om almene boliger m.v. varetager Statens Administration en række forskelligartede opgaver i tilknytning til den generelle kasse- og regnskabsmæssige forvaltning.
Efter almenboliglovens § 2 kan kommunalbestyrelsen godkende, at selvejende ungdomsboliginstitutioner, selvejende ældreboliginstitutioner og selvejende institutioner med lette kollektivboliger kan omdannes til en selvejende almen ungdomsboliginstitution, en almen boligorganisation eller til en almen afdeling.
Omdannelse skal indberettes til Statens Administrationen, som herefter meddeler, at meddelte tilsagn om offentlig støtte overføres uændret, jf. § 2, stk. 6.
 Det foreslås, at indberetning skal ske til Udbetaling Danmark, som også meddeler støttens videreførelse.
Efter almenboliglovens § 28, stk. 3, skal kommunalbestyrelsen indberette afhændelse og væsentlig forandring, herunder nedlæggelse af almene boliger, hvori indestår statslån, statsgaranterede lån eller hvortil der ydes driftsstøtte til Statens Administration.
Statens Administration afgør herefter, jf. § 28, stk. 4, om forudsætninger for støtten er ændret, således at den helt eller delvis skal bortfalde for fremtiden, hvorvidt belåning kan forblive indestående, samt hvorvidt og i hvilket omfang et nettoprovenu skal indbetales som ekstraordinært afdrag på statslån, statsgaranterede lån eller foranstående lån.
 Det foreslås, at indberetning skal ske til Udbetaling Danmark, som også træffer den nævnte afgørelse.
 Med henblik på den mest hensigtsmæssige koordination af lån med rentesikring har Landsbyggefonden efter aftale med Statens Administration, jf. almenboliglovens § 82, stk. 4, overtaget administrationen af lånene, når et eller flere lån er udamortiseret.
 Det foreslås, at Landsbyggefonden fortsat varetager denne del af administrationen af rentesikringslånene efter aftale med Udbetaling Danmark.
Ved omprioritering efter lovens § 96 a kan der opstå den situation, at ydelserne på det nye lån i perioder vil kunne være mindre end beboernes betaling.
Forskellen skal indbetales til Statens Administration.
 Det foreslås, at indbetaling skal ske til Udbetaling Danmark.
I forbindelse med visse typer salg af almene boliger kan der opstår et overskud, som skal anvendes til betaling af den offentlige støtte til nye boliger.
Den statslige andel heraf skal efter lovens § 96 i indbetales til Statens Administration.
 Det foreslås, at indbetaling skal ske til Udbetaling Danmark.
Der kan efter lovens § 100 ydes løbende statsstøtte til lån til renovering af ungdomsboliger opført efter den tidligere lovgivning.
Anvendes rentetilpasningslån, kan der opstå den situation, at ydelserne på lånet i perioder vil kunne være mindre end beboernes betaling.
Forskellen skal efter lovens § 100, stk. 4, indbetales til Statens Administration.
 Det foreslås, at indbetaling skal ske til Udbetaling Danmark.
Der kan efter lovens § 135 ydes et ungdomsboligbidrag til nybyggede almene ungdomsboliger.
Bidraget udgør et fastbeløb pr. m2. Efter § 137, stk. 1, beregner, udbetaler og kontrollerer Statens Administration bidraget og opkræver, jf. § 137, stk. 2, den kommunale andel.
 Det foreslås, at Udbetaling Danmark overtager disse funktioner vedrørende ungdomsboligbidraget.
Efter lovens § 160 k varetages administrationen af støtte til private andelsboligforeninger af Statens Administration.
Der kan ikke længere ydes ny støtte, men den eksisterende støtte i form af rentesikring, rentebidrag eller ydelsesstøtte vil skulle forvaltes i endnu en årrække.
Der kan desuden også fremover blive tale om, at der skal træffes afgørelse om tilbagebetaling af den ydede støtte eller om ophør af løbende støtte.
 Det følger af den foreslåede ændring af bestemmelsen i almenboliglovens § 160 k, stk. 1, at ordningen vedrørende støtte til private andelsboliger fremover skal administreres af Udbetaling Danmark.
 Efter lovens § 173, stk. 1, udføres den kasse- og regnskabsmæssige forvaltning af offentlig støtte og statslige garantier efter loven af Statens Administration.
 Det foreslås, at Udbetaling Danmark overtager disse funktioner fremover.
 Efter lovens § 174 kan Statens Administration, i det omfang kommunalbestyrelsen eller regionsrådet yder en del af den offentlige støtte, foretage en samlet udbetaling af støtten til det långivende kreditinstitut og efterfølgende opkræve andelen af den offentlige støtte hos kommunen eller regionen.
 Det foreslås, at Udbetaling Danmark kan fortsætte denne praksis.
I forbindelse med konvertering af fastforrentede lån til rentetilpasningslån kan der opstå den situation, at ydelserne på lånet i perioder vil kunne være mindre end beboernes betaling.
Forskellen skal efter lovens § 179, stk. 6, indbetales til Statens Administration.
 Det foreslås, at indbetaling skal ske til Udbetaling Danmark.
 De ovenstående ændringer er en følge af regeringens beslutning om at flytte statslige arbejdspladser, jf. afsnit 1 og 2 i de almindelige bemærkninger.
Til nr. 3 Efter lovens § 173, stk. 2, udfører Statens Administration  når støtten er bevilget og berigtiget  den efterfølgende administration af lån, tilskud og garantier.
Det gælder også sager efter den tidligere byggestøtte- og kollegiestøttelovgivning, tidligere love om boligbyggeri og den tidligere lov om boliger for ældre og personer med handicap.
Det foreslås, at Udbetaling Danmark overtager disse funktioner.
Det foreslås endvidere, at den tidligere lovgivning præciseres, således at det fremgår, at Udbetaling Danmark også administrerer sager efter den tidligere lovgivning vedrørende midlertidig støtte til almennyttigt byggeri og omprioritering af almennyttige boliger.
Der henvises til de almindelige bemærkningers afsnit 3.1.12. om områder under Udlændinge-, Integrations- og Boligministeriets ressort for angivelse af de love og ordninger, som Udbetaling Danmarks administration vil omfatte.
Som konsekvens af overdragelsen til Udbetaling Danmark vil der blive konsekvensrettet i en række bekendtgørelser.
 I forlængelse af, at hjemlen vedrørende Udbetaling Danmarks forvaltning af sager vedrørende det støttede byggeri samles i lov om almene boliger, foreslås det endvidere at ophæve de tilsvarende hjemler i en række endnu gældende love, jf. lovforslagets §§ 44-48.
 Ændringen er en følge af regeringens beslutning om at flytte statslige arbejdspladser, jf. afsnit 1 og 2 i de almindelige bemærkninger.
Til nr. 4 Efter lovens § 175 kan udlændinge-, integrations- og boligministeren helt eller delvis henlægge de beføjelser, som er tillagt ministeren i henhold til denne lov, til Statens Administration.
 Det foreslås, at ministeren fremover kan henlægge de beføjelser, der er tillagt ministeren i henhold til almenboligloven samt i henhold til den lovgivning, der er nævnt i § 173, stk. 2, jf. omtalen heraf oven for under lovforslagets § 44, nr. 3, til Udbetaling Danmark.
 Ændringen er en følge af regeringens beslutning om at flytte statslige arbejdspladser, jf. afsnit 1 og 2 i de almindelige bemærkninger.
Til nr. 5 Efter lovens § 177 kan udlændinge-, integrations- og boligministeren efter forhandling med finansministeren fastsætte nærmere regler for Statens Administrations administration af sager efter § 173.
 Det foreslås, at ministeren fremover direkte kan fastsætte nærmere regler om Udbetaling Danmarks administration af sager efter lovens § 173, idet det er fundet unødvendigt at opretholde kravet om forhandling med finansministeren.
 Ændringen er en følge af regeringens beslutning om at flytte statslige arbejdspladser, jf. afsnit 1 og 2 i de almindelige bemærkninger.
Til nr. 6 I forbindelse med konvertering af lån i almene boliger og i støttede private andelsboliger kan ministeren efter § 179, stk. 12, bemyndige Statens Administration til at forestå konverteringen.
 Det foreslås, at bemyndigelse udgår i de nævnte bestemmelser, idet den er omfattet af den generelle bemyndigelse i lovens § 175, jf. forslagets § 44, nr. 15 og 16.
 Ændringen er en følge af regeringens beslutning om at flytte statslige arbejdspladser, jf. afsnit 1 og 2 i de almindelige bemærkninger.
Til nr. 7 I forbindelse med konvertering af lån i støttede private andelsboliger kan ministeren efter § 179 a, stk. 4, bemyndige Statens Administration til at forestå konverteringen.
 Det foreslås, at bemyndigelse udgår i de nævnte bestemmelser, idet den er omfattet af den generelle bemyndigelse i lovens § 175, jf. forslagets § 44, nr. 15 og 16.
 Ændringen er en følge af regeringens beslutning om at flytte statslige arbejdspladser, jf. afsnit 1 og 2 i de almindelige bemærkninger.
 Der henvises til de almindelige bemærkninger, afsnit 3.1.12.1. om lov om almene boliger m.v. samt den tidligere byggestøtte-, kollegiestøttelovgivning, tidligere love om boligbyggeri, den tidligere lov om boliger til ældre og personer med handicap og tidligere lovgivning om midlertidig støtte til almennyttigt byggeri samt om omprioritering af almennyttige boligafdelinger.
Til § 45 (Lov om boligbyggeri) Til nr. 1 Efter § 89 i lov om boligbyggeri udføres den kasse- og regnskabsmæssige forvaltning af offentlig støtte og statslige garantier efter loven samt den efterfølgende administration heraf af Økonomistyrelsen.
 Da hjemlen til Udbetaling Danmarks administration af sager vedrørende det støttede byggeri, herunder også sager efter boligbyggeriloven, er samlet i lov om almene boliger m.v., jf. almenboliglovens §§ 173-177 og de foreslåede ændringer heri, jf. lovforslagets § 44, nr. 3-5, foreslås det, at § 89 i boligbyggeriloven ophæves.
 Der henvises til de almindelige bemærkninger, afsnit 3.1.12.1. om lov om almene boliger m.v. samt den tidligere byggestøtte-, kollegiestøttelovgivning, tidligere love om boligbyggeri, den tidligere lov om boliger til ældre og personer med handicap og tidligere lovgivning om midlertidig støtte til almennyttigt byggeri samt om omprioritering af almennyttige boligafdelinger.
Til § 46 (Lov om boliger for ældre og personer med handicap) Til nr. 1 Efter § 32 i lov om boliger for ældre og personer med handicap foretager Statens Administration den kasse- og regnskabsmæssige forvaltning af offentlig støtte og statslige garantier i henhold til loven samt den efterfølgende administration heraf.
 Da hjemlen til Udbetaling Danmarks administration af sager vedrørende det støttede byggeri, herunder også sager efter lov om boliger for ældre og personer med handicap, er samlet i lov om almene boliger m.v., jf. almenboliglovens §§ 173-177 og de foreslåede ændringer heri, jf. lovforslagets § 44, nr. 3-5, foreslås det, at § 32 i lov om boliger for ældre og personer med handicap ophæves.
 Der henvises til de almindelige bemærkninger, afsnit 3.1.12.1 om lov om almene boliger m.v. samt den tidligere byggestøtte- og kollegiestøttelovgivning, tidligere love om boligbyggeri, den tidligere lov om boliger til ældre og personer med handicap og tidligere lovgivning om midlertidig støtte til almennyttigt byggeri samt om omprioritering af almennyttige boligafdelinger.
Til § 47 (Lov om omprioritering m.m. af visse almennyttige boligafdelinger og om ændring af lov om realkreditinstitutter og lov om boligbyggeri) Til nr. 1 Efter §§ 12 og 13 i lov om omprioritering m.m. af visse almennyttige boligafdelinger og om ændring af lov om realkreditinstitutter og lov om boligbyggeri foretager Statens Administration den kasse- og regnskabsmæssige forvaltning af offentlig støtte og statslige garantier i henhold til loven samt den efterfølgende administration heraf.
 Da hjemlen til Udbetaling Danmarks administration af sager efter lov om omprioritering m.m. af visse almennyttige boligafdelinger og om ændring af lov om realkreditinstitutter og lov om boligbyggeri foreslås samlet i lov om almene boliger, jf. de foreslåede ændringer af §§ 173-177 i lov om almene boliger m.v., jf. § 44, nr. 3-5, foreslås, at §§ 12 og 13 i lov om omprioritering m.m. af visse almennyttige boligafdelinger og om ændring af lov om realkreditinstitutter og lov om boligbyggeri ophæves.
 Der henvises til de almindelige bemærkninger, afsnit 3.1.12.1. om lov om almene boliger m.v. samt den tidligere byggestøtte-, kollegiestøttelovgivning, tidligere love om boligbyggeri, den tidligere lov om boliger til ældre og personer med handicap og tidligere lovgivning om midlertidig støtte til almennyttigt byggeri samt om omprioritering af almennyttige boligafdelinger.
Til § 48 (Lov om visse almennyttige boligafdelingers omprioritering m.v.) Til nr. 1 Efter §§ 11 og 12 i lov om visse almennyttige boligafdelingers omprioritering m.v. foretager Statens Administration den kasse- og regnskabsmæssige forvaltning af offentlig støtte og statslige garantier i henhold til loven samt den efterfølgende administration heraf.
 Da hjemlen til Udbetaling Danmarks administration af sager efter lov om visse almennyttige boligafdelingers omprioritering m.v. foreslås samlet i lov om almene boliger, jf. de foreslåede ændringer af §§ 173-177 i lov om almene boliger, jf. § 44, nr. 3-5, foreslås, at §§ 11 og 12 i lov om visse almennyttige boligafdelingers omprioritering m.v. ophæves.
 Der henvises til de almindelige bemærkninger, afsnit 3.1.12.1. om lov om almene boliger m.v. samt den tidligere byggestøtte-, kollegiestøttelovgivning, tidligere love om boligbyggeri, den tidligere lov om boliger til ældre og personer med handicap og tidligere lovgivning om midlertidig støtte til almennyttigt byggeri samt om omprioritering af almennyttige boligafdelinger.
Til § 49 (Lov om kommunal anvisningsret) Til nr. 1-2 Efter de gældende regler i lov om kommunal anvisningsret kan kommuner indgå aftaler med ejere af private udlejningsejendomme om anvisningsret til lejligheder i ejendommen.
Kommunalbestyrelsen udbetaler en godtgørelse for de lejligheder, der stilles til rådighed for kommunal anvisning.
Staten refunderer kommunernes udgift til godtgørelsen.
 Efter gældende regler administreres ordningen med refusion af kommunernes udgifter til erhvervelse af anvisningsret til private lejeboliger af Statens Administration.
 Efter § 4, stk. 4, 1. pkt., refunderer staten inden for et beløb, som afsættes på de årlige bevillingslove, og inden for nærmere angivne rammer kommunens udgifter til godtgørelse ved erhvervelse af anvisningsret.
 Efter § 4, stk. 5, 2. pkt., fremsendes en opgørelse over de af kommunen afholdte udgifter til godtgørelser til Statens Administration.
Efter § 4, stk. 8, 1. pkt., fastsætter ministeren nærmere regler om kommunernes opgørelse til Statens Administration samt om Statens Administrations administration af refusionsmidlerne.
I medfør af denne bemyndigelse er udstedt bekendtgørelse nr. 358 af 11. maj 1994 om udbetaling af statsrefusion af udgifter til kommunalt erhvervet anvisningsret i private udlejningsejendomme, som fortsat er gældende.
 Endelig følger det af den gældende regel i § 6, stk. 1, 2. pkt., at en opgørelse over kommunens udgifter i medfør af § 5, stk. 2, ved udlejning til flygtninge skal fremsendes til Statens Administration.
 Efter § 5, stk. 2, betaler kommunalbestyrelsen, når den ønsker at anvise en lejer, lejen fra det tidspunkt, fra hvilket lejligheden er til rådighed for kommunalbestyrelsen, og indtil udlejning sker.
Administrationen vedrører meddelelse af tilsagn om refusion, modtagelse af opgørelse af udgifter, udbetaling af refusion og modtagelse af revideret regnskab.
Det foreslås, at disse administrative opgaver overføres til Udbetaling Danmark.
 Der henvises til de almindelige bemærkninger, afsnit 3.1.12.2 om lov om kommunal anvisningsret.
Til § 50 (Lov om byfornyelse og udvikling af byer) Til nr. 1 Efter de gældende regler i § 16, stk. 6, og § 28 a, stk. 6, kan udlændinge-, integrations- og boligministeren fastsætte nærmere regler om kommunalbestyrelsens ydelse af garanti samt om anmeldelse af kommunale garantier til Statens Administration.
I bekendtgørelse nr. 277 af 24. marts 2015 om statsrefusion m.v. af kommunale udgifter efter loven om byfornyelse og udvikling af byer er fastsat regler om kommunalbestyrelsens ydelse af garanti og anmeldelse til Statens Administration.
Det følger af de foreslåede ændringer af bestemmelserne, at udlændinge-, integrations- og boligministeren kan fastsætte nærmere regler om kommunalbestyrelsens ydelse af garanti samt om anmeldelse af kommunale garantier til Udbetaling Danmark.
Bekendtgørelse nr. 277 af 24. marts 2015 om statsrefusion m.v. af kommunale udgifter efter loven om byfornyelse og udvikling af byer vil blive revideret i overensstemmelse med de foreslåede ændringer i § 16, stk. 6, og § 28 a, stk. 6.
Efter de gældende regler i § 102, stk. 1, 1. pkt., og stk. 2. 1. pkt., varetages den kasse- og regnskabsmæssige forvaltning af statsudgifter til tilskud og garantier til byfornyelse og udvikling af byer af Statens Administration.
Statens Administrations kompetencer omfatter såvel eksisterende som fremtidige sager, således som det er fastlagt i § 102, stk. 2, 2. pkt., i lov nr. 1234 af 27. december 2003 om byfornyelse og udvikling af byer med senere ændringer og tilsvarende bestemmelser i tidligere lovgivning på byfornyelsesområdet.
 Efter tidligere lovgivning varetager Statens Administration administrationen af følgende ordninger vedrørende:
 sanering, jf. lov nr. 212 af 31. maj 1939 om boligtilsyn og sanering af usunde bydele med senere ændringer, lov nr. 184 af 5. juni 1959 om sanering af usunde bydele og lov nr. 318 af 18. juni 1969 om sanering med senere ændringer,  byfornyelse, jf. lov nr. 300 af 9. juni 1982 om byfornyelse og boligforbedring med senere ændringer,  privat byfornyelse, jf. lov nr. 49 af 1. februar 1996 om privat byfornyelse med senere ændringer,  byfornyelse og aftalt boligforbedring, jf. lov nr. 899 af 16. december 1998 om byfornyelse med senere ændringer.
Det følger af de foreslåede ændringer af bestemmelserne i § 102, stk. 1, 1. pkt., og stk. 2. 1. pkt., at den kasse- og regnskabsmæssige forvaltning af statsudgifter til tilskud og garantier til byfornyelse og udvikling af byer fremover skal administreres af Udbetaling Danmark.
Det omfatter såvel ordninger efter gældende som tidligere lovgivning.
 Ændringerne er en følge af regeringens beslutning om at flytte statslige arbejdspladser, jf. afsnit 1 og 2 i de almindelige bemærkninger.
Til nr. 2 Efter de gældende regler i § 102, stk. 3, kan udlændinge-, integrations- og boligministeren efter forhandling med finansministeren fastsætte nærmere regler for Statens Administrations administration af sagerne.
 Det følger af den foreslåede bestemmelse i § 102, stk. 3, at udlændinge- integrations- og boligministeren efter forhandling med finansministeren kan fastsætte nærmere regler for Udbetaling Danmarks administration af sagerne.
Efter de gældende regler i § 102, stk. 4 kan klager over Statens Administrations afgørelse, når offentligt tilskud og statslige garantier er bevilget og endeligt berigtiget, fremsættes over for finansministeren.
Det gælder såvel eksisterende som fremtidige sager.
 Det følger af den foreslåede bestemmelse i § 102, stk. 4, at klager over Udbetaling Danmarks afgørelse fremsættes over for finansministeren.
 Der henvises til de almindelige bemærkninger, afsnit 3.1.13. om klageregler efter overflytning af opgaver til Udbetaling Danmark.
 Ændringen er en følge af regeringens beslutning om at flytte statslige arbejdspladser, jf. afsnit 1 og 2 i de almindelige bemærkninger.
Til § 51 (Lov om friplejeboliger) Til nr. 1 Når der gives tilsagn om støtte til etablering af friplejeboliger, opkræves i henhold til lov om friplejeboliger § 26 et gebyr på 2 promille af anskaffelsessummen til dækning af statens administrationsomkostninger.
Gebyret opkræves af Statens Administration.
Det følger af den foreslåede bestemmelse, at opgaven overgår til Udbetaling Danmark.
Til nr. 2 Med hjemmel i lovens § 27, hvorefter udlændinge-, integrations- og boligministeren kan fastsætte regler om bl.a. støttetilsagn og statslig ydelsesstøtte for boligerne, er det fastsat i bekendtgørelserne om etablering af friplejeboliger og om drift og afhændelse af friplejeboliger, at forvaltningen af statslig ydelsesstøtte og statslige garantier til friplejeboliger varetages af Statens Administration.
Som led heri varetager Statens Administration inddragelse af fortsat støtte og bortfald af garantier, hvis betingelserne for støtte ikke længere er opfyldt, og træffer i den forbindelse eventuelle skønsmæssige afgørelser.
Af hensyn til lovens systematik ophæves det gældende kapitel 11 a, og i stedet indsættes som et nyt kapitel 11 a (§ 99 a, stk. 1) en udtrykkelig hjemmel til, at Udbetaling Danmark udfører den kasse- og regnskabsmæssige forvaltning af statslig ydelsesstøtte og statslige garantier til friplejeboliger.
I den forbindelse skal Udbetaling Danmark også træffe afgørelser om ophør af løbende støtte og bortfald af statsgarantier, hvis betingelserne for støtte ikke længere er til stede, herunder hvis ejendommen forandres væsentligt eller helt eller delvist tages i brug til andet formål end friplejeboliger.
Det bemærkes, at ibrugtagning af ejendommen til andet formål kun kan ske efter udlændinge-, integrations- og boligministerens godkendelse.
 Efter det foreslåede stk. 4 kan ministeren fastsætte nærmere regler om Udbetaling Danmarks administration af sager efter stk. 1 og 2, herunder at afgørelser efter stk. 3 ikke skal kunne indbringes for ministeren.
 Herudover indsættes straffebestemmelserne i det hidtil gældende kapitel 11 a som et nyt kapitel 11 b, idet disse regler fortsat skal gælde uændret.
 Det foreslås derfor med den nye § 99 b, stk. 1, at den gældende hjemmel i § 99 a, stk. 1, til at straffe overtrædelse af kravet om ministergodkendelse af ibrugtagning til anden anvendelse med bøde uændret videreføres, således at friplejeboligleverandøren motiveres til at søge den krævede godkendelse.
Efter den gældende § 99 a, stk. 2, straffes afhændelse af ejendommen uden fornøden godkendelse ligeledes med bøde.
Efter § 72, stk. 1, påhviler det Tinglysningsretten af egen drift at påse, at den nødvendige godkendelse foreligger, når der skal ske tinglysning af et ejerskifte.
Det kan imidlertid ikke med sikkerhed forventes, at retten bliver opmærksom på, at der er tale om en friplejeboligejendom.
Den gældende straffebestemmelse har derfor til formål yderligere at styrke sikkerheden for, at den nødvendige godkendelse indhentes, og at den videreføres uændret som § 99 b, stk. 2.
Det følger af ordlyden af den foreslåede § 99 b, stk. 2, at strafansvaret påhviler overdrageren.
Det er fastsættes således ikke strafansvar for erhververen af ejendommen.
 I stk. 3 pålægges selskaber og andre juridiske personer strafansvar i samme omfang som fysiske personer, der overtræder loven.
Efter straffelovens § 21, stk. 3, straffes forsøg ikke, når der for lovovertrædelsen ikke kan idømmes en straf, der overstiger 4 måneders fængsel, medmindre der fastsættes særlige regler herom.
Da der kun foreslås bøde som strafmulighed, vil forsøg på overtrædelse af kravet om ministerens godkendelse ikke kunne straffes.
 Der henvises til de almindelige bemærkninger, afsnit 3.1.12.4. om lov om friplejeboliger.
Til § 52 (Lov om boligsparekontrakter) Til nr. 1 I § 9 i lov om boligsparekontrakter findes der en bemyndigelse til at fastsætte nærmere regler om gennemførelsen af loven.
I medfør heraf er der udstedt bekendtgørelse nr. 73 af 27. januar 1994 om boligsparekontrakter med pengeinstitutter.
Efter § 7 i bekendtgørelsen varetages en række nærmere beskrevne opgaver i forbindelse med administrationen af boligsparekontrakterne af Kongeriget Danmarks Hypotekbank og Finansforvaltning.
Disse opgaver varetages i dag af Statens Administration.
Efter § 7 i bekendtgørelse om boligsparekontrakter med pengeinstitutter varetager Kongeriget Danmarks Hypotekbank og Finansforvaltning følgende opgaver, som er nærmere beskrevet i bekendtgørelsen, i forbindelse med administrationen af ordningen: Påser, at der kun er oprettet én boligsparekontrakt for hver kontohaver, afstemmer det direkte præmietræk i Danmarks Nationalbank med pengeinstitutternes eksterne revisionserklæringer, fastsætter regler for afregningen mellem pengeinstitutter og staten, og afgør tvivlsspørgsmål om ordningen.
Disse opgaver varetages i dag af Statens Administration.
Det foreslås, at der i loven indsættes en ny § 8 a.
Det foreslås i § 8 a, at Udbetaling Danmark fremover varetager administrationen af ordningen om boligsparekontrakter og dermed de opgaver, som er nærmere beskrevet i ovennævnte bekendtgørelse.
Det er hensigten at ændre bekendtgørelsen efter lovens vedtagelse.
 Som led i regeringens beslutning om at flytte statslige arbejdspladser foreslås det at overføre den kasse- og regnskabsmæssige forvaltning af sager vedrørende boligsparekontrakter fra Statens Administrations Finansservicecenter til Udbetaling Danmark.
 Der henvises til de almindelige bemærkninger, afsnit 3.1.12.5. om lov om boligsparekontrakter.
Til § 53 Det foreslås i stk. 1, at loven træder i kraft den 1. oktober 2016 med de undtagelser, som foreslås i stk. 2 og 3.
 Det foreslås i stk. 2, at lovforslagets § 1, nr. 22 og 23, om indbetaling af administrationsbidrag til Udbetaling Danmark fra det ressortministerium, som har det bevillingsmæssige ansvar for en statslig opgave, der foreslås overført til Udbetaling Danmark ved denne lov, skal træde i kraft den 1. januar 2017. Dette medfører, at administrationsbidrag først opkræves i overensstemmelse med § 1, nr. 22 og 23, fra den 1. januar 2017. Finansieringen af administrationsudgifterne vil i stedet for skulle ske i overensstemmelse med forslaget til § 54, stk. 3, i perioden fra den 1. oktober 2016 til den 31. december 2016.
 Det foreslås i stk. 3, at lovforslagets § 1, nr. 24-28, træder i kraft dagen efter bekendtgørelsen i Lovtidende og har virkning fra den 1. oktober 2012.
 Forslaget til § 1, nr. 24 og 25, er alene præciseringer af gældende ret.
Det foreslås i lovforslagets § 1, nr. 27, at det som noget nyt fremgår af loven, at tab, som alene skyldes fejlagtig administration i Udbetaling Danmark, herunder som følge af manglende ret til betaling fra staten efter § 26, stk. 2, i lov om Udbetaling Danmark eller manglende dokumentation efter § 26, stk. 3, i lov om Udbetaling Danmark dækkes af kommunerne på sagsområder, der er overført fra kommunerne.
Det foreslås, at disse tab dækkes som en del af kommunernes udgifter til betalingen for ydelser og tilskud.
Det foreslås videre, at tab på sagsområder, der er overført fra staten, dækkes af staten, og at disse tab dækkes som en del af statens udgifter til betalingen for ydelser og tilskud.
Som følge heraf vil dækningen af disse tab ikke længere skulle indgå i henholdsvis kommunernes og statens administrationsbidrag til Udbetaling Danmark som forudsat i bemærkningerne til §§ 22 og 25 i lov om Udbetaling Danmark.
Forslaget i § 53, stk. 3, indbærer, at bestemmelserne i lovforslagets § 1, nr. 24-28, vil få tilbagevirkende kraft fra den 1. oktober 2012, det vil sige tilbage fra det tidspunkt, hvor Udbetaling Danmark overtog de første opgaveområder fra kommunerne.
Forslaget medfører, at Udbetaling Danmark med tilbagevirkende kraft skal opgøre de nævnte tab i overensstemmelse med reglerne i forslaget til ændringerne i lovforslagets § 1, nr. 27 og 28. Det vil sige, at tab tilbage fra den 1. oktober 2012 vil skulle dækkes via kommunernes udgifter til betalingen for ydelser og tilskud på sagsområder, der er overført fra kommunerne og ikke via administrationsbidrag fra kommunerne efter § 22.
 Herudover vil tab tilbage fra den 1. oktober 2012 på sagsområder, der er overført fra staten, skulle dækkes som en del af statens udgifter til betalingen for ydelser og tilskud og ikke via administrationsbidrag fra staten efter § 25.
 Forslaget vil ikke få betydning for kommunernes eller statens økonomi, idet forslaget alene ændrer ved, hvordan tabene dækkes af den myndighed, der i dag dækker tabet.
De nævnte tab er endnu ikke blevet opkrævet og dækket af kommunerne.
Med lovforslaget vil de nævnte tab kunne opkræves efter de nye regler tilbage i tid, det vil sige for tab, der er opstået tilbage fra 2012. Det er fra det tidspunkt, hvor de første opgaver blev overflyttet til Udbetaling Danmark.
For så vidt angår staten opkræves de nævnte tab allerede i overensstemmelse med de foreslåede bestemmelser.
Det foreslås i lovforslagets § 1, nr. 28, at beskæftigelsesministeren efter indstilling fra bestyrelsen for Udbetaling Danmark kan fastsætte nærmere regler om, hvordan dækningen af tab efter de nævnte bestemmelser skal fordeles mellem kommunerne.
Der forventes fastsat regler om dette for tab, der er opstået tilbage fra 2012.
Til § 54 Det foreslås i stk. 1, at loven ikke finder anvendelse for klager over afgørelser truffet af ressortministerierne eller Statens Administration inden lovens ikrafttræden.
For sådanne klager finder de hidtil gældende regler anvendelse.
Det betyder, at en afgørelse, der er truffet af ressortministerierne eller af Statens Administration inden lovens ikrafttræden, kan indbringes for den klagemyndighed, der er tilknyttet afgørelsen.
Hvis der er angivet en særlig klageinstans i afgørelsen, som f.eks.
Ankenævnet for Statens Uddannelsesstøtteordninger, opretholdes denne klageadgang.
Den ulovbestemte klageadgang, der følger af over-/underordnelsesforhold i staten opretholdes for afgørelser truffet af ressortministerierne eller af Statens Administration inden lovens ikrafttræden.
Hvis der i særlovgivningen er fastsat en bestemmelse om, at klageadgangen er afskåret, gælder denne bestemmelse for afgørelser truffet af ressortministerierne eller af Statens Administration inden lovens ikrafttræden.
Formålet med bestemmelsen er alene at regulere klageadgangen for afgørelser, der truffet før lovens ikrafttræden.
Bestemmelsen er indsat på grund af et ønske om, at afgørelser truffet før lovens ikrafttræden får de klagemuligheder, der er knyttet til afgørelsen.
 Der henvises til de almindelige bemærkninger, afsnit 3.1.13. om klageregler efter overflytning af opgaver til Udbetaling Danmark.
 Det foreslås i stk. 2, at Udbetaling Danmark i perioden fra den 1. oktober 2016 til den 31. december 2016 kan foretage de dispositioner og regnskabsmæssige registreringer, der er nævnt i tekstanmærkning nr. 102 til § 7 på finansloven for 2016, for så vidt angår de udlån og garantier m.v., som overføres til Udbetaling Danmark ved denne lov, jf. lovforslagets § 1, nr. 5.
Efter tekstanmærkning nr. 102 til § 7 finansloven for 2016 er finansministeren bemyndiget til at afholde udgifter på de enkelte ressortministeriers vegne efter regler i tekstanmærkningen for så vidt angår de statslige udlån og garantier m.v., som Statens Administration administrerer.
Det følger af tekstanmærkningen, at finansministeren, når der er et nødlidende pant, hvor statens tilgodehavende ikke er eller kan forventes dækket, bl.a. kan afskrive restgæld og træffe afgørelse om gældsforholdet i øvrigt, såfremt skyldneren ikke er eller vil blive i stand til at betale gælden hverken helt eller delvist.
Det kan eksempelvis være, når et pantsat aktiv er afhændet ved tvangsauktion.
Det følger af den foreslåede bestemmelse, at Udbetaling Danmark i overgangsperioden vil kunne foretage disse dispositioner og regnskabsmæssige registreringer i stedet for finansministeren.
Udbetaling Danmark vil således kunne afskrive restgæld og træffe afgørelse om gældsforhold, hvor skyldneren ikke er eller vil blive i stand til at betale gælden helt eller delvist, som anført i tekstanmærkning 102 til § 7.
 Det forslås i stk. 3, at ressortministeriernes betaling for administration af opgaver, som overføres til Udbetaling Danmark ved denne lov, sker til Statens Administration efter de hidtidige regler frem til den 31. december 2016 i overensstemmelse med finansloven for 2016. Det følger af finansloven, at der overføres beløb fra ressortministerier til Statens Administration for administrationen af opgaver.
 Opgaverne overføres efter forslaget til Udbetaling Danmark den 1. oktober 2016, jf. § 53, stk. 1, men af administrative grunde er det hensigtsmæssigt, at ressortministeriernes indbetaling af administrationsbidrag efter reglerne i § 25 i lov om Udbetaling Danmark til Udbetaling Danmark først finder sted fra den 1. januar 2017.
 Der henvises i øvrigt til de almindelige bemærkninger, afsnit 4 om økonomiske og administrative konsekvenser for det offentlige.
Forslaget til stk. 3 medfører, at det vil være rammerne for finansloven for 2016, der udgør loftet for betalingen for administrationsudgifterne til Udbetaling Danmark fra staten for de opgaver, der foreslås overført med dette lovforslag i perioden fra den 1. oktober 2016 til den 31. december 2016. Det forudsættes således, at omkostninger til administrationen for de overførte opgaver fra staten til Udbetaling Danmark holdes inden for denne ramme.
En eventuel overskridelse af denne ramme skal håndteres som en budget-/rammesag over for Finansministeriet.
 Statens Administration foretager efter forslaget en samlet afregning til Udbetaling Danmark for perioden fra den 1. oktober 2016 til den 31. december 2016 af ressortministeriernes betaling for varetagelse af de opgaver, der overføres til Udbetaling Danmark ved denne lov, og de gebyrer, der opkræves for visse ekspeditioner.
Statens Administration opkræver i dag gebyrer for ekspedition af forskellige opgaver, jf. bekendtgørelse nr. 974 af 26. juli 2013 om gebyrer for ekspedition af Statens Administrations finansforvaltningsopgaver.
De opgaver, som gebyrerne vedrører, overføres den 1. oktober 2016 til Udbetaling Danmark, og som følge heraf vil det i perioden fra den 1. oktober 2016 til den 31. december 2016 være Udbetaling Danmark, der som led i varetagelsen af de opgaver, som overføres med lovforslaget, opkræver gebyrerne for ekspeditionerne, jf. afsnit 2 om baggrund for lovforslaget og afsnit 4 om økonomiske og administrative konsekvenser for det offentlige.
 Det er af administrative grunde fundet hensigtsmæssigt, at den hidtidige praksis, hvor gebyrerne indbetales til Statens Administration, fortsættes i perioden fra den 1. oktober 2016 til 31. december 2016. Statens Administration vil foretage en samlet afregning til Udbetaling Danmark af administrationsbidrag og gebyrer for perioden fra den 1. oktober 2016 til den 31. december 2016.
Forslaget medfører, at det er finansloven for 2016, som udgør den økonomiske ramme for, hvor meget Udbetaling Danmark kan opkræve staten i administrationsbidrag.
Herudover medfører forslaget, at det vil være Statens Administration, som afregner omkostninger til administrationen for de overførte opgaver til Udbetaling Danmark i perioden fra den 1. oktober 2016 til den 31. december 2016.
De foreslåede overgangsbestemmelser vedrørende administrationsbidrag ændrer ikke ved princippet om, at Arbejdsmarkedets Tillægspension leverer administrativ og teknisk bistand til Udbetaling Danmark på omkostningsdækket basis, jf. § 15 i lov om Udbetaling Danmark.
Det betyder, at afregningen fra Statens Administration til Udbetaling Danmark skal dække Udbetaling Danmarks administrationsomkostninger til Arbejdsmarkedets Tillægspension for perioden fra 1. oktober 2016 til 31. december 2016.
Omkostninger til administrationen for de overførte opgaver til Udbetaling Danmark vil i perioden fra den 1. oktober 2016 til den 31. december 2016 fortsat skulle opgøres efter principperne i § 25, stk. 1, 3. og 4 pkt., i lov om Udbetaling Danmark.
Det vil sige, at afregningen skal dække samtlige omkostninger til administration, sagsbehandling m.v. i Udbetaling Danmark i perioden fra den 1. oktober 2016 til den 31. december 2016, som Udbetaling Danmark har afholdt i forbindelse med de opgaver, der foreslås overført.
I afregningen indgår herudover Udbetaling Danmarks øvrige omkostninger, der er et led i driften af Udbetaling Danmark, f.eks. bestyrelseshonorarer, revisionshonorar og porto.
Til § 55 Det foreslås i stk. 1, at lovens §§ 1-9, 18-20, 22-27, 29-37 og 40-52 ikke skal gælde for Færøerne og Grønland, jf. dog stk. 2 og 3. De nævnte bestemmelser vedrører ændringer i love, der ikke gælder for Færøerne og Grønland, herunder love, der ved kongelig anordning kan sættes i kraft for Færøerne eller Grønland.
 Lovens §§ 10-17, 21, 28, 38 og 39 vil således gælde direkte for Færøerne og Grønland.
Det foreslås i stk. 2, at lovens §§ 20 og 22 ved kongelig anordning helt eller delvist skal kunne sættes i kraft for Færøerne med de ændringer, som de færøske forhold tilsiger.
De nævnte bestemmelser vedrører ændringer i love, der indeholder bestemmelser om, at de ved kongelig anordning kan sættes i kraft for Færøerne.
Det foreslås i stk. 3, at lovens §§ 20, 22 og 40 ved kongelig anordning helt eller delvist skal kunne sættes i kraft for Grønland med de ændringer, som de grønlandske forhold tilsiger.
De nævnte bestemmelser vedrører ændringer i love, der indeholder bestemmelser om, at de ved kongelig anordning kan sættes i kraft for Grønland.
 Denne lovtekniske løsning er valgt for at præcisere lovens territoriale udstrækning.
