Fremsat den 25. april 2001 af  

 trafikministeren (Jacob Buksti) Forslag til Lov om ændring af  

 færdselsloven (Skærpelse af straffen for grove  

 færdselslovovertrædelser og indførelse af  

 kørselsforbud) § 1 I færdselsloven, jf. lovbekendtgørelse nr. 726 af 26. juli  

 2000, som ændret ved lov nr. 1316 af 20. december 2000 og lov nr. 1318  

 af 20. december 2000, foretages følgende ændringer:
 1. § 60, stk. 2, 2.-5. pkt., ophæves og i  

 stedet indsættes:
»Har førerretten været frakendt ubetinget som følge af  

 spiritus- eller promillekørsel, kan retten kun generhverves,  

 såfremt ansøgeren forinden har gennemført kursus i  

 alkohol og trafik (A/T-kursus) og har bestået en kontrollerende  

 køreprøve.
Køreprøven kan aflægges  

 før frakendelsestidens udløb.
Den praktiske prøve kan  

 dog tidligst aflægges 1 måned før frakendelsestidens  

 udløb.
Har domfældte bestået en køreprøve  

 efter det forhold, der gav anledning til tiltalen, skal kontrollerende  

 prøve ikke aflægges, såfremt prøven er  

 bestået inden for det sidste år før frakendelsestidens  

 udløb og inden for det sidste år før ansøgningen  

 om generhvervelse af kørekort.
Beståelse af en  

 køreprøve fritager ikke for gennemførelse af  

 A/T-kursus.«.
 2. § 60, stk. 4, affattes således:
 »Stk. 4. Trafikministeren fastsætter bestemmelser om  

 indholdet og gennemførelsen af A/T-kurserne samt om kontrollerende  

 køreprøve og om inddragelse af førerretten i  

 medfør af stk. 3.«.
 3. Efter § 60 indsættes:
»§ 60 a.
Er kørselsforbud pålagt  

 i medfør af § 126, stk. 4, for forhold omfattet af  

 § 126, stk. 1, nr. 1-3 eller 6, kan førerretten kun  

 gengives, hvis føreren forinden har gennemført fornyet,  

 særlig køreundervisning og har bestået en kontrollerende  

 køreprøve.
 Stk. 2. Er kørselsforbud pålagt i medfør  

 af § 126, stk. 4, for forhold omfattet af § 125, stk. 2,  

 2. pkt., eller § 126, stk. 1, nr. 5, kan  

 førerretten kun gengives, hvis føreren forinden har  

 gennemført et A/T-kursus og har bestået en kontrollerende  

 køreprøve.
Stk. 3. For at generhverve førerretten skal fornyet,  

 særlig køreundervisning være gennemført og  

 kontrollerende køreprøve bestået, hvis føreren  

 inden for de to første år efter førstegangserhvervelse af  

 førerret har begået en forseelse, for hvilken førerretten  

 er frakendt ubetinget 1)	i medfør af § 126, stk. 2, nr. 1, 2)	som følge af, at føreren har gjort sig skyldig i flere  

 forhold, der hver for sig er omfattet af § 126, stk. 1, og et af  

 forholdene er omfattet af stk. 1, nr. 1-3, og dette forhold er  

 begået inden for de første to år efter  

 førstegangserhvervelse af førerret, eller 3)	som følge af, at føreren har gjort sig skyldig i  

 forhold, der er omfattet af § 126, stk. 1, nr. 1-3, der  

 medfører en ubetinget frakendelse af førerretten i  

 medfør af § 126, stk. 2, nr. 3 eller 5.
 Stk. 4. Særlig køreundervisning eller A/T-kursus  

 skal gennemføres, og kontrollerende køreprøve skal  

 aflægges uanset om domfældte har bestået en  

 køreprøve efter det forhold, der gav anledning til  

 kørselsforbudet eller den ubetingede frakendelse.
 Stk. 5. Den, der har fået inddraget førerretten  

 ved et kørselsforbud, skal aflevere sit kørekort til  

 politiet.
 Stk. 6. Trafikministeren fastsætter bestemmelser om  

 indholdet og gennemførelsen af den særlige  

 køreundervisning og kontrollerende køreprøve i  

 forbindelse med gengivelse af førerretten efter stk. 1 og 2.«.
 4. I § 118, stk. 1, indsættes efter »Med  

 bøde«: », jf. dog stk. 4,«.
 5. I § 118, stk. 1, nr. 1, indsættes efter  

 »§ 60, stk. 5,«: »§ 60 a, stk. 5,«.
 6. I § 118 indsættes efter stk. 3 som nyt  

 stykke:
 »Stk. 4. Straf efter stk. 1 kan under de i § 126,  

 stk. 2, nr. 1, nævnte omstændigheder stige til fængsel  

 indtil 1 år.«.
 Stk. 4-7 bliver herefter stk. 5-8.
 7. I § 119, stk. 2, nr. 2, ændres  

 »førerretten, og« til: »førerretten,«.
 8. I § 119, stk. 2, indsættes efter nr. 2  

 som nyt nummer:
 »3)	hvor der bliver spørgsmål om pålæggelse af  

 et kørselsforbud, jf. § 126, stk. 4, og«.
 Nr. 3 bliver herefter nr. 4.
 9. I § 119 a indsættes i stk. 1 efter »samt  

 vedtager«: »kørselsforbud,« og i stk. 3 indsættes to steder  

 efter »og vedtager«: »kørselsforbud,«.
 10. I § 126, stk. 2, nr. 3, ændres  

 »prøvetiden, eller« til: »prøvetiden,«.
 11. I § 126, stk. 2, indsættes efter nr. 3  

 som nyt nummer:
 »4)	tidligere er pålagt kørselsforbud, og det nye forhold  

 er begået inden 3 år efter kørselsforbudet blev  

 pålagt, eller«.
 Nr. 4 bliver herefter nr. 5.
 12. I § 126 indsættes som nyt stykke:
»Stk. 4. Såfremt en forseelse omfattet af § 125,  

 stk. 2, 2. pkt., eller § 126, stk. 1, nr. 1-3, 5 eller 6,  

 bliver begået inden for de første to år efter  

 førstegangserhvervelse af førerret, træder et  

 kørselsforbud i stedet for en betinget frakendelse.
Ved et  

 kørselsforbud inddrages førerens ret til at føre de i  

 § 125 nævnte køretøjer, indtil særlig  

 køreundervisning eller A/T-kursus, jf. § 60 a, stk. 1  

 og 2, er gennemført og kontrollerende køreprøve er  

 bestået.«.
 13. I § 134, stk. 4, ændres »stk. 4«  

 til: »stk. 5«.
§ 2 Stk. 1. § 1, nr. 4, 6 og 13, træder i kraft den 1.  

 juli 2001.
 Stk. 2. Trafikministeren fastsætter tidspunktet for  

 ikrafttræden af § 1, nr. 1-3, 5 og 7-12.
Bemærkninger til lovforslaget Almindelige bemærkninger 1. Indledning Efter forslaget indføres frihedsstraf for de  

 groveste overtrædelser af færdselsloven.
Derudover  

 indføres der kørselsforbud for personer, der udfører  

 uforsvarlig kørsel inden for de første to år efter, at  

 vedkommende første gang har erhvervet førerret.
Det er regeringens grundholdning, at hver ulykke er  

 én for meget.
Det skal sikres, at alle kan færdes trygt i  

 trafikken.
Hensynsløs og farlig trafikadfærd, bl.a.  

 forårsaget af unge bilister, medfører ofte dødsfald og  

 meget alvorlige skader for såvel den unge selv som for passagerer og  

 medtrafikanter.
Når et menneske dør eller kommer alvorligt  

 til skade i trafikken, er det en katastrofe for de pårørende og  

 den pågældende selv.
Det gælder ikke mindst, når den  

 tilskadekomne er et barn eller et ungt menneske.
Hertil kommer, at  

 trafikuheld, som medfører død eller invaliditet, også har  

 store konsekvenser for samfundet, idet tab af leveår, manglende  

 erhvervsevne, invaliditet eller andre virkninger af et trafikuheld stiller  

 betydelige krav til sundhedsvæsenet, behandlersystemet og  

 samfundsøkonomien.
Det må konstateres, at antallet af trafikulykker  

 fortsat er meget højt.
Dette gælder både med hensyn til  

 antallet af dræbte og tilskadekomne.
Ikke mindst de unge trafikanter  

 har været og er fortsat overrepræsenteret i ulykkesstatistikken.  

 Det fremgår bl.a. af en redegørelse af 9. marts 2001, som  

 Danmarks TransportForskning har udarbejdet.
 Det fremgår tillige af  

 Færdselssikkerhedskommissionens handlingsplan: Hver ulykke er én  

 for meget   Trafiksikkerhed starter med dig, at risikoen for unge mænd  

 for at blive involveret i en trafikulykke er ca. 2,5 gange så stor i  

 denne aldersgruppe som blandt de øvrige mandlige bilister.
Der er således tale om et alvorligt samfundsproblem,  

 som der efter regeringens opfattelse bør sættes ekstra ind over  

 for.
Det må ske såvel generelt som specielt over for dem, som for  

 første gang har erhvervet kørekort.
Ved lovforslaget tages derfor en række initiativer  

 for at mindske antallet af trafikulykker.
Dette gøres primært  

 ved en skærpelse af sanktionerne ved de groveste overtrædelser af  

 færdselsloven.
 Lovforslaget er en del af regeringens aktionspakke mod  

 unge fartbøller, og der vil udover nærværende forslag  

 også blive igangsat en videreudvikling af køreuddannelsen,  

 kampagner og projekter, ligesom det overvejes, hvorvidt der skal ske  

 yderligere ændringer i form af indførelse af et  

 klippekortssystem til kørekort og indførelse af mulighed for  

 midlertidig tilbageholdelse af køretøjer.
 Forslaget om indførelse af frihedsstraf retter sig  

 mod de groveste overtrædelser af færdselsloven -  

 overtrædelser, der indebærer en så farlig og  

 hensynsløs kørsel, at den medfører en stor risiko for  

 alvorlige personskadeuheld og dødsfald.
 Forslaget indebærer, at der indføres en  

 hjemmel til frihedsstraf for nogle af de forseelser, der i dag  

 medfører en ubetinget frakendelse af førerretten.
 Derudover retter lovforslaget sig mod overtrædelser,  

 der begås af førere kort tid efter, at de har erhvervet  

 kørekort.
 Førere, der begår en overtrædelse af  

 færdselsloven inden for de første to år efter, at de  

 pågældende første gang har erhvervet kørekort, og  

 hvor overtrædelsen har en sådan grovhed, at den i dag vil  

 medføre betinget frakendelse af førerretten, bliver i stedet  

 for den betingede frakendelse således pålagt et  

 kørselsforbud.
Kørselsforbudet indebærer, at  

 pågældende bliver stillet som ikke at have bestået sin  

 oprindelige køreprøve og derfor ikke er i besiddelse af  

 førerret.
Vedkommende skal derfor gennemgå en særlig, ny  

 køreuddannelse og bestå en sædvanlig kontrollerende  

 køreprøve, inden førerretten bliver givet tilbage.
 Samtidig foreslås det, at førere, der inden  

 for de første to år efter førstegangserhvervelse af  

 kørekort begår en forseelse, som medfører en ubetinget  

 frakendelse af førerretten, tillige skal gennemgå den  

 særlige, nye køreuddannelse forinden generhvervelse af  

 førerretten.
2. Lovforslagets indhold 2.1. Gældende ret 2.1.1. Skærpelse af straffen for grove  

 færdselslovovertrædelser Efter den nugældende færdselslov er der ikke  

 hjemmel til at idømme frihedsstraf for de groveste overtrædelser  

 af færdselsloven, når der bortses fra spirituskørsel,  

 gentagne tilfælde af spiritus- eller promillekørsel,  

 kørsel i andre (svækkede) tilstande end spirituspåvirkning  

 (sygdom, medicinpåvirkning, træthed, euforiserende midler o.  

 lign.), flugtbilisme og kørsel uden førerret, jf.  

 færdselslovens § 117.
Derudover er det muligt at idømme frihedsstraf,  

 hvis den begåede forseelse er så grov, at den tillige  

 indebærer en overtrædelse af straffelovens bestemmelser om vold,  

 forsætligt eller uagtsomt manddrab, grov uagtsom legemsbeskadigelse,  

 forsætlig fareforvoldelse m.v.
I disse tilfælde er der tale om  

 idømmelse af frihedsstraf efter straffeloven og ikke efter  

 færdselsloven.
2.1.2. Kørekort Det følger af færdselslovens §§ 56 og  

 59, at motorkøretøj kun må føres af en person, der  

 har erhvervet kørekort, og at kørekortet gælder, indtil  

 den pågældende er fyldt 70 år, dog således, at der  

 for visse motorkøretøjer kan fastsættes en kortere  

 gyldighedstid.
De nærmere bestemmelser herom fremgår af  

 kørekortbekendtgørelsen (bekendtgørelse nr. 1226 af 18.  

 december 2000 om kørekort).
Det er i § 44 i kørekortbekendtgørelsen  

 fastsat, at kørekort til motorcykel, almindelig bil og almindelig bil  

 med stort påhængskøretøj (kategorierne A, B og B/E)  

 samt kørekort til traktor/motorredskab udstedes med gyldighed til  

 indehaverens fyldte 70. år.
Det følger videre af § 45,  

 stk. 1, at kørekort til lastbil, lastbil med stort  

 påhængskøretøj, bus og bus med stort  

 påhængskøretøj (kategorierne C, C/E, D og D/E)  

 udstedes med gyldighed til indehaverens fyldte 50. år.
 Færdselsforseelser vil efter de nugældende  

 bestemmelser i færdselsloven udløse samme sanktion, uanset  

 på hvilket tidspunkt i kørekortets gyldighedsperiode forseelsen  

 begås.
Efter de nugældende bestemmelser i  

 færdselsloven vil der ske en betinget frakendelse af  

 førerretten i de i § 126, stk. 1, nævnte  

 tilfælde.
Betinget frakendelse vil således ske, hvis  

 føreren under tilsidesættelse af væsentlige hensyn til  

 færdselssikkerheden volder skade på person eller ting eller  

 fremkalder fare herfor (§ 126, stk. 1, nr. 1), overskrider de  

 tilladte hastighedsgrænser med mere end 70% (§ 126, stk. 1,  

 nr. 2), for så vidt angår tunge køretøjer  

 overskrider de tilladte hastighedsgrænser med mere end 70% for  

 hastighedsgrænser på højst 30 km/t eller med mere end 40%  

 for hastighedsgrænser på over 30 km/t (§ 126, stk. 1,  

 nr. 3), overskrider den største tilladte totalvægt med mere end  

 30% (§ 126, stk. 1, nr. 4), gør sig skyldig i  

 promillekørsel med en alkoholkoncentration i blodet under eller efter  

 kørslen over 0,80 promille (§ 126, stk. 1, nr. 5), eller  

 frakendelse findes begrundet ved beskaffenheden af den begåede  

 forseelse, og hvad der i øvrigt foreligger oplyst om tiltaltes forhold  

 som fører af motordrevet køretøj (§ 126,  

 stk. 1, nr. 6).
 Der kan endvidere ske betinget frakendelse for  

 spirituskørsel, hvor der foreligger særlig formildende  

 omstændigheder, jf. § 125, stk. 2, 2. pkt.
Er førerretten blevet frakendt betinget i  

 medfør af en af ovennævnte bestemmelser, skal føreren  

 senest 3 måneder efter en endelig afgørelse aflægge en  

 kontrollerende køreprøve, jf. lovens § 60, stk. 3, og  

 kørekortbekendtgørelsens § 38, stk. 2. Politiet kan  

 dispensere fra denne frist.
Bestås prøven ikke, bliver  

 førerretten inddraget.
Der skal dog ikke aflægges  

 køreprøve, hvis føreren af andre årsager har  

 bestået en køreprøve efter det tidspunkt, hvor  

 vedkommende begik den forseelse, der medførte den betingede  

 frakendelse.
 En betinget frakendelse efter lovens § 126,  

 stk. 1, skærpes i visse tilfælde til en ubetinget  

 frakendelse, jf. § 126, stk. 2. Dette vil være  

 tilfældet, såfremt føreren forsætlig har voldt skade  

 på andres person eller ting, forsætlig har fremkaldt  

 nærliggende fare herfor eller i øvrigt har ført  

 motordrevet køretøj på særlig hensynsløs  

 måde (§ 126, stk. 2, nr. 1), har gjort sig skyldig i flere  

 forhold, der hver for sig er omfattet af stk. 1, nr. 1-5 (§ 126,  

 stk. 2, nr. 2), eller såfremt forseelsen begås i  

 prøvetiden efter en betinget frakendelse eller inden 5 år efter  

 udløbet af frakendelsestiden i forbindelse med en ubetinget  

 frakendelse (§ 126, stk. 2, nr. 3 og 4).
 Der vil endvidere ske en ubetinget frakendelse af  

 førerretten, såfremt føreren gør sig skyldig i  

 spirituskørsel (§ 125), eller ulovligt fører  

 køretøj uden hastighedsbegrænser eller foretager et  

 uautoriseret konstruktivt indgreb heri (§ 125 a).
Er førerretten frakendt ubetinget, kan  

 førerretten først generhverves efter frakendelsestidens  

 udløb.
Når frakendelsestiden er udløbet, skal en  

 kontrollerende køreprøve bestås, inden førerretten  

 kan generhverves.
Der skal - som ved de betingede frakendelser - ikke  

 aflægges fornyet køreprøve, hvis den domfældte  

 inden for det sidste år før frakendelsestidens udløb og  

 inden for det sidste år før ansøgningen om generhvervelse  

 af førerret har bestået en køreprøve.
2.1.3. Spiritus- og promillekørsel Der er i dag i færdselsloven ikke krav om  

 forudgående køreundervisning i forbindelse med indstilling til  

 kontrollerende køreprøve.
I forbindelse med lov nr. 468 af 10.  

 juni 1997 om ændring af færdselsloven, hvor promillegrænsen  

 blev nedsat fra 0,8 til 0,5, blev der taget en række øvrige  

 initiativer med henblik på en skærpet indsats mod  

 spritkørsel.
Der blev i den forbindelse blandt andet åbnet  

 mulighed for, at generhvervelse af førerretten som følge af en  

 ubetinget frakendelse på grund af spirituskørsel eller flere  

 tilfælde af promillekørsel betinges af, at ansøgeren  

 forinden den kontrollerende køreprøve gennemfører  

 fornyet køreundervisning i alkohol og trafik.
Det fremgår af  

 lovens ikrafttrædelsesbestemmelse, at trafikministeren fastsætter  

 tidspunktet for ikrafttræden af bestemmelsen.
 Hensigten med undervisningen, et såkaldt A/T-kursus,  

 er gennem undervisning i alkohol og trafik at lære kursisten andre  

 strategier i forhold til den uheldige sammenblanding af de to handlinger.
 Amts- og primærkommunerne vil i fællesskab  

 udbyde brugerfinansierede A/T-kurser, som forventes at kunne  

 igangsættes i begyndelsen af 2002. Det bemærkes i den  

 forbindelse, at planlægning og igangsætning af kurserne har  

 været baseret på et lavere antal kursister, end det vil  

 være tilfældet efter lovforslagets vedtagelse, så det kan  

 ikke afvises, at en vedtagelse af forslaget vil betyde en mindre  

 udsættelse af afholdelsen af kurserne.
2.2. Trafikministeriets overvejelser Da antallet af trafikulykker fortsat er meget højt,  

 har Trafikministeriet nærmere overvejet, hvordan det  

 lovgivningsmæssigt er muligt at ændre dels den generelle  

 adfærd, dels i særdeleshed den adfærd, som de unge  

 mænd udviser, og som kommer til udtryk i denne gruppes stærke  

 overrepræsentation i ulykkerne.
 På den baggrund foreslås følgende  

 tiltag:
2.2.1. Skærpet straf for særligt grove overtrædelser  

 af færdselsloven Det er Trafikministeriets vurdering, at særlig  

 hensynsløs kørsel, som f.eks. grove overtrædelser af  

 hastighedsbegrænsningerne i tættere bebyggede områder, er  

 mindst lige så farlig som spirituskørsel, og ministeriet finder  

 derfor, at sanktionen for en sådan kørsel bør være  

 i overensstemmelse hermed.
Der vil med forslaget blive indført hjemmel i  

 færdselsloven til at idømme frihedsstraf i tilfælde af  

 særlig hensynsløs kørsel, herunder forsætlig  

 fareforvoldelse og skade, hvor der ikke samtidig foreligger en  

 overtrædelse af straffelovens bestemmelser om vold, forsætligt  

 eller uagtsomt manddrab, grov uagtsom legemsbeskadigelse, forsætlig  

 fareforvoldelse m.v.
Bestemmelsen får således selvstændig  

 betydning, hvor det ikke vil være muligt at idømme frihedsstraf  

 efter straffelovens bestemmelser.
Ved forslaget lægges der således op til at  

 give domstolene mulighed for ved pådømmelse af tilfælde af  

 særlig farlig kørsel omfattet af lovens § 126, stk. 2,  

 nr. 1, samtidig med afgørelsen om frakendelse af førerretten at  

 kunne udmåle en kortere frihedsstraf.
Skærpelse af sanktionen for  

 de groveste tilfælde af uforsvarlig kørsel er således et  

 yderligere signal fra samfundets side om, at den pågældendes  

 kørsel i enhver henseende har været ganske uacceptabel, og at  

 det ofte har beroet på rent tilfældige omstændigheder, at  

 der ikke som følge heraf er indtruffet alvorlige personskadeuheld  

 eller dødsfald.
 Trafikministeriet har endvidere overvejet, hvorvidt de  

 øvrige situationer i færdselsloven, hvor der er mulighed for at  

 idømme ubetinget frakendelse af førerretten i  

 færdselsloven, jf. § 126, stk. 2, nr. 2-4, også burde  

 være omfattet af denne skærpede sanktion.
 § 126, stk. 2, nr. 2-4, vedrører  

 situationer, hvor den enkelte kørsel i sig selv normalt »kun« ville  

 medføre en betinget frakendelse, men på grund af, at der er tale  

 om gentagne overtrædelser eller flere forhold, der samtidig skal  

 pådømmes, indebærer, at den pågældende  

 får frakendt førerretten ubetinget.
 Da formålet med forslaget er at ramme de groveste  

 former for uforsvarlig kørsel, finder ministeriet dog, at de  

 situationer, der er omfattet af § 126, stk. 2, nr. 2-4, ikke skal  

 være omfattet af den skærpede sanktion, idet en kørsel,  

 der i sig selv ikke hører under de groveste tilfælde af  

 uforsvarlig kørsel, herved vil blive bedømt  

 uforholdsmæssigt hårdt i sammenligning med de øvrige  

 strafpositioner i dansk lovgivning, ligesom afgrænsningen af, hvilke  

 gentagelsestilfælde der bør være omfattet af den  

 skærpede sanktion, vil give anledning til betydelige  

 vanskeligheder.
Det er hensigten, at det alene er de tilfælde af  

 uforsvarlig kørsel, der er så grove, at de vil være  

 omfattet af § 126, stk. 2, nr. 1, at der skal kunne idømmes  

 frihedsstraf.
Som eksempler på sådanne tilfælde   som ikke  

 er tænkt at skulle være en udtømmende opregning af  

 anvendelsesområdet for den foreslåede skærpelse   vil alt  

 efter omstændighederne blandt andet kunne tænkes grov kap- eller  

 væddekørsel på gade og vej eller grov  

 chikanekørsel.
Endvidere er det hensigten, at straffen kan  

 pålægges i de situationer, hvor der udføres uforsvarlig  

 kørsel i forbindelse med, at den pågældende undlader at  

 efterkomme politiets anmodning om at standse køretøjet, idet en  

 sådan trafikadfærd ofte er alvorligt fareforvoldende.
Med hensyn til strafudmålingen på det  

 område, som denne nyordning retter sig imod, er det nærliggende  

 at tage udgangspunkt i strafniveauet med hensyn til frihedsstraf for de  

 mindst alvorlige tilfælde af spirituskørsel, idet begrundelsen  

 for den foreslåede strafskærpelse som nævnt er, at de  

 omhandlede groveste færdselsforseelser skønnes at udgøre  

 en lige så stor eller større risiko for  

 færdselssikkerheden som sådan spirituskørsel.
Vedtages  

 lovforslaget, vil det således være naturligt, at strafpositionen  

 i normale 1. gangs tilfælde svarer til strafpositionen ved de mindst  

 alvorlige tilfælde af spirituskørsel, f.eks. 10-14 dages  

 fængsel.
Dette udgangspunkt for strafudmålingen kan fraviges  

 såvel i skærpende som formildende retning   herunder til  

 bødeområdet - afhængig af forholdets karakter inden for  

 den foreslåede straframme på fængsel i indtil 1  

 år.
Det forudsættes endvidere, at frihedsstraffen i  

 almindelighed gøres betinget på vilkår af, at den  

 dømte udfører samfundstjeneste.
Anvendes tilsvarende principper  

 som ved pådømmelsen af de nævnte sager om  

 spirituskørsel, vil et timeantal svarende til mindstetimetallet  

 på 30 timer kunne være passende.
Som nævnt ovenfor sigter nyordningen til de  

 tilfælde, hvor der ikke tillige i forbindelse med kørslen er  

 sket overtrædelse af straffeloven, f.eks. straffelovens § 241 om  

 uagtsomt manddrab eller § 249 om uagtsom betydelig legemsbeskadigelse.  

 Som udgangspunkt bør betinget dom med vilkår om samfundstjeneste  

 ikke anvendes i disse tilfælde.
Hvis kørslen er foregået i  

 et brugsstjålet køretøj vil betinget dom heller ikke  

 kunne anvendes.
 En konkret individuel vurdering kan dog føre til,  

 at også kørsel, der falder uden for dette kerneområde for  

 nyordningen, kan afgøres med samfundstjeneste, hvis dette i det  

 enkelte tilfælde findes forsvarligt.
De færdselsforseelser, som forslaget retter sig  

 imod, afgøres i dag med en bøde, hvis størrelse bl.a.  

 afhænger af overtrædelsens art og grovhed.
Det forudsættes  

 ved lovforslaget, at der i de tilfælde, hvor overtrædelsen efter  

 forslaget skal afgøres med betinget dom med vilkår om  

 samfundstjeneste, på tilsvarende måde som ved sager om  

 spirituskørsel idømmes en tillægsbøde for  

 lovovertrædelsen.
For at undgå forskelligheder i sanktioneringen  

 i disse tilfælde - der alle karakteriseres ved at ligge i området  

 for den groveste tilsidesættelse af hensynet til  

 færdselssikkerheden - alt efter arten af færdselsforseelser, der  

 er begået i forbindelse med kørslen, og som følge af den  

 ovennævnte parallelitet med hensyn til risikoen ved de her omhandlede  

 kørsler og spirituskørsel forudsættes det, at  

 tillægsbøden svarer til bødestørrelsen ved  

 spirituskørsel, hvor der idømmes samfundstjeneste.  

 Retningslinierne for denne bødefastsættelse fremgår af  

 cirkulæreskrivelse af 15. oktober 1976 fra præsidenten for Vestre  

 Landsret.
Efter disse retningslinier fastsættes bøden til 1.000  

 kr. pr. 25.000 kr. årlig bruttoindtægt, således at  

 bøden så vidt muligt kommer til at svare til en  

 månedsløn efter skat for personer med sædvanligt fradrag,  

 dog minimum 1.000 kr.
Maksimumsbøden ligger formentlig i  

 størrelsesordenen omkring 100.000 kr.
Det er forekommet, at der  

 udenretligt er vedtaget en bøde på 330.000 kr.
Afgøres  

 sagen undtagelsesvis med en ubetinget frihedsstraf, forudsættes det, at  

 der   som ved spirituskørsel   i almindelighed ikke idømmes en  

 sådan tillægsbøde.
Der henvises til bemærkningerne  

 til L 41, Folketingstidende 1999-2000, tillæg A, side 1108.
 Der henvises endvidere til bemærkningerne til  

 forslagets § 1, nr. 6.
2.2.2. Kørselsforbud Ved ordningen forstås en særlig foranstaltning  

 i form af et kørselsforbud kombineret med krav om gennemførelse  

 af fornyet, særlig køreundervisning.
Dette kørselsforbud  

 udløses, når der foreligger grovere færdselsforseelser,  

 begået inden for de to første år efter  

 førstegangserhvervelse af førerretten.
 Den foreslåede nye ordning med kørselsforbud  

 vil omfatte de førere, typisk unge mennesker, der kort tid efter, at  

 de har erhvervet kørekort, udviser en adfærd, der viser, at de  

 ikke er fortrolige med egne kørefærdigheder, gældende  

 færdselsregler og den risiko, som de udsætter sig selv og andre  

 for.
 Der er ikke tale om en ændring i gyldigheden eller  

 udformningen af kørekortet.
Når der pålægges et  

 kørselsforbud, bliver den pågældende stillet, som om  

 vedkommende ikke havde bestået sin oprindelige køreprøve.  

 Man stilles altså, som om man ikke har erhvervet førerret.
Hvis  

 der køres i den periode, hvor pågældende er idømt  

 et kørselsforbud, vil vedkommende kunne dømmes efter reglerne  

 om kørsel uden kørekort, jf. § 117, stk. 5, jf.  

 § 56, stk. 1. Der er således ikke tale om en ubetinget  

 frakendelse af førerretten, hvorfor vedkommende ikke vil blive  

 omfattet af reglerne om kørsel i frakendelsestiden.
Formålet med forslaget er, at i de situationer, hvor  

 det kan konstateres, at pågældende   uanset at  

 køreundervisning og køreprøve er gennemført  

 relativt kortere tid forinden forseelsen - ikke har forstået de  

 gældende regler for at kunne færdes i trafikken, skal dele af  

 køreundervisningen gennemføres på ny.
Formålet er  

 at give den pågældende en større grad af forståelse  

 for de farer og vanskeligheder, den pågældende som trafikant vil  

 møde i trafikken samt give større færdighed i at  

 bedømme færdslen kritisk og føre køretøjet  

 uden fare for sig selv og andre.
For så vidt angår  

 overtrædelse af færdselslovens bestemmelser om  

 promillekørsel med en alkoholkoncentration i blodet under eller efter  

 kørslen på over 0,80 promille, foreslås det, at  

 førere i disse tilfælde gennemfører et kursus  

 særligt rettet mod alkohol og trafik (A/T-kurset).
 Da hovedformålet derfor er fornyet undervisning og  

 holdningspåvirkning og ikke straf, har Trafikministeriet vurderet, at  

 det er mest hensigtsmæssigt at indføre et kørselsforbud,  

 frem for at benytte de allerede gældende regler om frakendelse af  

 førerretten, hvori indgår et vist pønalt element.
 Trafikministeriet vurderer, at hvis formålet med  

 forslaget skal kunne opnås, vil de relevante forseelser for at  

 pålægge et kørselsforbud være de  

 hastighedsovertrædelser eller andre væsentlige  

 tilsidesættelser af hensynet til færdselssikkerheden, herunder  

 promillekørsel med en promille over 0,80, der allerede i dag  

 udløser en betinget frakendelse i medfør af  

 færdselsloven.
Endvidere foreslås det, at førere, der  

 begår færdselsforseelser, der udløser en ubetinget  

 frakendelse, inden for de to første år efter  

 førstegangserhvervelse af førerretten tillige skal  

 gennemføre den særlige nye køreundervisning forinden  

 generhvervelse af førerretten, herunder de tilfælde hvor en  

 fører tidligere er frakendt førerretten betinget eller  

 ubetinget, og det nye forhold er begået i prøvetiden eller inden  

 5 år efter udløbet af en frakendelsestid.
Den situation kan  

 f.eks. opstå, hvis føreren har fået en frakendelse, inden  

 vedkommende har erhvervet førerret.
 Gengivelse af førerretten efter et  

 kørselsforbud er betinget af, at pågældende  

 gennemfører fornyet, særlig køreundervisning eller et  

 A/T-kursus og består en kontrollerende køreprøve, jf.  

 lovforslagets § 60 a (§ 1, nr. 3). Førere, der kort tid  

 efter erhvervelse af førerret har vist, at de ikke har den  

 fornødne færdighed og indsigt i f.eks. risikolære og  

 generel trafikantadfærd, får således mulighed for enten  

 gennem fornyet undervisning i udvalgte dele af Færdselsstyrelsens  

 undervisningsplan for køreundervisning til den pågældende  

 kategori at få forbedret viden og forståelse herom eller gennem  

 et A/T-kursus at lære om den uheldige sammenblanding af alkohol og  

 trafik.
 Lovforslaget tager som udgangspunkt ikke sigte på de  

 overtrædelser af færdselslovens bestemmelser om brug af  

 hastighedsbegrænsere og totalvægt begået ved kørsel  

 med »tunge køretøjer«, som blev indført i  

 færdselsloven med lov nr. 187 af 30. marts 1999 (henholdsvis § 125  

 a og § 126, stk. 1, nr. 4).
Baggrunden herfor er, at der med den nævnte lov blev  

 foretaget skærpelser af sanktionerne for forseelser begået ved  

 kørsel med tunge køretøjer, samt at disse sanktioner  

 bør have en vis virkeperiode, så effekten af disse kan vurderes,  

 førend der i givet fald overvejes yderligere skærpelser.
I  

 forbindelse med de i indledningen nævnte overvejelser om  

 indførelse af klippekortsystem og midlertidig tilbageholdelse af  

 køretøjer vil forseelser begået ved kørsel med  

 tunge køretøjer også indgå.
Hastighedsovertrædelser   også begået  

 med tunge køretøjer, jf. § 126, stk. 1, nr. 3 - vil  

 dog indgå i ordningen under hensyn til, at netop  

 hastighedsovertrædelser er et af de centrale områder for den  

 foreslåede ordning.
Væsentlig overskridelse af  

 hastighedsgrænsen begået under kørsel i tunge  

 køretøjer bør derfor på lige fod med øvrige  

 grove hastighedsovertrædelser begået af  

 førstegangserhververe være omfattet af ordningen med  

 kørselsforbud.
Endvidere vil en fører være omfattet af  

 ordningen i det omfang, hvor der ved samme dom pådømmes  

 overtrædelser af f.eks. reglerne om højst tilladte  

 totalvægt, jf. § 126, stk. 1, nr. 4, samtidig med, at der  

 foreligger forhold, der kan pådømmes efter § 126,  

 stk. 1, nr. 1-3, som f.eks., at føreren under  

 tilsidesættelse af væsentlige hensyn til  

 færdselssikkerheden har voldt skade på person, jf. § 126,  

 stk. 1, nr. 1. I disse tilfælde vil den pågældende  

 fører blive underlagt kravene om særlig køreundervisning  

 samt kontrollerende køreprøve, jf. den foreslåede nye  

 § 60 a, stk. 3, nr. 2. Endelig vil førere af tunge  

 køretøjer også være omfattet af ordningen, hvis  

 føreren tidligere er frakendt førerretten betinget eller  

 ubetinget, og det nye forhold er begået i prøvetiden eller inden  

 5 år efter, at frakendelsestiden er udløbet.
 Ordningen tager endvidere ikke sigte på ubetinget  

 frakendelse af førerretten som følge af spirituskørsel  

 eller flere tilfælde af promillekørsel, idet der for så  

 vidt angår disse forseelser er iværksat skærpelser i form  

 af krav om særskilte kurser, der i særlig grad retter sig mod  

 alkohol og kørsel, jf. nærmere under pkt. 2.2.3.
Endelig bemærkes, at der kan være  

 tilfælde, hvor en fører ved samme dom kan blive dømt for  

 f.eks. en hastighedsoverskridelse, der er omfattet af § 126,  

 stk. 1, nr. 2, og en promillekørsel, jf. § 126, stk. 1,  

 nr. 5, og hvor disse overtrædelser har fundet sted ved en eller flere  

 forskellige kørsler.
I disse sager vil pågældende blive  

 underlagt kravene om særlig køreundervisning, A/T- kursus og  

 kontrollerende køreprøve.
 Der henvises i øvrigt til bemærkningerne til  

 forslagets § 1, nr. 3 og 12.
2.2.3. Spiritus- og promillekørsel Da der allerede for så vidt angår ubetinget  

 frakendelse på grund af spiritus- og promillekørsel i 1997 blev  

 indført mulighed for at betinge generhvervelse af førerretten  

 af, at føreren gennemfører undervisning inden for trafik og  

 alkohol, jf. § 60, stk. 2, 2. pkt., finder Trafikministeriet ikke,  

 at der er grundlag for at pålægge disse personer en yderligere  

 undervisningsforpligtelse.
 Ministeriet har overvejet, hvorvidt en person, der inden  

 for de første to år efter førstegangserhvervelse af  

 førerretten, og som i den periode har fået frakendt  

 førerretten betinget som følge af promillekørsel skal  

 gennemføre den fornyede, særlige køreundervisning.
 Det er imidlertid ministeriets vurdering, at en  

 undervisning, der retter sig direkte mod alkohol og trafik, er af  

 større værdi for personer, der har fået frakendt  

 førerretten på grund af spiritus- eller promillekørsel,  

 end en mere generel køreundervisning.
 Forslaget indeholder derfor et krav om, at  

 førstegangserhververe skal gennemføre fornyet undervisning med  

 samme indhold som ved de ubetingede frakendelser (A/T-kurser). Når  

 undervisningen er tilendebragt skal kontrollerende køreprøve  

 aflægges, før kørselsforbudet ophæves.
 Der henvises til bemærkningerne til forslagets  

 § 1, nr. 1, 2 og 3.
3. Administrative og økonomiske konsekvenser for stat, kommuner  

 og amtskommuner Formålet med lovforslaget er at nedbringe antallet  

 af ulykker.
Et sådant fald i ulykkesantallet vil have en positiv  

 økonomisk konsekvens for stat, kommuner og amtskommuner, idet et  

 lavere antal ulykker medfører formindskede udgifter til  

 sygehusvæsenet, hjemmepleje, genoptræning m.v.
Dertil kommer en  

 samfundsøkonomisk fordel i form af øget erhvervsindtægt  

 m.v.
Da Trafikministeriet ikke finder det muligt at opgøre forslagets  

 forventede effekt på ulykkesantallet, kan der ikke foretages en mere  

 præcis beregning af, hvor store de positive konsekvenser vil blive.
 Lovforslaget forventes derudover ikke at medføre  

 administrative eller økonomiske konsekvenser for stat, kommuner eller  

 amtskommuner.
4. Administrative og økonomiske konsekvenser for  

 erhvervslivet Lovforslaget forventes ikke at medføre  

 administrative eller økonomiske konsekvenser for erhvervslivet.
5. Forslagets miljømæssige konsekvenser Lovforslaget forventes ikke at medføre  

 miljømæssige konsekvenser, idet der alene er tale om en  

 regulering af en trafikfarlig adfærd.
6. Forholdet til EU-retten Lovforslaget indeholder ikke EU-retlige aspekter.
7. Høring Lovforslaget er sendt til høring hos de i bilag 2  

 nævnte myndigheder og organisationer.
8. Vurdering af konsekvenser af lovforslaget Positive konsekvenser/mindreudgifter Negative konsekvenser/merudgifter Økonomiske konsekvenser for stat, kommuner og  

 amtskommuner Ja Nej Administrative konsekvenser for stat, kommuner og  

 amtskommuner Nej Nej Økonomiske konsekvenser for erhvervslivet  

 mv.
Nej Nej Administrative konsekvenser for erhvervslivet mv.
Nej Nej Miljømæssige konsekvenser Nej Nej Forholdet til EU-retten Lovforslaget indeholder ikke EU-retlige aspekter.
Bemærkninger til lovforslagets  

 enkelte bestemmelser Til § 1 Til nr. 1 Da den krævede undervisning i § 60 i  

 tilknytning til spiritus- og promillekørsler i praksis opbygges som et  

 kursus i alkohol og trafik (A/T-kursus), jf. bemærkningerne til nr. 2,  

 findes det hensigtsmæssigt at præcisere dette i bestemmelsen.  

 Endvidere tydeliggøres det på denne måde, at  

 undervisningen i forbindelse med spiritus- og promillekørsler  

 adskiller sig væsentligt fra den fornyede, særlige  

 køreundervisning, der blandt andet kræves i tilknytning til et  

 udstedt kørselsforbud.
Det foreslås endvidere, at det krævede  

 A/T-kursus skal gennemføres, uanset at domfældte har  

 bestået en køreprøve efter det forhold, der gav anledning  

 til tiltalen.
Det betyder, at førerretten ikke vil kunne generhverves,  

 uanset bestået køreprøve, hvis kurset ikke  

 gennemføres.
Endelig foreslås det i § 60, stk. 2, 4.  

 pkt., at hvis domfældte har bestået en  

 køreprøve efter det forhold, der gav anledning til tiltalen,  

 skal vedkommende ikke aflægge kontrollerende køreprøve.
I  

 den nuværende endnu ikke ikrafttrådte § 60, stk. 2, er  

 personer, der har fået frakendt førerretten betinget eller  

 ubetinget som følge af spiritus- eller promillekørsel ikke  

 omfattet af denne undtagelse.
Det er Trafikministeriets vurdering, at der  

 ikke foreligger en rimelig begrundelse for, at denne gruppe skal gå op  

 til en ekstra køreprøve.
Til nr. 2 Der foreslås en ny affattelse af § 60,  

 stk. 4, hvorefter trafikministeren bemyndiges til at fastsætte  

 bestemmelser om indholdet af de A/T kurser, som førere skal  

 gennemføre som følge af et kørselsforbud eller ubetinget  

 frakendelse af førerretten begrundet i spiritus- eller  

 promillekørsel.
Som det fremgår nedenfor er indholdet heraf  

 fastlagt, jf. bemærkningerne til nr. 3 og 5.
 Endvidere bemyndiges trafikministeren til at  

 fastsætte bestemmelser om gennemførelsen af A/T-kurser, om  

 kontrollerende køreprøve samt om inddragelse af  

 førerretten i medfør af stk. 3.
Til nr. 3 og 5 Med lovforslagets § 1, nr. 3, foreslås  

§ 60 a indsat som ny bestemmelse.
I stk. 1 foreslås det, at der stilles  

 krav om, at førstegangserhververe skal gennemføre fornyet  

 særlig køreundervisning og bestå en kontrollerende  

 køreprøve, inden der kan ske en gengivelse af  

 førerretten i forbindelse med et kørselsforbud inden for de  

 første to år efter førstegangserhvervelse af  

 førerret.
Dette betyder, at der ikke kan ske gengivelse af  

 førerretten i disse situationer, førend den  

 pågældende både har gennemført undervisningen og har  

 bestået den kontrollerende køreprøve.
Endvidere  

 fremgår det af det foreslåede  stk. 2, at hvis der  

 pålægges et kørselsforbud efter den foreslåede nye  

 § 126, stk. 4, og der har foreligget en kørsel omfattet af  

 § 126, stk. 1, nr. 5 (promillekørsel), eller § 125,  

 stk. 2, 2. pkt. (spirituskørsel under særlig  

 formildende omstændigheder) skal ansøgeren have  

 gennemført et A/T-kursus, der træder i stedet for den  

 særlige, nye køreundervisning, og have bestået en  

 kontrollerende køreprøve, inden førerretten kan  

 gengives.
Som nærmere omtalt under forslagets § 1, nr.  

 12, foreslås det, at såfremt der inden for de første to  

 år efter førstegangserhvervelsen af førerret begås  

 en forseelse, som efter de nugældende bestemmelser ville udløse  

 en betinget frakendelse (§ 125, stk. 2, 2. pkt. og  

 § 126, stk. 1, nr. 1-3, 5 eller 6), afløses den betingede  

 frakendelse af et kørselsforbud.
Dette indebærer i  

 modsætning til betinget frakendelse, at den pågældende  

 afskæres fra at køre, indtil fornyet særlig  

 køreundervisning eller A/T-kursus er gennemført, og  

 kontrollerende køreprøve er bestået.
Gengivelse af førerretten er betinget af  

 gennemførelse af fornyet, særlig køreundervisning, hvor  

 eleven gennemgår enten en udvalgt del af Færdselsstyrelsens  

 undervisningsplan for køreundervisning til den pågældende  

 kategori særligt tilrettelagt med henblik på risikolære,  

 trafikantadfærd og gældende færdselsregler eller et  

 A/T-kursus.
Herefter aflægges kontrollerende køreprøve  

 efter gældende bestemmelser.
Kørselsforbudet vil således  

 ophøre, når undervisning er gennemført, og  

 køreprøve er bestået.
Af det foreslåede stk. 3, fremgår  

 det, at såfremt der inden for de to første år efter  

 erhvervelse af førerret begås en forseelse, som efter  

 gældende bestemmelser udløser en ubetinget frakendelse efter  

 § 126, stk. 2, nr. 1, en ubetinget frakendelse som følge af,  

 at føreren har gjort sig skyldig i flere forhold omfattet af  

 § 126, stk. 1, og hvor et af forholdene er omfattet af § 126,  

 stk. 1, nr. 1-3, og dette forhold er begået inden for de  

 første 2 år efter førstegangserhvervelse af forerret  

 eller en ubetinget frakendelse efter § 126, stk. 2, nr. 3 eller 5  

 (tidligere nr. 4), hvor det nye forhold er begået i prøvetiden  

 eller inden 5 år efter udløbet af frakendelsestiden, vil  

 generhvervelsen efter frakendelsestiden udløb på samme  

 måde som ved kørselsforbudet være betinget af, at fornyet,  

 særlig køreundervisning er gennemført og en  

 kontrollerende køreprøve er bestået.
Frakendelsestiden  

 vil blive udmålt på normal vis, jf. færdselslovens  

 § 127.
 Herudover foreslås det i stk. 4, at den  

 særlige, nye køreundervisning eller A/T-kursus og kontrollerende  

 køreprøve skal gennemføres, uanset om domfældte  

 efter det forhold, der gav anledning til kørselsforbudet eller den  

 ubetingede frakendelse måtte have bestået en  

 køreprøve, f.eks. til en anden kørekortkategori end den  

 eller de kategori(er), som domfældte har fået inddraget eller  

 mistet førerretten til.
Det foreslås endvidere i stk. 5, at  

 politiet, når førerretten er inddraget ved en endelig  

 afgørelse om kørselsforbud, kan kræve kørekortet  

 udleveret.
Det betyder, at kørekortet først kan kræves  

 udleveret, når en eventuel ankesag om kørselsforbudet er  

 afgjort.
For at kunne sikre, at den dømte ikke kører i den  

 periode, hvor vedkommende er pålagt et kørselsforbud, bør  

 politiet have en hjemmel til at inddrage kørekortet.
 Endelig bemyndiges trafikministeren i stk. 6  

 til at fastsætte nærmere bestemmelser om indholdet af den  

 særlige køreundervisning samt den kontrollerende prøve,  

 herunder betingelserne for at deltage, som efter forslaget bliver en  

 betingelse for generhvervelse af førerretten efter et  

 kørselsforbud og efter en ubetinget frakendelse som følge af en  

 eller flere forseelser, der finder sted inden for de første to  

 år efter førstegangserhvervelse af førerretten.
 Den særlige køreundervisning kan ikke  

 påbegyndes, før afgørelsen om kørselsforbud er  

 endelig.
 Efter de nugældende bestemmelser skal  

 ansøgere, der ønsker kørekort til en kategori, hvortil  

 de ikke tidligere har haft kørekort, have modtaget undervisning af en  

 godkendt kørelærer i overensstemmelse med en undervisningsplan  

 for køreuddannelsen til den pågældende kategori.
Den fornyede, særlige køreundervisning vil  

 tage udgangspunkt i denne undervisningsplan.
Det er hensigten, at den  

 fornyede køreundervisning vil omfatte emneområderne  

 »trafikantadfærd«, »grundregler for bilkørsel« og  

 »manøvrer på vej«.
Formålet med den fornyede,  

 særlige køreundervisning er at give eleverne bedre indsigt i og  

 større forståelse for de farer og vanskeligheder, de som  

 trafikanter møder i trafikken, herunder en større  

 forståelse for de grundlæggende menneskelige forhold, der har  

 indflydelse på kørefærdigheden, således at de fuldt  

 ud kan udnytte deres evner og i fornødent omfang modvirke almindelige  

 menneskelige begrænsninger.
Endvidere er formålet at give  

 eleverne større færdighed i at bedømme færdslen  

 kritisk og føre køretøjet uden fare for sig selv og  

 andre.
Endelig skal undervisningen bidrage til, at eleverne bliver  

 hensynsfulde og ansvarsbevidste trafikanter.
Den fornyede, særlige køreundervisning, som  

 både vil omfatte teoriundervisning og praktisk køreundervisning,  

 skal gennemføres i overensstemmelse med de bestemmelser, som  

 førstegangerhververen af kørekort skal følge.
Det vil  

 sige, at køreundervisningen skal gives af en godkendt  

 kørelærer i overensstemmelse med udvalgte dele af  

 undervisningsplanen for køreuddannelsen og således, at  

 ansøgeren mindst skal have gennemført et obligatorisk  

 minimumsantal lektioner i teorilokale og i skolevogn samt en mindste  

 undervisningsperiode, inden den kontrollerende køreprøve kan  

 aflægges.
 Ovennævnte bestemmelser finder anvendelse, uanset om  

 bestemmelsen om kørselsforbud eller ubetinget frakendelse sker ved dom  

 eller ved uden- eller indenretlig vedtagelse, jf. bestemmelserne herom i  

 færdselslovens § 119 a.
Endelig bemærkes det, at der vil kunne opstå  

 situationer, hvor der under samme dom behandles både en spiritus- eller  

 promillekørsel og en kørsel med en grov kørselsfejl  

 (grov overtrædelse af færdselslovens bestemmelser). Dette vil i  

 nogle situationer medføre krav om både A/T-kursus i  

 medfør af bestemmelserne i § 60 og særlig undervisning i  

 medfør af forslagets § 60 a.
I sådanne tilfælde skal  

 føreren således gennemføre begge kurser.
Der er i praksis  

 tale om 4 forskellige situationer.
Hvis en person dømmes for promillekørsel og  

 for en overtrædelse, der er omfattet af § 126, stk. 1, nr.  

 1-3, vil personen være omfattet af både kravene i den  

 foreslåede § 60, stk. 2, og § 60 a, og vil derfor skulle  

 gennemgå begge kurser.
Hvis en person dømmes for  

 spirituskørsel samt for en overtrædelse, der er omfattet af  

 § 126, stk. 2, vil personen ligeledes være omfattet af  

 både § 60, stk. 2, og § 60 a og dermed skulle  

 gennemgå begge kurser.
Hvis en person dømmes for  

 promillekørsel og for en overtrædelse, der er omfattet af  

 § 126, stk. 2, vil alene forholdet omfattet af § 126,  

 stk. 2, medføre ubetinget frakendelse, og personen vil  

 således være omfattet af § 60 a, stk. 3. I disse sager  

 vil den pågældende kun være omfattet af et krav om at  

 gennemføre den nye, særlige køreundervisning.
Endelig vil  

 der i tilfælde, hvor den pågældende dømmes for  

 spirituskørsel og for forhold, der er omfattet af § 126,  

 stk. 1, alene ske en ubetinget frakendelse af førerretten  

 på grund af spirituskørslen.
Vedkommende vil derfor kun  

 være omfattet af § 60, stk. 2, og vil derfor kun skulle  

 gennemgå det særlige A/T-kursus.
 Endelig foreslås det i § 1, nr. 5, at der  

 åbnes mulighed for pålæggelse af bøde, hvis  

 kørekortet ikke udleveres til politiet i de situationer, hvor den  

 pågældende er blevet idømt et kørselsforbud.
Til nr. 4, 6 og 13 Forslagets § 1, nr. 4 og 13, er en konsekvens af  

 forslagets § 1, nr. 6.
 Med lovforslagets § 1, nr. 6, foreslås  

 indført hjemmel til at idømme fængsel i indtil 1 år  

 for nogle af de groveste færdselslovovertrædelser.
 Der er ved fastsættelsen af, hvad der skal vurderes  

 som de groveste forseelser, taget udgangspunkt i de forseelser, der i dag  

 medfører en ubetinget frakendelse af førerretten, jf.  

 § 126, stk. 2, nr. 1. Anvendelsesområdet for den  

 foreslåede bestemmelse i § 118, stk. 4, er således  

 anvendelsesområdet for § 126, stk. 2, nr. 1, herunder den  

 retspraksis, der har udviklet sig på dette område.
Den skærpede sanktion vil derfor kunne  

 pålægges ved overtrædelser, hvor føreren  

 forsætligt har voldt skade på andres person eller ting,  

 forsætlig har fremkaldt nærliggende fare herfor eller i  

 øvrigt har ført motordrevet køretøj på en  

 særlig hensynsløs måde.
Det bemærkes, at  

 bestemmelsen også har sammenhæng med straffelovens bestemmelser  

 om vold, forsætligt eller uagtsomt manddrab, grov uagtsom  

 legemsbeskadigelse og forsætlig fareforvoldelse.
Frihedsstraf efter  

 færdselsloven vil således forudsætte, at den  

 pågældende forseelse ikke anses for at være omfattet af  

 bestemmelser i straffeloven.
Det bemærkes i den forbindelse, at § 126,  

 stk. 2, nr. 1, ifølge bemærkningerne (Folketingstidende  

 1974-75, 2. saml., till.
A, sp. 1996-1997) har følgende  

 anvendelsesområde:
»Foruden i tilfælde, hvor der foreligger  

 forsætlig skadetilføjelse, f.eks. forsætlig  

 påkørsel, skal ubetinget frakendelse ske, hvor føreren  

 forsætlig har fremkaldt nærliggende fare for  

 skadetilføjelse eller i øvrigt har kørt på  

 særlig hensynsløs måde.
En sådan kørsel er  

 karakteriseret ved, at føreren bevidst sætter sig ud over  

 hensynet til andres sikkerhed.
I modsætning til, hvad der er  

 tilfældet med hensyn til anvendelsen af § 126, stk. 1, nr. 1,  

 stilles der således her altid krav om en kvalificeret form for  

 tilregnelse.
Bestemmelsen vil eksempelvis omfatte kørsel, der retter  

 sig mod at forulempe eller bringe en anden trafikant i fare  

 (chikanekørsel), hasarderet kørsel, f.eks. for at unddrage sig  

 forfølgning, hård og pågående kørsel, der  

 medfører konkret skadeforvoldelse eller farefremkaldelse, og som  

 udføres med bevidsthed om, at den fører til forulempelse eller  

 fareforvoldelse, samt grove former for kapkørsel, flokkørsel og  

 lignende »chokkørsel«.
Bestemmelsen vil også omfatte  

 kørsel med køretøjer uden eller med meget betydelig  

 nedsat bremse- eller styreevne eller andre mangler, der kan føre til  

 nærliggende risiko for andre trafikanter, når risikoen har  

 stået eller måttet stå føreren klart.« For så vidt angår spørgsmålet om  

 størrelsen af frihedsstraffen, bødestørrelse samt  

 anvendelsen af samfundstjeneste henvises til de almindelige  

 bemærkninger pkt. 2.2.1.
Til nr. 7 og 8 Den foreslåede ændring i § 1, nr. 7, er  

 en konsekvens af den foreslåede ændring i § 1, nr. 8.
 Den foreslåede ændring i § 1, nr. 8,  

 præciserer i § 119, stk. 2, at der skal medvirke  

 domsmænd i sager, hvor der bliver spørgsmål om  

 kørselsforbud.
Til nr. 9 Den foreslåede ændring er en konsekvens af  

 forslaget i § 1, nr. 12, om kørselsforbud.
Det bemærkes, at der i forbindelse med spiritus- og  

 promillekørsel, indgreb i hastighedsbegrænsers funktion  

 (§ 125 a), hastighedsovertrædelser (§ 126, stk. 1, nr. 2  

 og 3) og overtrædelse af bestemmelserne om største tilladte  

 totalvægt (§ 126, stk. 1, nr. 4), er mulighed for, at den  

 sigtede kan vedtage bøde samt vedtage betinget eller ubetinget  

 frakendelse af førerretten.
Det bør i tilsvarende situationer  

 være muligt at vedtage et kørselsforbud.
 I disse sager samt i sager i medfør af § 126,  

 stk. 1, nr. 1, hvor der under tilsidesættelse af væsentlige  

 hensyn til færdselssikkerheden er voldt skade på person eller  

 ting eller fremkaldt fare herfor, kan sagen afgøres ved, at tiltalte i  

 retten vedtager at erlægge en nærmere bestemt bøde og  

 vedtager frakendelse af førerretten (indenretlig vedtagelse). I det  

 omfang disse bestemmelser er omfattet af lovforslaget, bør det  

 på tilsvarende måde være muligt at vedtage et  

 kørselsforbud.
Til nr. 10 og 11 Forslagets § 1, nr. 10, er en konsekvens af  

 forslagets § 1, nr. 11. Med forslagets § 1, nr. 11,  

 indsættes et nyt nr. 4 i § 126, stk. 2, således  

 at førerretten skal frakendes ubetinget, såfremt føreren,  

 inden for 3 år efter, at kørselsforbudet blev pålagt,  

 begår et nyt forhold.
 Bestemmelsen følger samme mønster som de  

 nugældende bestemmelser i § 126, stk. 2, nr. 3 og 4, om, at  

 førerretten frakendes ubetinget, hvis der i prøvetiden i  

 forbindelse med en betinget frakendelse begås et nyt forhold og ved en  

 ubetinget frakendelse, når det nye forhold er begået inden 5  

 år efter udløbet af frakendelsestiden.
Til nr. 12 Med forslaget indføres der en særlig  

 foranstaltning for førstegangserhververe af kørekort  

 således, at visse grovere forseelser begået inden for de to  

 første år efter erhvervelse af førerret medfører  

 et kørselsforbud kombineret med et krav om gennemførelse af  

 fornyet, særlig køreundervisning eller A/T-kursus, inden  

 kørselsforbudet kan ophæves.
Kørselsforbudet omfatter  

 samtlige de kategorier, hvortil den pågældende måtte have  

 erhvervet førerret.
 Ved en førstegangserhverver forstås en  

 person, der første gang, oftest som 18-årig, får udstedt  

 kørekort til motorkøretøj (bil/motorcykel).
 Førstegangserhververe er således ikke  

 personer, der f.eks. generhverver førerretten efter en ubetinget  

 frakendelse, personer, der udvider kørekortet til at omfatte  

 yderligere kategorier, personer, der får fornyet kørekortet,  

 eller personer, der får ombyttet kørekortet.
En fører anses dog som førstegangserhverver,  

 hvis den pågældende indenfor de første to år efter  

 førstegangserhvervelse af førerretten, udvider  

 kørekortet til at omfatte yderligere kategorier.
Såfremt et  

 kørekort til kategori B udvides til yderligere at omfatte eksempelvis  

 kategori A, og udvidelsen sker inden for de første 2 år efter  

 erhvervelse af førerret til kategori B, medfører denne  

 udvidelse således ingen ændringer i det oprindelige  

 forløb.
Forseelser, der begås inden for to år fra  

 erhvervelse af førerret til kategori B, vil således fortsat  

 udløse et kørselsforbud.
En udvidelse af førerretten  

 ophæver eller forkorter således ikke den periode, hvori der i  

 tilknytning til en førstegangserhvervelse kan pålægges  

 kørselsforbud.
Endelig vil en person, der får gengivet  

 førerretten efter et kørselsforbud, ikke blive anset som  

 førstegangserhverver.
Når den pågældende efter et  

 kørselsforbud har gennemført køreundervisning eller  

 A/T-kursus og har bestået den kontrollerende køreprøve,  

 vil senere forseelser blive behandlet på samme måde som  

 forseelser begået af ikke-førstegangserhververe.
Den  

 pågældende behandles således kun én gang som  

 førstegangserhverver.
Tidspunktet for erhvervelse af førerret til den  

 pågældende kategori fremgår af kolonne 10 på bagsiden  

 af de siden 1997 udstedte kørekort af »kreditkort«-modellen.
Det er  

 tidspunktet for den kørsel, der ligger til grund for en  

 domfældelse, der er afgørende for, hvorvidt en fører vil  

 være omfattet af den foreslåede ordning.
De forseelser, der vil kunne medføre et  

 kørselsforbud efter denne bestemmelse, tager udgangspunkt i de  

 forseelser, der allerede i dag udløser en betinget frakendelse i  

 medfør af § 125, stk. 2, 2. pkt., og § 126, stk.1,  

 nr. 1-3, 5 og 6. Der henvises til de almindelige bemærkninger, jf. pkt.  

 2.1.2. Lovforslaget medfører, at såfremt der inden for de to  

 første år efter erhvervelsen af førerret begås en  

 forseelse, der i dag ville udløse en betinget frakendelse,  

 afløses den betingede frakendelse af et kørselsforbud.
Den  

 foreslåede foranstaltning er en skærpelse i forhold til en  

 betinget frakendelse, idet domfældte afskæres fra at føre  

 et køretøj, indtil der er gennemført fornyet,  

 særlig køreundervisning eller A/T-kursus og bestået en  

 kontrollerende køreprøve.
Det bemærkes, at hvis en person fører et  

 køretøj efter at have fået inddraget førerretten  

 ved et kørselsforbud, sidestilles forseelsen med kørsel uden at  

 have erhvervet førerret, jf. § 56, stk. 1. Det betyder, at  

 forseelsen straffes med bøde eller under skærpende  

 omstændigheder med fængsel indtil 1 år.
Der skal ved  

 udmålingen af bøden tages særligt hensyn til  

 størrelsen af en opnået eller tilsigtet økonomisk fordel,  

 hvilket umiddelbart kunne tale for et lavere bødeniveau end det  

 gældende efter bestemmelsen i § 117, stk. 5, 2. pkt.
Da der  

 imidlertid samtidig er tale om kørsel til trods for et  

 kørselsforbud, er det Trafikministeriets vurdering, at  

 bødeniveauet bør svare til det eksisterende bødeniveau  

 efter § 117, stk. 5, 2. pkt.
Det skal dog bemærkes, at de  

 dømte udover bøden, såfremt de gennemfører  

 undervisning og går op til kontrollerende køreprøve,  

 ligeledes vil blive påført udgifter til kontrollerende  

 køreprøve samt undervisning.
Det forudsættes  

 således, at bødeniveauet vil blive det samme som bøder  

 pålagt efter § 56, stk. 1.
Til § 2 I stk. 1 foreslås det, at de  

 foreslåede ændringer i § 1, nr. 4, 6 og 13, om skærpet  

 straf ved nogle af de groveste overtrædelser af færdselsloven  

 træder i kraft samtidig med lov nr. 433 af 31. maj 2000 om  

 ændring af forskellige lovbestemmelser i forbindelse med  

 gennemførelse af en lov om fuldbyrdelse af straf m.v., som blandt  

 andet afskaffer hæftestraffen.
Denne lov træder i kraft den 1.  

 juli 2001, hvorfor denne del af forslaget foreslås at træde i  

 kraft på denne dato.
Bestemmelserne finder anvendelse på  

 overtrædelser begået efter lovens ikrafttræden.
I stk. 2 foreslås det, at  

 trafikministeren fastsætter tidspunktet for ikrafttræden af  

 § 1, nr. 1-3, 5 og 7-12. Baggrunden herfor er, at amts- og  

 primærkommunerne fortsat arbejder på at færdiggøre  

 den særlige undervisning i alkohol og trafik (A/T-kurserne).  

 Trafikministeriet har overvejet, om den særlige køreundervisning  

 skulle træde i kraft før 2002. Det vurderes imidlertid ikke  

 rimeligt, at førere, der pålægges krav om  

 gennemførelse af den særlige, nye køreundervisning, skal  

 forskelsbehandles alene begrundet i, at udarbejdelsen af A/T-kurserne ikke er  

 tilendebragt.
Endvidere skal det bemærkes, at da de ved loven  

 foreslåede bestemmelser indebærer et forholdsvist komplekst  

 system, hvor A/T-kurserne og den særlige nye køreundervisning  

 supplerer hinanden, findes det mest hensigtsmæssigt, at bestemmelserne  

 træder i kraft samtidig.
Både pålæggelse af  

 kørselsforbud samt krav om enten gennemførelse af A/T-kursus  

 og/eller den særlige, nye køreundervisning vil alene kunne  

 pålægges for forseelser, der er begået efter  

 bestemmelsernes ikrafttræden.
For så vidt angår de foreslåede  

 ændringer i § 1, nr. 1 og 2, bemærkes, at trafikministeren  

 ifølge lov nr. 468 af 10. juni 1997 er bemyndiget til at sætte  

 de ved den nævnte lov vedtagne ændringer af § 60,  

 stk. 2 og 4, i kraft.
Med det nu foreliggende lovforslag ændres  

 lovens § 60, stk. 2, yderligere, og der sker en ny affattelse af  

 § 60, stk. 4.
 De ved loven fra 1997 vedtagne ændringer og de  

 yderligere ændringer af § 60, stk. 2 og 4, vil dermed kunne  

 træde i kraft samtidig, når den fornødne undervisning er  

 klar.
Bilag 1 Lovforslaget sammenholdt med gældende lov Gældende formulering Lovforslaget § 1 I færdselsloven, jf. lovbekendtgørelse nr. 726 af 26. juli  

 2000, som ændret ved lov nr. 1316 af 20. december 2000 og lov nr. 1318  

 af 20. december 2000, foretages følgende ændringer:
§ 60. - - - 1. § 60, stk. 2, 2.-5. pkt., ophæves og i  

 stedet indsættes:
Stk. 2. Har førerretten været frakendt ubetinget,  

 kan retten efter frakendelsestidens udløb kun generhverves,  

 såfremt en kontrollerende køreprøve bestås.  

 Køreprøven kan aflægges før frakendelsestidens  

 udløb.
Den praktiske prøve kan dog tidligst aflægges 1  

 måned før frakendelsestidens udløb.
Har domfældte  

 bestået en køreprøve efter det forhold, der gav anledning  

 til tiltalen, skal kontrollerende køreprøve ikke  

 aflægges, såfremt prøven er bestået inden for det  

 sidste år før frakendelsestidens udløb og inden for det  

 sidste år før ansøgningen om generhvervelse af  

 kørekort.
Stk. 3. - - - »Har førerretten været frakendt ubetinget som følge af  

 spiritus- eller promillekørsel, kan retten kun generhverves,  

 såfremt ansøgeren forinden har gennemført kursus i  

 alkohol og trafik (A/T-kursus) og har bestået en kontrollerende  

 køreprøve.
Køreprøven kan aflægges  

 før frakendelsestidens udløb.
Den praktiske prøve kan  

 dog tidligst aflægges 1 måned før frakendelsestidens  

 udløb.
Har domfældte bestået en køreprøve  

 efter det forhold, der gav anledning til tiltalen, skal kontrollerende  

 prøve ikke aflægges, såfremt prøven er  

 bestået inden for det sidste år før frakendelsestidens  

 udløb og inden for det sidste år før ansøgningen  

 om generhvervelse af kørekort.
Beståelse af en  

 køreprøve fritager ikke for gennemførelse af  

 A/T-kursus.«.
 2. § 60, stk. 4, affattes således:
 Stk. 4. Trafikministeren kan fastsætte bestemmelser om  

 orienterende køreprøve, herunder om inddragelse af  

 førerretten i medfør af stk. 3.
Stk. 5. - - - »Stk. 4. Trafikministeren fastsætter bestemmelser om  

 indholdet og gennemførelsen af A/T-kurserne samt om kontrollerende  

 køreprøve og om inddragelse af førerretten i  

 medfør af stk. 3.«.
 3. Efter § 60 indsættes:
»§ 60 a.
Er kørselsforbud pålagt i medfør  

 af § 126, stk. 4, for forhold omfattet af § 126, stk. 1,  

 nr. 1-3 eller 6, kan førerretten kun gengives, hvis  

 føreren forinden har gennemført fornyet, særlig  

 køreundervisning og har bestået en kontrollerende  

 køreprøve.
 Stk. 2. Er kørselsforbud pålagt i medfør  

 af § 126, stk. 4, for forhold omfattet af § 125, stk. 2,  

 2. pkt., eller § 126, stk. 1, nr. 5, kan  

 førerretten kun gengives, hvis føreren forinden har  

 gennemført et A/T-kursus og har bestået en kontrollerende  

 køreprøve.
Stk. 3. For at generhverve førerretten skal fornyet,  

 særlig køreundervisning være gennemført og  

 kontrollerende køreprøve bestået, hvis føreren  

 inden for de to første år efter førstegangserhvervelse af  

 førerret har begået en forseelse, for hvilken førerretten  

 er frakendt ubetinget 1)	i medfør af § 126, stk. 2, nr. 1, 2)	som følge af, at føreren har gjort sig skyldig i flere  

 forhold, der hver for sig er omfattet af § 126, stk. 1, og et af  

 forholdene er omfattet af stk. 1, nr. 1-3, og dette forhold er  

 begået inden for de første to år efter  

 førstegangserhvervelse af førerret, eller 3)	som følge af, at føreren har gjort sig skyldig i  

 forhold, der er omfattet af § 126, stk. 1, nr. 1-3, der  

 medfører en ubetinget frakendelse af førerretten i  

 medfør af § 126, stk. 2, nr. 3 eller 5.
 Stk. 4. Særlig køreundervisning eller A/T-kursus  

 skal gennemføres, og kontrollerende køreprøve skal  

 aflægges, uanset om domfældte har bestået en  

 køreprøve efter det forhold, der gav anledning til  

 kørselsforbudet eller den ubetingede frakendelse.
 Stk. 5. Den, der har fået inddraget førerretten  

 ved et kørselsforbud, skal aflevere sit kørekort til  

 politiet.
 Stk. 6. Trafikministeren fastsætter bestemmelser om  

 indholdet og gennemførelsen af den særlige  

 køreundervisning og kontrollerende køreprøve i  

 forbindelse med gengivelse af førerretten efter stk. 1 og 2.«.
 § 118. Med bøde straffes den, der:
 4. I § 118, stk. 1, indsættes efter »Med  

 bøde«: », jf. dog stk. 4,«.
1)	overtræder § 3, stk. 1 og 2, §§ 4-8, § 9,  

 stk. 2, § 10, § 12, §§ 14-52, § 54, stk. 2-4,  

 § 55 a, stk. 1, § 60, stk. 5, § 62, stk. 2 og  

 3, §§ 63-65, § 67, § 70, stk. 1 og 2, § 72,  

 §§ 74-75, § 78, stk. 3, §§ 80-82, § 83 a, § 84,  

 stk. 2, §§ 86-88, §§ 97-99 og § 105, 2)	- - - 3)	- - - Stk. 2. - - - Stk. 3. - - - 5. I § 118, stk. 1, nr. 1, indsættes efter  

 »§ 60, stk. 5,«: »§ 60 a, stk. 5,«.
 6. I § 118 indsættes efter stk. 3 som  

 nyt stykke:
 »Stk. 4. Straf efter stk. 1 kan under de i § 126,  

 stk. 2, nr. 1, nævnte omstændigheder stige til fængsel  

 indtil 1 år.«.
 Stk. 4-7 bliver herefter stk. 5-8.
Stk. 4. - - - Stk. 5. - - - Stk. 6. - - - Stk. 7. - - - § 119. - - - Stk. 2. Domsmænd medvirker, jf. dog stk. 3, i  

 sager, 1)	hvor der bliver spørgsmål om højere straf end  

 bøde, 2)	hvor der bliver spørgsmål om ubetinget frakendelse af  

 førerretten, og 7. I § 119, stk. 2, nr. 2, ændres  

 »førerretten, og« til: »førerretten,«.
 3)	i sager, som i øvrigt skønnes at være af  

 særlig indgribende betydning for tiltalte eller af særlig  

 offentlig interesse.
 8. I § 119, stk. 2, indsættes efter nr. 2  

 som nyt nummer:
 »3)	hvor der bliver spørgsmål om pålæggelse af  

 et kørselsforbud, jf. § 126, stk. 4, og«.
Stk. 3. - - - Nr. 3 bliver herefter nr. 4.
Stk. 4. - - - § 119 a.
Såfremt en sag om spiritus- eller  

 promillekørsel, om indgreb m.v. i en hastighedsbegrænsers  

 funktion efter § 125 a, om overskridelse af de tilladte  

 hastighedsbestemmelser efter § 126, stk. 1, nr. 2 og 3, eller om  

 overtrædelse af reglerne om største tilladte totalvægt  

 efter § 126, stk. 1, nr. 4, ikke skønnes at ville  

 medføre højere straf end bøde, kan anklagemyndigheden i  

 stedet for at indlevere anklageskrift til retten tilkendegive sigtede, at  

 sagen kan afgøres uden retslig forfølgning, såfremt han  

 erkender sig skyldig i overtrædelsen og erklærer sig rede til  

 inden for en nærmere angivet frist, der efter begæring kan  

 forlænges, at betale en i tilkendegivelsen angivet bøde samt  

 vedtager betinget eller ubetinget frakendelse af førerretten i et i  

 tilkendegivelsen nærmere angivet tidsrum.
 9. I § 119 a indsættes i stk. 1 efter  

 »samt vedtager«: »kørselsforbud,« og i stk. 3  

 indsættes to steder efter »og vedtager«: »kørselsforbud,«.
Stk. 2. - - - Stk. 3. Sager omfattet af stk. 1, hvori der ikke  

 opstår spørgsmål om anvendelse af højere straf end  

 bøde, kan, når retten ikke finder grund til at betvivle  

 tiltaltes skyld, afgøres ved, at den tiltalte i retten vedtager at  

 erlægge en nærmere bestemt bøde og vedtager frakendelse af  

 førerretten i et nærmere angivet tidsrum.
Under samme  

 betingelser kan sager om tilsidesættelse af væsentlige hensyn til  

 færdselssikkerheden, jf. § 126, stk. 1, nr. 1, afgøres  

 ved, at den tiltalte i retten vedtager at erlægge en nærmere  

 bestemt bøde og vedtager betinget frakendelse af førerretten i  

 et nærmere angivet tidsrum.
Stk. 4. - - - § 126. Retten til at føre de i § 125 nævnte  

 køretøjer skal endvidere frakendes føreren af et  

 sådant køretøj, såfremt han:
1)	under tilsidesættelse af væsentlige hensyn til  

 færdselssikkerheden har voldt skade på person eller ting eller  

 fremkaldt fare herfor, 2)	har overskredet de tilladte hastigheder efter §§ 42 eller 43 a  

 eller en anden hastighedsgrænse fastsat ved færdselstavler eller  

 anden afmærkning med mere end 70 pct., 3)	under kørsel i et af de i § 43 nævnte  

 køretøjer, under kørsel med blokvogn eller mobilkran,  

 jf. § 86, stk. 1, samt ved slæbning af  

 køretøjer, jf. § 70, stk. 4, har overskredet de for  

 sådanne køretøjer tilladte hastigheder, jf. §§ 42 og  

 43, eller en anden hastighedsgrænse fastsat ved færdselstavler  

 eller anden afmærkning med mere end 70 pct. for hastighedsgrænser  

 på højst 30 km i timen eller med mere end 40 pct. for  

 hastighedsgrænser på over 30 km i timen, 4)	under kørsel med et køretøj med en tilladt  

 totalvægt på over 3.500 kg har overtrådt de i medfør  

 af § 85 fastsatte forskrifter om største tilladte totalvægt  

 med mere end 30 pct., 5)	har gjort sig skyldig i promillekørsel med en  

 alkoholkoncentration i blodet under eller efter kørslen over 0,80  

 promille, eller 6)	frakendelse findes begrundet ved beskaffenheden af den begåede  

 forseelse, og hvad der i øvrigt foreligger oplyst om tiltaltes forhold  

 som fører af motordrevet køretøj.
 Stk. 2. Frakendelsen sker betinget, medmindre  

 føreren:
1)	forsætlig har voldt skade på andres person eller ting,  

 forsætlig har fremkaldt nærliggende fare herfor eller i  

 øvrigt har ført motordrevet køretøj på  

 særlig hensynsløs måde, 2)	har gjort sig skyldig i flere forhold, der hver for sig er omfattet  

 af stk. 1, nr. 1-5, 3)	tidligere er frakendt førerretten betinget, og det nye  

 forhold er begået i prøvetiden, eller 10. I § 126, stk. 2, nr. 3, ændres  

 »prøvetiden, eller« til: »prøvetiden,«.
 4)	tidligere er frakendt førerretten ubetinget, og det nye  

 forhold er begået inden 5 år efter udløbet af  

 frakendelsestiden.
 11. I § 126, stk. 2, indsættes efter nr. 3  

 som nyt nummer:
 »4)	tidligere er pålagt kørselsforbud, og det nye forhold  

 er begået inden 3 år efter kørselsforbudet, blev  

 pålagt, eller«.
 Nr. 4 bliver herefter nr. 5.
 12. I § 126 indsættes som nyt stykke:
 Stk. 3. Under særlig formildende omstændigheder  

 kan der ske betinget frakendelse i tilfælde, hvor frakendelse efter  

 stk. 2 ellers skulle ske ubetinget.
»Stk. 4. Såfremt en forseelse omfattet af § 125,  

 stk. 2, 2. pkt., eller § 126, stk. 1, nr. 1-3, 5 eller 6,  

 bliver begået inden for de første to år efter  

 førstegangserhvervelse af førerret, træder et  

 kørselsforbud i stedet for en betinget frakendelse.
Ved et  

 kørselsforbud inddrages førerens ret til at føre de i  

 § 125 nævnte køretøjer, indtil særlig  

 køreundervisning eller A/T-kursus, jf. § 60 a, stk. 1  

 og 2, er gennemført, og kontrollerende køreprøve er  

 bestået. «.
 § 134. Lovens bestemmelser om straf og frakendelse af  

 førerretten finder med de begrænsninger, der følger af  

 straffelovens §§ 7, 10, 10 a og 10 b, også anvendelse på  

 handlinger foretaget i udlandet.
Stk. 2.- - - Stk. 3. - - - Stk. 4. § 118, stk. 4, gælder ikke for de i  

 stk. 1- 3 nævnte sager.
 13. I § 134, stk. 4, ændres »stk. 4«  

 til: »stk. 5«.
§ 2 Stk. 1. § 1, nr. 4, 6 og 13, træder i kraft den 1.  

 juli 2001.
 Stk. 2. Trafikministeren fastsætter tidspunktet for  

 ikrafttræden af § 1, nr. 1-3, 5 og 7-12.
Bilag 2 Oversigt over myndigheder og organisationer, der er anmodet  

 om en udtalelse  

 i anledning af lovforslaget:
