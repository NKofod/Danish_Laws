Nr LSF 186 Forslag til Lov om afgift af bekæmpelsesmidler Fremsat af skatteministeren (Carsten Koch) den 7. marts 1995 Vedtaget ved tredjebehandling den 18. maj 1995 Lov nr. 416 af 14/06/1995 Kapitel 1 Afgift af visse kemiske bekæmpelsesmidler Afgiftspligtigt vareområde og afgiftssatser § 1. Der betales afgift til statskassen af følgende stoffer og  

 produkter, der ved denne lovs ikrafttræden er godkendelsespligtige efter  

 kapitel 7 i lov om kemiske stoffer og produkter:
 1) Kemiske midler til bekæmpelse af insekter, mider, snegle, utøj og  

 regnorme og lignende laverestående dyr bortset fra midler til bekæmpelse af  

 skadedyr i træ.
 2) Kemiske midler til jorddesinfektion med henblik på plantebeskyttelse.
 3) Kemiske midler til bekæmpelse af plantevækst eksklusive algevækst.
 4) Kemiske midler til bekæmpelse af plantesygdomme.
 5) Kemiske midler til regulering af plantevækst bortset fra egentlige  

 plantenæringsstoffer og grundforbedringsmidler.
 6) Kemiske midler til afskrækkelse af insekter m.v. og vildtlevende  

 pattedyr og fugle.
Stk. 2. Afgiften udgør for de i stk. 1, nr. 1 og 2, nævnte midler  

 27 pct. af den afgiftspligtige værdi og for de i stk. 1, nr. 3-6, nævnte  

 midler 13 pct. af den afgiftspligtige værdi.
Er et middel omfattet af flere  

 kategorier, betales den højeste afgiftssats.
Afgiftspligtig værdi § 2. Den afgiftspligtige værdi er varens højeste detailsalgspris  

 uden rabatfradrag af nogen art inklusive afgift efter denne lov, men  

 eksklusive merværdiafgift.
 Stk. 2. For varer, der modtages fra udlandet, og som ikke gøres  

 til genstand for omsætning, fastsættes den afgiftspligtige værdi af de  

 statslige told- og skattemyndigheder på grundlag af indkøbsprisen med tillæg  

 af de omkostninger og den avance, der i almindelighed skønnes at indgå i den  

 afgiftspligtige værdi for sådanne varer.
Registrerede virksomheder § 3. Virksomheder, der fremstiller eller med henblik på salg  

 modtager afgiftspligtige varer fra udlandet, skal registreres hos de  

 statslige told- og skattemyndigheder.
 Stk. 2. Til de registrerede virksomheder udstedes et bevis for  

 registreringen.
 § 4. Registrerede virksomheder er berettiget til at modtage  

 afgiftspligtige varer fra andre registrerede virksomheder og fra udlandet,  

 uden at afgiften er berigtiget, såfremt varerne er bestemt til videresalg.
Emballering og prismærkning § 5. Afgiftspligtige varer skal, forinden de udleveres fra de  

 registrerede virksomheder, være pakket i fuldstændig lukkede pakninger.  

 Pakningen skal være forsynet med angivelse af navn og adresse på den  

 registrerede virksomhed.
Der kan dog gives tilladelse til i stedet at angive  

 navn og adresse på den virksomhed, der har eneforhandling af den pågældende  

 vare her i landet.
 § 6. Afgiftsberigtigede varer skal forsynes med et af de statslige  

 told- og skattemyndigheder fremstillet prismærke, der angiver afgiftskategori  

 samt varens højeste detailpris til den endelige forbruger (prismærkeprisen)  

 inklusive afgift efter denne lov og merværdiafgift.
 Stk. 2. Det er forbudt at afsætte afgiftspligtige varer til højere  

 pris end den, der er angivet på prismærket.
Stk. 3. Prismærkerne fremstilles ved de statslige told- og  

 skattemyndigheders foranstaltning og udleveres af de statslige told- og  

 skattemyndigheder til de registrerede virksomheder.
De registrerede  

 virksomheder må ikke sælge eller udlåne de modtagne prismærker.
Kapitel 2 Afgift af andre bekæmpelsesmidler Afgiftspligtigt vareområde og afgiftssats § 7. Der betales 3 pct. i afgift til statskassen af den  

 afgiftspligtige værdi af følgende bekæmpelsesmidler, der ved denne lovs  

 ikrafttræden er godkendelsespligtige efter kapitel 7 i lov om kemiske stoffer  

 og produkter:
 1) Kemiske midler til bekæmpelse af træødelæggende svamp og skadedyr i  

 træ.
 2) Kemiske midler til bekæmpelse af algevækst.
 3) Kemiske midler til bekæmpelse af slimdannende organismer i papirmasse.
 4) Kemiske midler til bekæmpelse af rotter, mus, mosegrise, muldvarpe,  

 kaniner.
 5) Mikrobiologiske plantebeskyttelsesmidler.
Afgiftspligtig værdi § 8. Den afgiftspligtige værdi er det vederlag, som modtageren  

 skal yde for varerne inklusive afgift efter denne lov, men eksklusive  

 merværdiafgift.
Kasserabatter og andre rabatter, der er betinget af vilkår,  

 som ikke er opfyldt ved leveringen, skal medregnes i den afgiftspligtige  

 værdi.
Til den afgiftspligtige værdi medregnes endvidere i alle tilfælde  

 agentprovision og lignende.
I tilfælde, hvor der ikke finder modydelse sted,  

 er den afgiftspligtige værdi virksomhedens almindelige pris ved udleveringen  

 af sådanne varer mod vederlag.
Kan en sådan pris ikke konstateres, fastsættes  

 den afgiftspligtige værdi af de statslige told- og skattemyndigheder på  

 grundlag af virksomhedens indkøbspris med tillæg af de omkostninger og den  

 avance, der i almindelighed skønnes at indgå i den afgiftspligtige værdi for  

 sådanne varer.
Registrerede virksomheder § 9. Virksomheder, der fremstiller eller med henblik på salg  

 modtager afgiftspligtige varer fra udlandet, skal registreres hos de  

 statslige told- og skattemyndigheder.
 Stk. 2. Til de registrerede virksomheder udstedes et bevis for  

 registreringen.
 § 10. Registrerede virksomheder er berettiget til at modtage  

 afgiftspligtige varer fra andre registrerede virksomheder og fra udlandet,  

 uden at afgiften er berigtiget, såfremt varerne er bestemt til videresalg.
Kapitel 3 Fællesbestemmelser Afgiftsperiode og opgørelse af den afgiftspligtige omsætning § 11. Afgiftsperioden er måneden.
 § 12. De registrerede virksomheder skal for hver afgiftsperiode  

 opgøre den afgiftspligtige omsætning som den afgiftspligtige værdi af  

 udleveringen af afgiftspligtige varer i perioden.
 Stk. 2. Overførsel af afgiftspligtige varer fra en registreret  

 virksomhed til eget detailudsalg skal indgå i den afgiftspligtige omsætning.
Stk. 3. De udleverede varer medregnes i opgørelsen efter stk. 1,  

 uanset om varerne er endeligt solgt eller leveret i konsignation eller på  

 anden måde.
Til udleveringen efter stk. 1 medregnes også varer, der er  

 forbrugt af virksomheden eller udleveret uden modydelse.
§ 13. Til den afgiftspligtige omsætning medregnes ikke værdien af 1) varer, der uden prismærker tilføres en anden registreret virksomhed, 2) varer, der uden prismærker leveres til udlandet, 3) varer, der i den registrerede virksomhed eller under transport til  

 eller fra denne er gået tabt ved brand eller forlis.
 Stk. 2. De statslige told- og skattemyndigheder kan fastsætte  

 kontrolforskrifter for fradrag efter stk. 1.
Afgiftsfritagelse og afgiftsgodtgørelse § 14. Varer, der uden prismærker leveres til de i toldlovens § 4  

 omhandlede diplomatiske repræsentationer, internationale institutioner m.v.  

 samt de hertil knyttede personer med diplomatiske rettigheder, er fritaget  

 for afgift.
Skatteministeren kan fastsætte de nærmere regler for  

 afgiftsfritagelsen.
§ 15. Ved returnering af afgiftsberigtigede varer til den  

 registrerede virksomhed, der har leveret varen, ydes der godtgørelse af den  

 erlagte afgift, såfremt køberen godtgøres varens pris indbefattet afgiften og  

 returneringen finder sted inden 1 år.
Afgiftsgodtgørelse kan kun ske med et  

 beløb svarende til afgiften beregnet efter den på returneringstidspunktet  

 gældende afgiftssats.
Afgiftsbeløb på under 50 kr. udbetales ikke.
 Stk. 2. De statslige told- og skattemyndigheder kan meddele  

 bevilling til godtgørelse af afgiften af afgiftsberigtigede varer, der  

 leveres til udlandet.
 Stk. 3. De statslige told- og skattemyndigheder kan fastsætte  

 regnskabs- og kontrolforskrifter for afgiftsgodtgørelse efter stk. 1 og 2.
 § 16. Der er afgiftsfrihed for varer, der indføres eller modtages  

 fra udlandet, i samme omfang og under tilsvarende betingelser som fastsat for  

 afgiftsfrihed efter merværdiafgiftslovens § 35, stk. 1, nr. 1-3.
Regnskabsbestemmelser § 17. Registrerede virksomheder skal føre regnskab over modtagne  

 prismærker, fremstilling, tilgang af uberigtigede varer og udlevering af  

 afgiftspligtige varer.
Virksomhederne skal holde lageret af  

 afgiftsberigtigede varer adskilt fra lageret af uberigtigede varer.
Stk. 2. De statslige told- og skattemyndigheder fastsætter nærmere  

 regler om de registrerede virksomheders 1) udlevering af varer, hvoraf afgiften ikke berigtiges, 2) fakturaudstedelse og 3) regnskabsførelse.
 Stk. 3. De registrerede virksomheder skal opbevare  

 regnskabsmateriale, herunder fakturaer, fakturakopier og opgørelser, i 5 år  

 efter regnskabsårets udløb.
Afregning af afgiften § 18. Registrerede virksomheder skal efter udløbet af hver måned  

 og senest den 15. i den følgende måned til de statslige told- og  

 skattemyndigheder angive den afgiftspligtige omsætning fordelt efter varernes  

 afgiftskategori opgjort efter reglerne i §§ 12 og 13. Angivelsen skal være  

 underskrevet af virksomhedens ansvarlige ledelse.
 Stk. 2. Afgives angivelse ikke inden udgangen af den i stk. 1  

 nævnte frist, kan de statslige told- og skattemyndigheder inddrage  

 registreringen af virksomheden, indtil den manglende angivelse er de  

 statslige told- og skattemyndigheder i hænde.
 Stk. 3. Skatteministeren kan fastsætte bestemmelser vedrørende  

 angivelsen.
§ 19. Registrerede virksomheder skal indbetale afgiften for en  

 afgiftsperiode til de statslige told- og skattemyndigheder senest den 15. i  

 den måned, der følger efter afgiftsperioden.
Udgør afgiften under 50 kr., kan  

 indbetaling af beløbet undlades.
 Stk. 2. Betales afgiften ikke rettidigt, skal der betales 1,3 pct.  

 i månedlig rente for hver påbegyndt måned fra den 1. i den måned, i hvilken  

 beløbet skal betales af virksomheden, dog mindst 50 kr.
 Stk. 3. Skatteministeren fastsætter regler for afgiftens  

 indbetaling.
 § 20. De statslige told- og skattemyndigheder kan pålægge en  

 virksomhed, der ikke betaler afgift rettidigt, at afgive angivelsen for  

 kortere perioder end en måned.
 Stk. 2. De statslige told- og skattemyndigheder kan endvidere  

 pålægge en virksomhed, der ikke betaler afgift rettidigt, en kortere  

 betalingsfrist end den i § 19, stk. 1, angivne og kræve, at der stilles  

 sikkerhed for afgiftens betaling.
 § 21. Betales forfalden afgift ikke senest den 14. dag efter  

 betalingsfristens udløb, kan de statslige told- og skattemyndigheder inddrage  

 registreringen af virksomheden, indtil de forfaldne afgifter er betalt.
 Stk. 2. Er der i henhold til § 20 sket forkortelse af  

 afgiftsperioden eller betalingsfristen, kan registreringen inddrages straks  

 efter betalingsfristens udløb.
 § 22. Såfremt det konstateres, at en virksomhed har afgivet  

 urigtig angivelse af afgiftstilsvaret, således at virksomheden har betalt for  

 lidt i afgift, afkræves virksomheden det skyldige beløb til betaling senest  

 14 dage efter påkrav.
Stk. 2. Kan størrelsen af det afgiftsbeløb, som påhviler  

 virksomheden, ikke opgøres på grundlag af virksomhedens regnskaber, kan de  

 statslige told- og skattemyndigheder foretage en skønsmæssig ansættelse af  

 afgiftstilsvaret.
Afgørelsen skal indeholde oplysning om den i stk. 3 nævnte  

 klageadgang.
 Stk. 3. Virksomheden kan indbringe ansættelsen for det efter § 79  

 i merværdiafgiftsloven nedsatte nævn.
 Stk. 4. Betales afgiften efter stk. 1 og 2 ikke rettidigt, skal  

 der betales 1,3 pct. i månedlig rente for hver påbegyndt måned fra den 1. i  

 den måned, i hvilken beløbet skal betales af virksomheden, dog mindst 50 kr.
Afgift af varer, der erhverves i udlandet § 23. Der betales afgift af afgiftspligtige varer, der indføres  

 fra steder uden for EU eller indføres fra visse områder, der ikke er omfattet  

 af de pågældende EU-landes afgiftsområde, medmindre varerne tilføres en  

 registreret virksomhed.
Afgiften afregnes efter reglerne i toldlovens kapitel  

 4.
 Stk. 2. For varer, der indføres af en virksomhed registreret efter  

 § 29 i toldloven, finder reglerne i § 24 tilsvarende anvendelse.
§ 24. I andre tilfælde svares afgiften i forbindelse med  

 varemodtagelsen her i landet, medmindre varerne tilføres en registreret  

 virksomhed eller er fritaget efter § 14. Erhvervsdrivende varemodtagere skal,  

 inden varerne afsendes fra udlandet, anmelde sig hos de statslige told-og  

 skattemyndigheder.
Anmeldelsen er gældende for 5 år.
Stk. 2. De i stk. 1 nævnte erhvervsdrivende varemodtagere skal  

 efter udløbet af hver måned og senest den 15. i den følgende måned til de  

 statslige told- og skattemyndigheder angive værdien af de varer, virksomheden  

 har modtaget i måneden.
Andre varemodtagere skal angive ved modtagelsen.  

 Angivelsen skal være underskrevet af varemodtageren.
Stk. 3. Afgiften skal indbetales til de statslige told- og  

 skattemyndigheder senest samtidig med indsendelse af den i stk. 2 nævnte  

 angivelse.
Udgør afgiften under 50 kr., kan erhvervsdrivende undlade at  

 indbetale beløbet.
 Stk. 4. Betales afgiften ikke rettidigt, skal der betales 1,3 pct.  

 i månedlig rente for hver påbegyndt måned fra den 1. i den måned, i hvilken  

 beløbet skal betales af virksomheden, dog mindst 50 kr.
Stk. 5. De statslige told- og skattemyndigheder kan pålægge  

 erhvervsdrivende varemodtagere, der gentagne gange ikke betaler afgiften  

 rettidigt, at afgive angivelse ved varernes modtagelse.
De statslige told- og  

 skattemyndigheder kan endvidere pålægge virksomheden at betale afgiften ved  

 varernes modtagelse.
 Stk. 6. Bestemmelserne i § 17, stk. 1, 1. pkt., og § 22 finder  

 tilsvarende anvendelse.
 Stk. 7. Skatteministeren kan fastsætte regler for angivelse og  

 indbetaling af afgiften.
 § 25. Bestemmelserne i § 24, stk. 2, 2. pkt., finder tilsvarende  

 anvendelse på erhvervsdrivende, der medbringer varer fra andre EU-lande til  

 brug i egen bedrift.
§ 26. Hvor afgift skal betales i forbindelse med erhvervelsen i  

 udlandet, udgør afgiften for de i § 1, stk. 1, nr. 1 og 2, nævnte varer  

 27/73, for de i § 1, stk. 1, nr. 3-6, nævnte varer 13/87 og for de i § 7,  

 stk.1, nævnte varer 3/97 af en i overensstemmelse med reglerne om toldværdien  

 for værditoldpligtige varer fastsat værdi tillagt eventuel told.
For  

 beregningen af den nævnte værdi gælder de i § 31, stk. 1, 2. pkt., i  

 merværdiafgiftsloven fastsatte bestemmelser.
Kontrolbestemmelser § 27. De statslige told- og skattemyndigheder er berettiget til at  

 foretage eftersyn i de virksomheder, der omfattes af loven, og til at efterse  

 virksomhedernes varebeholdninger, forretningsbøger og øvrige  

 regnskabsmateriale samt korrespondance m.v.
 Stk. 2. Virksomhedernes indehavere og de i virksomhederne  

 beskæftigede personer skal yde de statslige told- og skattemyndigheder  

 fornøden vejledning og hjælp ved foretagelsen af de i stk. 1 omhandlede  

 eftersyn.
 Stk. 3. Det i stk. 1 nævnte materiale skal på de statslige told-  

 og skattemyndigheders begæring udleveres eller indsendes til de statslige  

 told- og skattemyndigheder.
 Stk. 4. Registrerede virksomheder skal på begæring meddele de  

 statslige told- og skattemyndigheder oplysninger om deres leverancer af varer  

 til afgiftsfrie formål.
 Stk. 5. Leverandører af råvarer og emballage til fremstilling af  

 afgiftspligtige varer skal på begæring meddele de statslige told- og  

 skattemyndigheder oplysning om deres leverancer af varer til virksomheder,  

 der fremstiller afgiftspligtige varer.
 Stk. 6. Erhvervsdrivende skal på begæring meddele de statslige  

 told- og skattemyndigheder oplysninger om deres indkøb af afgiftspligtige  

 varer til virksomheden.
 Stk. 7. De statslige told- og skattemyndigheder er berettiget til  

 at foretage eftersyn af varer under transport, når disse varer  

 erhvervsmæssigt sælges fra udlandet eller erhvervsmæssigt transporteres til  

 andre end registrerede virksomheder.
 Stk. 8. De statslige told- og skattemyndigheder er berettiget til  

 at foretage eftersyn af varebeholdninger og regnskaber m.v. hos de i stk. 5-7  

 omhandlede virksomheder.
 § 28. Offentlige myndigheder skal på begæring meddele de statslige  

 told- og skattemyndigheder enhver oplysning til brug ved registrering af og  

 kontrol med virksomheder, der omfattes af loven.
 Stk. 2. Politiet yder de statslige told- og skattemyndigheder  

 bistand efter regler, der fastsættes efter forhandling mellem  

 skatteministeren og justitsministeren.
 § 29. Skatteministeren kan fastsætte de bestemmelser om  

 kontrolforanstaltninger, der er nødvendige til lovens gennemførelse.
Andre bestemmelser § 30. Virksomheder, der er registreret efter merværdiafgiftslovens  

 § 47, stk. 2, og som her til landet ved fjernsalg sælger afgiftspligtige  

 varer, skal anmeldes til registrering hos de statslige told- og  

 skattemyndigheder.
For disse virksomheder opgøres den afgiftspligtige  

 omsætning som den afgiftspligtige værdi af varer, virksomheden i perioden har  

 solgt her til landet ved fjernsalg.
 § 31. Den, der overdrager, erhverver eller tilegner sig varer,  

 hvoraf der ikke er betalt afgift, som skulle være betalt efter denne lov,  

 skal betale afgift af varerne.
 Stk. 2. Afgiften af de nævnte varer kan afkræves til betaling  

 senest 14 dage efter påkrav.
 § 32. Der skal betales et gebyr på 65 kr. for erindringsskrivelser  

 vedrørende betaling af afgift.
 § 33. Det efter § 79 i merværdiafgiftsloven nedsatte nævn har den  

 endelige administrative afgørelse af:
 1) Spørgsmål om varers afgiftspligt.
 2) Spørgsmål om den afgiftspligtige værdi.
 3) Klager over de statslige told- og skattemyndigheders skønsmæssige  

 ansættelser efter § 22, stk. 2.
 4) Klager over den af de statslige told- og skattemyndigheder fastsatte  

 værdi, jf. § 8, stk. 1.
 Stk. 2. Reglerne i merværdiafgiftslovens § 79, stk. 5, hvorefter  

 spørgsmål af principiel karakter kan indbringes direkte for nævnet, finder  

 tilsvarende anvendelse på de i stk. 1, nr. 1 og 2, omhandlede spørgsmål.
Stk. 3. Anmodning om indbringelse for nævnet af de statslige told-  

 og skattemyndigheders afgørelser af de i stk. 1, nr. 1, 2 og 4, nævnte  

 spørgsmål skal være fremsat over for nævnet senest 3 måneder efter, at der er  

 truffet afgørelse.
Anmodning om indbringelse for nævnet af de i stk. 1, nr.  

 3, nævnte skønsmæssige ansættelser skal være fremsat over for nævnet senest 4  

 uger efter, at der er truffet afgørelse.
Nævnet kan dog se bort fra en  

 overskridelse af fristerne, hvis særlige forhold taler herfor.
 Stk. 4. Spørgsmål om godkendelse af en vares godkendelsespligt  

 eller anvendelsesområde kan ikke indbringes for nævnet.
 § 34. Skatteministeren kan fastsætte bestemmelser om adgangen til  

 at klage over afgørelser efter denne lov.
 Stk. 2. Ministeren kan bestemme, at afgørelser, der er truffet af  

 Told- og Skattestyrelsen, ikke kan indbringes for højere administrativ  

 myndighed, jf. dog § 33.
§ 35. Reglerne om eftergivelse og henstand i merværdiafgiftslovens  

 § 83 finder tilsvarende anvendelse på afgift, renter, gebyrer og  

 administrative bøder efter denne lov.
Reglerne finder ligeledes anvendelse på  

 beløb, som personer er pligtige at betale som erstatning for selskabers  

 manglende betaling af afgiften.
 § 36. Skatteministeren kan fastsætte nærmere regler om henstand  

 med betaling af afgift i forbindelse med klager over de statslige told- og  

 skattemyndigheders afgørelser.
 Stk. 2. Reglerne i merværdiafgiftslovens § 80, stk. 2-5, om  

 indbringelse af klager m.v. finder tilsvarende anvendelse på klager m.v. over  

 afgørelser efter denne lov.
 § 37. For betaling af afgift efter bestemmelserne i denne lov  

 hæfter den, der som ejer, forpagter eller lignende driver virksomheden for  

 egen regning.
§ 38. Det er forbudt virksomheder, der ikke er registreret, at  

 modtage afgiftspligtige varer, der ikke er forsynet med prismærke efter  

 reglerne i denne lov.
Virksomheden er forpligtet til, såfremt varerne er  

 leveret, uden at disse forskrifter er overholdt, omgående at give de  

 statslige told- og skattemyndigheder meddelelse herom.
Stk. 2. Det er forbudt andre end de statslige told- og  

 skattemyndigheder her i landet at fremstille eller lade fremstille eller fra  

 udlandet modtage mærker af samme slags eller lignende dem, der i nærværende  

 lov foreskrives som prismærker.
Ligeledes er det forbudt her i landet at  

 fremstille eller lade fremstille eller fra udlandet modtage de til sådanne  

 mærkers fremstilling og mangfoldiggørelse nødvendige stempler, klicheer og  

 lign.
 Stk. 3. Skatteministeren kan fastsætte de nærmere regler om  

 prismærker, herunder om betaling for prismærkerne.
 § 39. Med steder uden for EU sidestilles med hensyn til  

 bestemmelserne i denne lov Færøerne og Grønland samt Københavns Frihavn.
Straffebestemmelser § 40. Med bøde straffes den, der forsætligt eller groft uagtsomt 1) afgiver urigtige eller vildledende oplysninger eller fortier  

 oplysninger til brug for afgiftskontrollen, 2) overtræder § 3, stk. 1, § 5, 1. og 2. pkt., § 6, stk. 1 og 2, § 9, stk.  

 1, § 17, stk. 1 og 3, § 18, stk. 1, § 24, stk. 1, 2. pkt., og stk. 2, § 27,  

 stk. 2-6, § 30, 1. pkt., § 38, stk. 1 og 2, og § 42, stk. 3-7, 3) tilsidesætter vilkår, der er fastsat i medfør af § 14, 2. pkt., 4) undlader at efterkomme et i medfør af § 20, stk. 1, og § 24, stk. 5,  

 meddelt påbud, 5) fortsætter driften af en afgiftspligtig virksomhed, hvis registrering  

 de statslige told- og skattemyndigheder har inddraget efter § 18, stk. 2,  

 eller § 21, stk. 1, 6) overdrager, erhverver eller tilegner sig varer, hvoraf der ikke er  

 betalt afgift, som skulle have været betalt efter loven, eller forsøger  

 herpå.
 Stk. 2. I forskrifter, der udstedes i medfør af loven, kan der  

 fastsættes straf af bøde for den, der forsætligt eller groft uagtsomt  

 overtræder bestemmelser i forskrifterne.
 Stk. 3. Den, der begår en af de nævnte overtrædelser med forsæt  

 til at unddrage statskassen afgift, straffes med bøde, hæfte eller fængsel  

 indtil 2 år.
Stk. 4. For overtrædelser, der begås af selskaber, foreninger,  

 selvejende institutioner, fonde eller lignende, kan der pålægges den  

 juridiske person som sådan bødeansvar.
Er overtrædelsen begået af en kommune  

 eller et kommunalt fællesskab, jf. § 60 i lov om kommunernes styrelse, kan  

 der pålægges kommunen eller det kommunale fællesskab bødeansvar.
§ 41. Skønnes en overtrædelse ikke at ville medføre højere straf  

 end bøde, kan skatteministeren eller den, ministeren bemyndiger dertil,  

 tilkendegive den pågældende, at sagen kan afgøres uden retslig forfølgning,  

 såfremt den pågældende erkender sig skyldig i overtrædelsen og erklærer sig  

 rede til inden for en nærmere angivet frist, der efter begæring kan  

 forlænges, at betale en i tilkendegivelsen angivet bøde.
Stk. 2. Med  

 hensyn til den i stk. 1 nævnte tilkendegivelse finder bestemmelsen om  

 tiltalerejsning i retsplejelovens § 930, jf. § 926, tilsvarende anvendelse.
 Stk. 3. Betales bøden i rette tid, eller bliver den efter  

 vedtagelsen inddrevet eller afsonet, bortfalder videre forfølgning.
 Stk. 4. Ransagning i sager om overtrædelse af bestemmelser i denne  

 lov sker i overensstemmelse med retsplejelovens regler om ransagning i sager,  

 som efter loven kan medføre frihedsstraf.
Overgangs- og ikrafttrædelsesbestemmelser § 42. Skatteministeren fastsætter tidspunktet for lovens  

 ikrafttræden.
Skatteministeren kan herved bestemme, at bestemmelserne i § 3,  

 stk. 1, og § 9, stk. 1, skal træde i kraft forud for lovens øvrige  

 bestemmelser.
 Stk. 2. Loven finder anvendelse på varer, der fra og med lovens  

 ikrafttræden udleveres fra registrerede virksomheder, angives til  

 fortoldning, modtages eller medbringes fra udlandet.
Stk. 3. Virksomheder, der registreres fra lovens ikrafttræden,  

 skal opgøre lagerbeholdningen af afgiftspligtige varer ved lovens  

 ikrafttræden.
Virksomhederne skal indsende opgørelsen over lagerbeholdningen  

 af afgiftspligtige varer til de statslige told- og skattemyndigheder senest  

 15 dage efter lovens ikrafttræden.
De statslige told- og skattemyndigheder  

 fastsætter de nærmere regler for opgørelsen.
 Stk. 4. Virksomheder, der med henblik på videresalg ved lovens  

 ikrafttræden har en lagerbeholdning, hvis samlede indkøbspris udgør 1.000 kr.  

 eksklusive moms eller derover, skal senest 15 dage efter lovens ikrafttræden  

 til de statslige told- og skattemyndigheder fremsende en opgørelse over deres  

 samlede lagerbeholdning ved lovens ikrafttræden.
 Stk. 5. Andre virksomheder, der ved lovens ikrafttræden har en  

 lagerbeholdning, hvis samlede indkøbspris udgør 1.000 kr. eksklusive moms  

 eller derover, og som er indkøbt efter lovforslagets fremsættelse, skal  

 senest 15 dage efter lovens ikrafttræden til de statslige told- og  

 skattemyndigheder fremsende en opgørelse over deres samlede lagerbeholdning  

 ved lovens ikrafttræden.
Stk. 6. Virksomheder, der er omfattet af stk. 3-5, skal give de  

 statslige told- og skattemyndigheder adgang til at kontrollere de indsendte  

 opgørelser ved eftersyn af lagre, forretningsbøger m.v.
Virksomhedernes  

 indehavere og de i virksomhederne beskæftigede personer skal yde de statslige  

 told- og skattemyndigheder al fornøden vejledning og hjælp.
Stk. 7. Virksomheder, der er omfattet af stk. 4 og 5, skal senest  

 15 dage efter indsendelsen af lageropgørelsen indbetale afgift af  

 lagerbeholdningen af afgiftspligtige varer til de statslige told- og  

 skattemyndigheder, bortset fra varer, hvor afgiften er uændret.
Betales  

 afgiften ikke rettidigt, finder § 19, stk. 2, tilsvarende anvendelse.
 § 43. Virksomheder, der ved lovens ikrafttræden har et lager af  

 bekæmpelsesmidler, som er afgiftsberigtiget efter lov om visse miljøafgifter,  

 kan få afgiftsgodtgørelse af den nævnte lagerbeholdning, såfremt  

 lagerbeholdningen afgiftsberigtiges efter § 42.
Stk. 2. Det er en betingelse for at opnå afgiftsgodtgørelse efter  

 stk. 1, at en specificeret opgørelse over den godtgørelse, som kræves, er de  

 statslige told- og skattemyndigheder i hænde senest 15 dage efter lovens  

 ikrafttræden.
De statslige told- og skattemyndigheder kan gøre godtgørelsen  

 betinget af, at virksomheden fremlægger dokumentation for, at den afgift, der  

 kræves godtgjort, er betalt af virksomheden.
 Stk. 3. Virksomheder, der ansøger om afgiftsgodtgørelse, skal give  

 de statslige told- og skattemyndigheder adgang til at kontrollere de  

 indsendte opgørelser ved eftersyn af lagre, forretningsbøger m.v.  

 Virksomhedernes indehavere og de i virksomhederne beskæftigede personer skal  

 yde de statslige told- og skattemyndigheder al fornøden vejledning og hjælp.
 Stk. 4. Den, der forsætligt eller groft uagtsomt afgiver urigtige  

 eller vildledende oplysninger eller fortier oplysninger til brug ved  

 beregning af afgiftsgodtgørelsen, straffes med bøde, hæfte eller fængsel  

 indtil 2 år.
 Stk. 5. For overtrædelser, der begås af aktieselskaber,  

 andelsselskaber, anpartsselskaber eller lignende, kan der pålægges selskabet  

 som sådant bødeansvar.
 § 44. I lov om visse miljøafgifter, jf. lovbekendtgørelse nr. 620  

 af 30. juni 1994, foretages følgende ændringer:
 1. § 1 affattes således:
»§ 1. Der svares afgift til statskassen af  

 engangsservice.« 2. § 10, stk. 1, affattes således:
»Afgiften udgør for de i § 1 nævnte varer 1/3 af den afgiftspligtige  

 værdi.« 3. I § 10, stk. 2, 1. pkt., ændres »for de i § 1, nr.  

 1, nævnte varer 50 pct. og for de i § 1, nr. 2, nævnte varer 20 pct.«  

 til: »50 pct.« 4. I § 10, stk. 3, ændres »for de i § 1, nr. 1, nævnte  

 varer 50 pct. og for de i § 1, nr. 2, nævnte varer 20 pct.« til:  

 »50 pct.« § 45. I lov om kemiske stoffer og produkter, jf. lovbekendtgørelse  

 nr. 583 af 9. juli 1993, som ændret senest ved lov nr. 438 af 1. juni 1994,  

 foretages følgende ændringer:
 1. § 36, stk. 1, affattes således:
»Den, der har en godkendelse efter § 33, og den, der har registrering  

 af et middel, der af Giftnævnet er klassificeret som et bekæmpelsesmiddel,  

 jf. § 13 i lov nr. 118 af 3. maj 1961, betaler en afgift på 500 kr. pr.  

 kalenderår.« 2. § 36, stk. 2-6, ophæves.
 Stk. 7 og 8 bliver herefter stk. 2 og 3.
 3. § 36, stk. 7, der bliver stk. 2, affattes således:
»Stk. 2. Miljø- og energiministeren kan fastsætte nærmere  

 regler om betaling af afgiften og om afgiftspligtige virksomheders  

 oplysningspligt om salg af godkendelsespligtige bekæmpelsesmidler.
Der  

 betales et gebyr på 65 kr. for erindringsskrivelser vedrørende betaling af  

 afgiften.« 4. I § 36, stk. 8, der bliver stk. 3, udgår »hel  

 eller«.
 5. § 59, stk. 1, nr. 6, ophæves.
 Stk. 2. Afgift vedrørende 1995 opkræves efter de hidtil gældende  

 regler.
 § 46. Virksomheder, der ved lovens ikrafttræden har et lager af  

 varer, der er afgiftsberigtiget efter kapitel 7, § 36, stk. 2-6, i lov om  

 kemiske stoffer og produkter, kan, såfremt nævnte lagerbeholdning  

 afgiftsberigtiges efter bestemmelserne i § 42, få afgiftsgodtgørelse af den  

 nævnte lagerbeholdning af:
 1) Kemiske midler til bekæmpelse af insekter, mider, snegle, utøj og  

 regnorme og lignende laverestående dyr bortset fra midler til bekæmpelse af  

 skadedyr i træ.
 2) Kemiske midler til jorddesinfektion med henblik på plantebeskyttelse.
 3) Kemiske midler til bekæmpelse af plantevækst eksklusive algevækst.
 4) Kemiske midler til bekæmpelse af plantesygdomme.
 5) Kemiske midler til regulering af plantevækst bortset fra egentlige  

 plantenæringsstoffer og grundforbedringsmidler.
 6) Kemiske midler til afskrækkelse af insekter m.v. og vildtlevende  

 pattedyr og fugle.
Stk. 2. Det er en betingelse for at opnå afgiftsgodtgørelse efter  

 stk. 1, at en specificeret opgørelse over den godtgørelse, som kræves, er de  

 statslige told- og skattemyndigheder i hænde senest 15 dage efter lovens  

 ikrafttræden.
De statslige told- og skattemyndigheder kan gøre godtgørelsen  

 betinget af, at virksomheden fremlægger dokumentation for, at den afgift, der  

 kræves godtgjort, er betalt af virksomheden.
 Stk. 3. Virksomheder, der ansøger om afgiftsgodtgørelse, skal give  

 de statslige told- og skattemyndigheder adgang til at kontrollere de  

 indsendte opgørelser ved eftersyn af lagre, forretningsbøger m.v.  

 Virksomhedernes indehavere og de i virksomhederne beskæftigede personer skal  

 yde de statslige told- og skattemyndigheder al fornøden vejledning og hjælp.
 Stk. 4. Den, der forsætligt eller groft uagtsomt afgiver urigtige  

 eller vildledende oplysninger eller fortier oplysninger til brug ved  

 beregning af afgiftsgodtgørelsen, straffes med bøde, hæfte eller fængsel  

 indtil 2 år.
 Stk. 5. For overtrædelser, der begås af aktieselskaber,  

 andelsselskaber, anpartsselskaber eller lignende, kan der pålægges selskabet  

 som sådant bødeansvar.
 § 47. Loven gælder ikke for Færøerne og Grønland.
Oprindeligt fremsat forslag Kapitel 1 Afgift af visse kemiske bekæmpelsesmidler Afgiftspligtigt vareområde og afgiftssatser § 1. Der betales afgift til statskassen af følgende stoffer og  

 produkter, der ved denne lovs ikrafttræden er godkendelsespligtige efter  

 kapitel 7 i lov om kemiske stoffer og produkter:
 1) Kemiske midler til bekæmpelse af insekter, mider, snegle, utøj og  

 regnorme og lignende laverestående dyr, bortset fra midler til bekæmpelse af  

 skadedyr i træ.
 2) Kemiske midler til jorddesinfektion med henblik på plantebeskyttelse.
 3) Kemiske midler til bekæmpelse af plantevækst, eksklusive algevækst.
 4) Kemiske midler til bekæmpelse af plantesygdomme.
 5) Kemiske midler til regulering af plantevækst, bortset fra egentlige  

 plantenæringsstoffer og grundforbedringsmidler.
 6) Kemiske midler til afskrækning af insekter m.v. og vildtlevende  

 pattedyr og fugle.
Stk. 2. Afgiften udgør for de i stk. 1, nr. 1-2, nævnte midler 27  

 pct. af den afgiftspligtige værdi og for de i stk. 1, nr. 3-6, nævnte midler  

 13 pct. af den afgiftspligtige værdi.
Er et middel omfattet af flere  

 kategorier, betales den højeste afgiftssats.
Afgiftspligtig værdi § 2. Den afgiftspligtige værdi er varens højeste detailsalgspris  

 uden rabatfradrag af nogen art, inklusive afgift efter denne lov, men  

 eksklusive merværdiafgift.
 Stk. 2. For varer, der modtages fra udlandet, og som ikke gøres  

 til genstand for omsætning, fastsættes den afgiftspligtige værdi af de  

 statslige told- og skattemyndigheder på grundlag af indkøbsprisen med tillæg  

 af de omkostninger og den avance, der i almindelighed skønnes at indgå i den  

 afgiftspligtige værdi for sådanne varer.
Registrerede virksomheder § 3. Virksomheder, der fremstiller eller med henblik på salg  

 modtager afgiftspligtige varer fra udlandet, skal registreres hos de  

 statslige told- og skattemyndigheder.
 Stk. 2. Til de registrerede virksomheder udstedes et bevis for  

 registreringen.
 § 4. Registrerede virksomheder er berettiget til at modtage  

 afgiftspligtige varer fra andre registrerede virksomheder og fra udlandet  

 uden, at afgiften er berigtiget, såfremt varerne er bestemt til videresalg.
Emballering og prismærkning § 5. Afgiftspligtige varer skal, forinden de udleveres fra de  

 registrerede virksomheder, være pakket i fuldstændig lukkede pakninger.  

 Pakningen skal være forsynet med angivelse af navn og adresse på den  

 registrerede virksomhed.
Der kan dog gives tilladelse til i stedet at angive  

 navn og adresse på den virksomhed, der har eneforhandling af den pågældende  

 vare her i landet.
 § 6. Afgiftsberigtigede varer skal forsynes med et af de statslige  

 told- og skattemyndigheder fremstillet prismærke, der angiver afgiftskategori  

 samt varens højeste detailpris til den endelige forbruger (prismærkeprisen)  

 inklusive afgift efter denne lov og merværdiafgift.
 Stk. 2. Det er forbudt at afsætte afgiftspligtige varer til højere  

 pris end den, der er angivet på prismærket.
Stk. 3. Prismærkerne fremstilles ved de statslige told- og  

 skattemyndigheders foranstaltning og udleveres af de statslige told- og  

 skattemyndigheder til de registrerede virksomheder.
De registrerede  

 virksomheder må ikke sælge eller udlåne de modtagne prismærker.
Kapitel 2 Afgift af andre bekæmpelsesmidler Afgiftspligtigt vareområde og afgiftssats § 7. Der betales 3 pct. i afgift til statskassen af den  

 afgiftspligtige værdi af følgende bekæmpelsesmidler, der ved denne lovs  

 ikrafttræden er godkendelsespligtige efter kap. 7 i lov om kemiske stoffer og  

 produkter:
 1) Kemiske midler til bekæmpelse af træødelæggende svamp og skadedyr i  

 træ.
 2) Kemiske midler til bekæmpelse af algevækst.
 3) Kemiske midler til bekæmpelse af slimdannende organismer i papirmasse.
 4) Kemiske midler til bekæmpelse af rotter, mus, mosegrise, muldvarpe,  

 kaniner.
 5) Mikrobiologiske plantebeskyttelsesmidler.
Afgiftspligtig værdi § 8. Den afgiftspligtige værdi er det vederlag, som modtageren  

 skal yde for varerne inklusive afgift efter denne lov, men eksklusive  

 merværdiafgift.
Kasserabatter og andre rabatter, der er betinget af vilkår,  

 som ikke er opfyldt ved leveringen, skal medregnes i den afgiftspligtige  

 værdi.
Til den afgiftspligtige værdi medregnes endvidere i alle tilfælde  

 agentprovision og lignende.
I tilfælde, hvor der ikke finder modydelse sted,  

 er den afgiftspligtige værdi virksomhedens almindelige pris ved udleveringen  

 af sådanne varer mod vederlag.
Kan en sådan pris ikke konstateres, fastsættes  

 den afgiftspligtige værdi af de statslige told- og skattemyndigheder på  

 grundlag af virksomhedens indkøbspris med tillæg af de omkostninger og den  

 avance, der i almindelighed skønnes at indgå i den afgiftspligtige værdi for  

 sådanne varer.
Registrerede virksomheder § 9. Virksomheder, der fremstiller eller med henblik på salg  

 modtager afgiftspligtige varer fra udlandet, skal registreres hos de  

 statslige told- og skattemyndigheder.
 Stk. 2. Til de registrerede virksomheder udstedes et bevis for  

 registreringen.
 § 10. Registrerede virksomheder er berettiget til at modtage  

 afgiftspligtige varer fra andre registrerede virksomheder og fra udlandet,  

 uden at afgiften er berigtiget, såfremt varerne er bestemt til videresalg.
Kapitel 3 Fællesbestemmelser Afgiftsperiode og opgørelse af den afgiftspligtige omsætning § 11. Afgiftsperioden er måneden.
 § 12. De registrerede virksomheder skal for hver afgiftsperiode  

 opgøre den afgiftspligtige omsætning som den afgiftspligtige værdi af  

 udleveringen af afgiftspligtige varer i perioden.
 Stk. 2. Overførsel af afgiftspligtige varer fra en registreret  

 virksomhed til eget detailudsalg skal indgå i den afgiftspligtige omsætning.
Stk. 3. De udleverede varer medregnes i opgørelsen efter stk. 1,  

 uanset om varerne er endeligt solgt eller leveret i konsignation eller på  

 anden måde.
Til udleveringen efter stk. 1 medregnes også varer, der er  

 forbrugt af virksomheden eller udleveret uden modydelse.
§ 13. Til den afgiftspligtige omsætning medregnes ikke værdien af 1) varer, der uden prismærker tilføres en anden registreret virksomhed, 2) varer, der uden prismærker leveres til udlandet, 3) varer, der i den registrerede virksomhed eller under transport til  

 eller fra denne er gået tabt ved brand eller forlis.
 Stk. 2. De statslige told- og skattemyndigheder kan fastsætte  

 kontrolforskrifter for fradrag efter stk. 1.
Afgiftsfritagelse og afgiftsgodtgørelse § 14. Varer, der uden prismærker leveres til de i toldlovens § 4  

 omhandlede diplomatiske repræsentationer, internationale institutioner m.v.  

 samt de hertil knyttede personer med diplomatiske rettigheder, er fritaget  

 for afgift.
Skatteministeren kan fastsætte de nærmere regler for  

 afgiftsfritagelsen.
§ 15. Ved returnering af afgiftsberigtigede varer til den  

 registrerede virksomhed, der har leveret varen, ydes der godtgørelse af den  

 erlagte afgift, såfremt køberen godtgøres varens pris indbefattet afgiften og  

 returneringen finder sted inden 1 år.
Afgiftsgodtgørelse kan kun ske med et  

 beløb svarende til afgiften beregnet efter den på returneringstidspunktet  

 gældende afgiftssats.
Afgiftsbeløb på under 50 kr. udbetales ikke.
 Stk. 2. De statslige told- og skattemyndigheder kan meddele  

 bevilling til godtgørelse af afgiften af afgiftsberigtigede varer, der  

 leveres til udlandet.
 Stk. 3. De statslige told- og skattemyndigheder kan fastsætte  

 regnskabs- og kontrolforskrifter for afgiftsgodtgørelse efter stk. 1 og 2.
 § 16. Der er afgiftsfrihed for varer, der indføres eller modtages  

 fra udlandet, i samme omfang og under tilsvarende betingelser som fastsat for  

 afgiftsfrihed efter merværdiafgiftslovens § 35, stk. 1, nr. 1-3.
Regnskabsbestemmelser § 17. Registrerede virksomheder skal føre regnskab over modtagne  

 prismærker, fremstilling, tilgang af uberigtigede varer og udlevering af  

 afgiftspligtige varer.
Virksomhederne skal holde lageret af  

 afgiftsberigtigede varer adskilt fra lageret af uberigtigede varer.
Stk. 2. De statslige told- og skattemyndigheder fastsætter nærmere  

 regler om de registrerede virksomheders 1) udlevering af varer, hvoraf afgiften ikke berigtiges, 2) fakturaudstedelse og 3) regnskabsførelse.
 Stk. 3. De registrerede virksomheder skal opbevare  

 regnskabsmateriale, herunder fakturaer, fakturakopier og opgørelser, i 5 år  

 efter regnskabsårets udløb.
Afregning af afgiften § 18. Registrerede virksomheder skal efter udløbet af hver måned  

 og senest den 15. i den følgende måned, til de statslige told- og  

 skattemyndigheder angive den afgiftspligtige omsætning fordelt efter varernes  

 afgiftskategori, opgjort efter reglerne i § 12 og 13. Angivelsen skal være  

 underskrevet af virksomhedens ansvarlige ledelse.
 Stk. 2. Afgives angivelse ikke inden udgangen af den i stk. 1  

 nævnte frist, kan de statslige told- og skattemyndigheder inddrage  

 registreringen af virksomheden, indtil den manglende angivelse er de  

 statslige told- og skattemyndigheder i hænde.
 Stk. 3. Skatteministeren kan fastsætte bestemmelser vedrørende  

 angivelsen.
§ 19. Registrerede virksomheder skal indbetale afgiften for en  

 afgiftsperiode til de statslige told- og skattemyndigheder senest den 15. i  

 den måned, der følger efter afgiftsperioden.
Udgør afgiften under 50 kr., kan  

 indbetaling af beløbet undlades.
 Stk. 2. Betales afgiften ikke rettidigt, skal der betales 1,3 pct.  

 i månedlig rente for hver påbegyndt måned fra den 1. i den måned, i hvilken  

 beløbet skal betales af virksomheden, dog mindst 50 kr.
 Stk. 3. Skatteministeren fastsætter regler for afgiftens  

 indbetaling.
 § 20. De statslige told- og skattemyndigheder kan pålægge en  

 virksomhed, der ikke betaler afgift rettidigt, at afgive angivelsen for  

 kortere perioder end en måned.
 Stk. 2. De statslige told- og skattemyndigheder kan endvidere  

 pålægge en virksomhed, der ikke betaler afgift rettidigt, en kortere  

 betalingsfrist end den i § 19, stk. 1, angivne og kræve, at der stilles  

 sikkerhed for afgiftens betaling.
 § 21. Betales forfalden afgift ikke senest den 14. dag efter  

 betalingsfristens udløb, kan de statslige told- og skattemyndigheder inddrage  

 registreringen af virksomheden, indtil de forfaldne afgifter er betalt.
 Stk. 2. Er der i henhold til § 20 sket forkortelse af  

 afgiftsperioden eller betalingsfristen, kan registreringen inddrages straks  

 efter betalingsfristens udløb.
 § 22. Såfremt det konstateres, at en virksomhed har afgivet  

 urigtig angivelse af afgiftstilsvaret, således at virksomheden har betalt for  

 lidt i afgift, afkræves virksomheden det skyldige beløb til betaling senest  

 14 dage efter påkrav.
Stk. 2. Kan størrelsen af det afgiftsbeløb, som påhviler  

 virksomheden, ikke opgøres på grundlag af virksomhedens regnskaber, kan de  

 statslige told- og skattemyndigheder foretage en skønsmæssig ansættelse af  

 afgiftstilsvaret.
Afgørelsen skal indeholde oplysning om den i stk. 3 nævnte  

 klageadgang.
 Stk. 3. Virksomheden kan indbringe ansættelsen for det efter § 79  

 i merværdiafgiftsloven nedsatte nævn.
 Stk. 4. Betales afgiften efter stk. 1 og 2 ikke rettidigt, skal  

 der betales 1,3 pct. i månedlig rente for hver påbegyndt måned fra den 1. i  

 den måned, i hvilken beløbet skal betales af virksomheden, dog mindst 50 kr.
Afgift af varer, der erhverves i udlandet § 23. Der betales afgift af afgiftspligtige varer, der indføres  

 fra steder uden for EU eller indføres fra visse områder, der ikke er omfattet  

 af de pågældende EU-landes afgiftsområde, medmindre varerne tilføres en  

 registreret virksomhed.
Afgiften afregnes efter reglerne i toldlovens kapitel  

 4.
 Stk. 2. For varer, der indføres af en virksomhed registreret efter  

 § 29 i toldloven, finder reglerne i § 24 tilsvarende anvendelse.
§ 24. I andre tilfælde svares afgiften i forbindelse med  

 varemodtagelsen her i landet, medmindre varerne tilføres en registreret  

 virksomhed eller er fritaget efter § 14. Erhvervsdrivende varemodtagere skal,  

 inden varerne afsendes fra udlandet, anmelde sig hos de statslige told-og  

 skattemyndigheder.
Anmeldelsen er gældende for 5 år.
Stk. 2. De i stk. 1 nævnte erhvervsdrivende varemodtagere skal  

 efter udløbet af hver måned og senest den 15. i den følgende måned til de  

 statslige told- og skattemyndigheder angive værdien af de varer, virksomheden  

 har modtaget i måneden.
Andre varemodtagere skal angive ved modtagelsen.  

 Angivelsen skal være underskrevet af varemodtageren.
Stk. 3. Afgiften skal indbetales til de statslige told- og  

 skattemyndigheder, senest samtidig med indsendelse af den i stk. 2 nævnte  

 angivelse.
Udgør afgiften under 50 kr., kan erhvervsdrivende undlade at  

 indbetale beløbet.
 Stk. 4. Betales afgiften ikke rettidigt, skal der betales 1,3 pct.  

 i månedlig rente for hver påbegyndt måned fra den 1. i den måned, i hvilken  

 beløbet skal betales af virksomheden, dog mindst 50 kr.
Stk. 5. De statslige told- og skattemyndigheder kan pålægge  

 erhvervsdrivende varemodtagere, der gentagne gange ikke betaler afgiften  

 rettidigt, at afgive angivelse ved varernes modtagelse.
De statslige told- og  

 skattemyndigheder kan endvidere pålægge virksomheden at betale afgiften ved  

 varernes modtagelse.
 Stk. 6. Bestemmelserne i lovens § 17, stk. 1, 1. pkt., og § 22  

 finder tilsvarende anvendelse.
 Stk. 7. Skatteministeren kan fastsætte regler for angivelse og  

 indbetaling af afgiften.
 § 25. Bestemmelserne i § 24, stk. 2, 2. pkt, finder tilsvarende  

 anvendelse for erhvervsdrivende, der medbringer varer fra andre EU-lande, til  

 brug i egen bedrift.
§ 26. Hvor afgift skal betales i forbindelse med erhvervelsen i  

 udlandet, udgør afgiften for de i § 1, stk. 1, nr. 1-2, nævnte varer 27/73,  

 for de i § 1, stk.1, nr. 3-6, nævnte varer 13/87 og for de i § 7, stk.1,  

 nævnte varer 3/97 af en i overensstemmelse med reglerne om toldværdien for  

 værditoldpligtige varer fastsat værdi tillagt eventuel told.
For beregningen  

 af den nævnte værdi gælder de i § 31, stk. 1, 2. pkt., i merværdiafgiftsloven  

 fastsatte bestemmelser.
Kontrolbestemmelser § 27. De statslige told- og skattemyndigheder er berettiget til at  

 foretage eftersyn i de virksomheder, der omfattes af loven, og til at efterse  

 virksomhedernes varebeholdninger, forretningsbøger og øvrige  

 regnskabsmateriale samt korrespondance m.v.
 Stk. 2. Virksomhedernes indehavere og de i virksomhederne  

 beskæftigede personer skal yde de statslige told- og skattemyndigheder  

 fornøden vejledning og hjælp ved foretagelsen af de i stk. 1 omhandlede  

 eftersyn.
 Stk. 3. Det i stk. 1 nævnte materiale skal på de statslige told-  

 og skattemyndigheders begæring udleveres eller indsendes til de statslige  

 told- og skattemyndigheder.
 Stk. 4. Registrerede virksomheder skal på begæring meddele de  

 statslige told- og skattemyndigheder oplysninger om deres leverancer af varer  

 til afgiftsfrie formål.
 Stk. 5. Leverandører af råvarer og emballage til fremstilling af  

 afgiftspligtige varer skal på begæring meddele de statslige told- og  

 skattemyndigheder oplysning om deres leverancer af varer til virksomheder,  

 der fremstiller afgiftspligtige varer.
 Stk. 6. Erhvervsdrivende skal på begæring meddele de statslige  

 told- og skattemyndigheder oplysninger om deres indkøb af afgiftspligtige  

 varer til virksomheden.
 Stk. 7. De statslige told- og skattemyndigheder er berettiget til  

 at foretage eftersyn af varer under transport, når disse varer  

 erhvervsmæssigt sælges fra udlandet eller erhvervsmæssigt transporteres til  

 andre end registrerede virksomheder.
 Stk. 8. De statslige told- og skattemyndigheder er berettiget til  

 at foretage eftersyn af varebeholdninger og regnskaber m.v. hos de i stk. 5-7  

 omhandlede virksomheder.
 § 28. Offentlige myndigheder skal på begæring meddele de statslige  

 told- og skattemyndigheder enhver oplysning til brug ved registrering af og  

 kontrol med virksomheder, der omfattes af loven.
 Stk. 2. Politiet yder de statslige told- og skattemyndigheder  

 bistand efter regler, der fastsættes efter forhandling mellem  

 skatteministeren og justitsministeren.
 § 29. Skatteministeren kan fastsætte de bestemmelser om  

 kontrolforanstaltninger, der er nødvendige til lovens gennemførelse.
Andre bestemmelser § 30. Virksomheder, der er registreret efter merværdiafgiftslovens  

 § 47, stk. 2, og som her til landet ved fjernsalg sælger afgiftspligtige  

 varer, skal anmeldes til registrering hos de statslige told- og  

 skattemyndigheder.
For disse virksomheder opgøres den afgiftspligtige  

 omsætning som den afgiftspligtige værdi af varer, virksomheden i perioden har  

 solgt her til landet ved fjernsalg.
 § 31. Den, der overdrager, erhverver eller tilegner sig varer,  

 hvoraf der ikke er betalt afgift, som skulle være betalt efter denne lov,  

 skal betale afgift af varerne.
 Stk. 2. Afgiften af de nævnte varer kan afkræves til betaling  

 senest 14 dage efter påkrav.
 § 32. Der skal betales et gebyr på 65 kr. for erindringsskrivelser  

 vedrørende betaling af afgift.
 § 33. Det efter § 79 i merværdiafgiftsloven nedsatte nævn har den  

 endelige administrative afgørelse af:
 1) Spørgsmål om varers afgiftspligt.
 2) Spørgsmål om den afgiftspligtige værdi.
 3) Klager over de statslige told- og skattemyndigheders skønsmæssige  

 ansættelser efter § 22, stk. 2.
 4) Klager over den af de statslige told- og skattemyndigheder fastsatte  

 værdi, jf. § 8, stk. 1.
 Stk. 2. Reglerne i merværdiafgiftslovens § 79, stk. 5, hvorefter  

 spørgsmål af principiel karakter kan indbringes direkte for nævnet, finder  

 tilsvarende anvendelse for de i stk. 1, nr. 1 og 2, omhandlede spørgsmål.
Stk. 3. Anmodning om indbringelse for nævnet af de statslige told-  

 og skattemyndigheders afgørelser af de i stk. 1, nr. 1 og 2, nævnte spørgsmål  

 skal være fremsat over for nævnet senest 3 måneder efter, at der er truffet  

 afgørelse.
Anmodning om indbringelse for nævnet af de i stk. 1, nr. 3, nævnte  

 skønsmæssige ansættelser skal være fremsat over for nævnet senest 4 uger  

 efter, at der er truffet afgørelse.
 Nævnet kan dog se bort fra en overskridelse af fristerne, hvis særlige  

 forhold taler herfor.
 Stk. 4. Spørgsmål om godkendelse af en vares godkendelsespligt  

 eller anvendelsesområde kan ikke indbringes for nævnet.
 § 34. Skatteministeren kan fastsætte bestemmelser om adgangen til  

 at klage over afgørelser efter denne lov.
 Stk. 2. Ministeren kan bestemme, at afgørelser, der er truffet af  

 Told- og Skattestyrelsen, ikke kan indbringes for højere administrativ  

 myndighed, jf. dog § 33.
§ 35. Reglerne om eftergivelse og henstand i merværdiafgiftslovens  

 § 83 finder tilsvarende anvendelse på afgift, renter, gebyrer og  

 administrative bøder efter denne lov.
Reglerne finder ligeledes anvendelse på  

 beløb, som personer er pligtige at betale som erstatning for selskabers  

 manglende betaling af afgiften.
 § 36. Skatteministeren kan fastsætte nærmere regler om henstand  

 med betaling af afgift i forbindelse med klager over de statslige told- og  

 skattemyndigheders afgørelser.
 Stk. 2. Reglerne i merværdiafgiftslovens § 80, stk. 2-5, om  

 indbringelse af klager m.v. finder tilsvarende anvendelse på klager m.v. over  

 afgørelser efter denne lov.
 § 37. For betaling af afgift efter bestemmelserne i denne lov  

 hæfter den, der som ejer, forpagter eller lignende driver virksomheden for  

 egen regning.
§ 38. Det er forbudt virksomheder, der ikke er registreret, at  

 modtage afgiftspligtige varer, der ikke er forsynet med prismærke efter  

 reglerne i denne lov.
Virksomheden er forpligtet til, såfremt varerne er  

 leveret uden at disse forskrifter er overholdt, omgående at give de statslige  

 told- og skattemyndigheder meddelelse herom.
Stk. 2. Det er forbudt andre end de statslige told- og  

 skattemyndigheder her i landet at fremstille eller lade fremstille eller fra  

 udlandet at modtage mærker af samme slags eller lignende dem, der i  

 nærværende lov foreskrives som prismærker.
Ligeledes er det forbudt her i  

 landet at fremstille eller lade fremstille eller fra udlandet at modtage de  

 til sådanne mærkers fremstilling og mangfoldiggørelse nødvendige stempler,  

 klicheer og lign.
 Stk. 3. Skatteministeren kan fastsætte de nærmere regler om  

 prismærker, herunder om betaling for prismærkerne.
 § 39. Med steder uden for EU sidestilles med hensyn til  

 bestemmelserne i denne lov Færøerne og Grønland samt Københavns Frihavn.
Straffebestemmelser § 40. Med bøde straffes den, der forsætligt eller groft uagtsomt:
1) afgiver urigtige eller vildledende oplysninger eller fortier  

 oplysninger til brug for afgiftskontrollen, 2) overtræder § 3, stk. 1, § 5, 1. og 2. pkt., § 6, stk. 1 og 2, § 9, stk.  

 1, § 17, stk. 1 og 3, § 18, stk. 1, § 24, stk. 1, 2. pkt., og stk. 2, § 27,  

 stk. 2-6, § 30, 1. pkt., § 38, stk. 1 og 2, og § 42, stk. 3-7, 3) tilsidesætter vilkår, der er fastsat i medfør af § 14, 2. pkt., 4) undlader at efterkomme et i medfør af § 20, stk. 1, og § 24, stk. 5,  

 meddelt påbud, 5) fortsætter driften af en afgiftspligtig virksomhed, hvis registrering  

 de statslige told- og skattemyndigheder har inddraget efter § 18, stk. 2,  

 eller § 21, stk. 1, 6) overdrager, erhverver eller tilegner sig varer, hvoraf der ikke er  

 betalt afgift, som skulle have været betalt efter loven, eller forsøger  

 herpå.
 Stk. 2. I forskrifter, der udstedes i medfør af loven, kan der  

 fastsættes straf af bøde for den, der forsætligt eller groft uagtsomt  

 overtræder bestemmelser i forskrifterne.
 Stk. 3. Den, der begår en af de nævnte overtrædelser med forsæt  

 til at unddrage statskassen afgift, straffes med bøde, hæfte eller fængsel  

 indtil 2 år.
 Stk. 4. For overtrædelser, der begås af selskaber, foreninger,  

 selvejende institutioner, fonde eller lignende, kan der pålægges den  

 juridiske person som sådan bødeansvar.
§ 41. Skønnes en overtrædelse ikke at ville medføre højere straf  

 end bøde, kan skatteministeren eller den, ministeren bemyndiger dertil,  

 tilkendegive den pågældende, at sagen kan afgøres uden retslig forfølgning,  

 såfremt den pågældende erkender sig skyldig i overtrædelsen og erklærer sig  

 rede til inden for en nærmere angivet frist, der efter begæring kan  

 forlænges, at betale en i tilkendegivelsen angivet bøde.
Stk. 2. Med  

 hensyn til den i stk. 1 nævnte tilkendegivelse finder bestemmelsen om  

 tiltalerejsning i retsplejelovens § 930, jf. § 926, tilsvarende anvendelse.
 Stk. 3. Betales bøden i rette tid, eller bliver den efter  

 vedtagelsen inddrevet eller afsonet, bortfalder videre forfølgning.
 Stk. 4. Ransagning i sager om overtrædelse af bestemmelser i denne  

 lov sker i overensstemmelse med retsplejelovens regler om ransagning i sager,  

 som efter loven kan medføre frihedsstraf.
Overgangs- og ikrafttrædelsesbestemmelser § 42. Skatteministeren fastsætter tidspunktet for lovens  

 ikrafttræden.
Skatteministeren kan herved bestemme, at bestemmelserne i § 3,  

 stk. 1, og § 9, stk. 1, skal træde i kraft forud for lovens øvrige  

 bestemmelser.
 Stk. 2. Loven finder anvendelse på varer, der fra og med lovens  

 ikrafttræden udleveres fra registrerede virksomheder, angives til  

 fortoldning, modtages eller medbringes fra udlandet.
Stk. 3. Virksomheder, der registreres fra lovens ikrafttræden,  

 skal opgøre lagerbeholdningen af afgiftspligtige varer ved lovens  

 ikrafttræden.
Virksomhederne skal indsende opgørelsen over lagerbeholdningen  

 af afgiftspligtige varer til de statslige told- og skattemyndigheder senest  

 15 dage efter lovens ikrafttræden.
De statslige told- og skattemyndigheder  

 fastsætter de nærmere regler for opgørelsen.
 Stk. 4. Virksomheder, der med henblik på videresalg ved lovens  

 ikrafttræden har en lagerbeholdning, hvis samlede indkøbspris udgør 1.000 kr.  

 eksklusive moms eller derover, skal senest 15 dage efter lovens ikrafttræden  

 til de statslige told- og skattemyndigheder fremsende en opgørelse over deres  

 samlede lagerbeholdning ved lovens ikrafttræden.
 Stk. 5. Andre virksomheder, der ved lovens ikrafttræden har en  

 lagerbeholdning, hvis samlede indkøbspris udgør 1.000 kr. eksklusive moms  

 eller derover, og som er indkøbt efter lovens fremsættelse, skal senest 15  

 dage efter lovens ikrafttræden til de statslige told- og skattemyndigheder  

 fremsende en opgørelse over deres samlede lagerbeholdning ved lovens  

 ikrafttræden.
Stk. 6. Virksomheder, der er omfattet af stk. 3 - 5, skal give de  

 statslige told- og skattemyndigheder adgang til at kontrollere de indsendte  

 opgørelser ved eftersyn af lagre, forretningsbøger m.v.
Virksomhedernes  

 indehavere og de i virksomhederne beskæftigede personer skal yde de statslige  

 told- og skattemyndigheder al fornøden vejledning og hjælp.
Stk. 7. Virksomheder, der er omfattet af stk. 3 - 5, skal senest  

 15 dage efter indsendelsen af lageropgørelsen indbetale afgift af  

 lagerbeholdningen af afgiftspligtige varer til de statslige told- og  

 skattemyndigheder, bortset fra varer, hvor afgiften er uændret.
Betales  

 afgiften ikke rettidigt, finder lovens § 19, stk. 2, tilsvarende anvendelse.
 § 43. Virksomheder, der ved lovens ikrafttræden har et lager af  

 bekæmpelsesmidler, som er afgiftsberigtiget efter lov om visse miljøafgifter,  

 kan få afgiftsgodtgørelse af den nævnte lagerbeholdning, såfremt  

 lagerbeholdningen afgiftsberigtiges efter § 42.
Stk. 2. Det er en betingelse for at opnå afgiftsgodtgørelse efter  

 stk. 2, at en specificeret opgørelse over den godtgørelse, som kræves, er de  

 statslige told- og skattemyndigheder i hænde senest 15 dage efter lovens  

 ikrafttræden.
De statslige told- og skattemyndigheder kan gøre godtgørelsen  

 betinget af, at virksomheden fremlægger dokumentation for, at den afgift, der  

 kræves godtgjort, er betalt af virksomheden.
 Stk. 3. Virksomheder, der ansøger om afgiftsgodtgørelse, skal give  

 de statslige told- og skattemyndigheder adgang til at kontrollere de  

 indsendte opgørelser ved eftersyn af lagre, forretningsbøger m.v.  

 Virksomhedernes indehavere og de i virksomhederne beskæftigede personer skal  

 yde de statslige told- og skattemyndigheder al fornøden vejledning og hjælp.
 Stk. 4. Den, der forsætligt eller groft uagtsomt, afgiver urigtige  

 eller vildledende oplysninger eller fortier oplysninger til brug ved  

 beregning af afgiftsgodtgørelsen, straffes med bøde, hæfte eller fængsel  

 indtil 2 år.
 Stk. 5. For overtrædelser, der begås af aktieselskaber,  

 andelsselskaber, anpartsselskaber eller lignende, kan der pålægges selskabet  

 som sådant et bødeansvar.
 § 44. I lov om visse miljøafgifter, jf. lovbekendtgørelse nr. 620  

 af 30. juni 1994, foretages følgende ændringer:
 1. § 1 affattes således:
»§ 1. Der svares afgift til statskassen af  

 engangsservice.« 2. § 10, stk. 1, affattes således:
 »Afgiften udgør for de i § 1 nævnte varer 1/3 af den afgiftspligtige  

 værdi.«.
 3. I § 10, stk. 2, 1. pkt., ændres »for de i § 1, nr.  

 1, nævnte varer 50 pct. og for de i § 1, nr. 2, nævnt varer 20 pct.«  

 til: »50 pct.«.
 4. I § 10, stk. 3, ændres »for de i § 1, nr. 1, nævnte  

 varer 50 pct. og for de i § 1, nr. 2, nævnte varer 20 pct.« til:  

 »50 pct.«.
 § 45. I lov om kemiske stoffer og produkter, jf. lovbekendtgørelse  

 nr. 583 af 9. juli 1993, som ændret senest ved lov nr. 438 af 1. juni 1994,  

 foretages følgende ændringer:
 1. § 36, stk. 1, affattes således:
 »Den, der har en godkendelse efter § 33, og den, der har registrering  

 af et middel, der er klassificeret som et bekæmpelsesmiddel af Giftnævnet,  

 jf. § 13 i lov nr. 118 af 3. maj 1961, betaler en afgift på 500 kr. pr.  

 kalenderår.«.
2. § 36, stk. 2 - 6, ophæves.
Stk. 7-8, bliver herefter  

 stk. 2-3.
 3. § 36, stk. 7, der bliver stk. 2, affattes således:
» Stk. 2. Miljø- og energiministeren kan fastsætte nærmere  

 regler om betaling af afgiften og om afgiftspligtige virksomheders  

 oplysningspligt om salg af godkendelsespligtige bekæmpelsesmidler.
Der  

 betales et gebyr på 65 kr. for erindringsskrivelser vedrørende betaling af  

 afgiften.«.
 4. I § 36, stk. 8, der bliver stk. 3, udgår: »hel  

 eller«.
 5. § 59, stk. 1, nr. 6, ophæves.
 Stk. 2. Afgift vedrørende 1995 opkræves efter de hidtil gældende  

 regler.
 § 46. Virksomheder, der ved lovens ikrafttræden har et lager af  

 varer, der er afgiftsberigtiget efter kap. 7, § 36, stk. 2 - 6, i lov om  

 kemiske stoffer og produkter, kan, såfremt nævnte lagerbeholdning  

 afgiftsberigtiges efter bestemmelserne i § 42, få afgiftsgodtgørelse af den  

 nævnte lagerbeholdning af:
 1) Kemiske midler til bekæmpelse af insekter, mider, snegle, utøj og  

 regnorme og lignende laverestående dyr, bortset fra midler til bekæmpelse af  

 skadedyr i træ.
 2) Kemiske midler til jorddesinfektion med henblik på plantebeskyttelse.
 3) Kemiske midler til bekæmpelse af plantevækst, eksklusive algevækst.
 4) Kemiske midler til bekæmpelse af plantesygdomme.
 5) Kemiske midler til regulering af plantevækst, bortset fra egentlige  

 plantenæringsstoffer og grundforbedringsmidler.
 6) Kemiske midler til afskrækning af insekter m.v. og vildtlevende  

 pattedyr og fugle.
Stk. 2. Det er en betingelse for at opnå afgiftsgodtgørelse efter  

 stk. 2, at en specificeret opgørelse over den godtgørelse, som kræves, er de  

 statslige told- og skattemyndigheder i hænde senest 15 dage efter lovens  

 ikrafttræden.
De statslige told- og skattemyndigheder kan gøre godtgørelsen  

 betinget af, at virksomheden fremlægger dokumentation for, at den afgift, der  

 kræves godtgjort, er betalt af virksomheden.
 Stk. 3. Virksomheder, der ansøger om afgiftsgodtgørelse, skal give  

 de statslige told- og skattemyndigheder adgang til at kontrollere de  

 indsendte opgørelser ved eftersyn af lagre, forretningsbøger m.v.  

 Virksomhedernes indehavere og de i virksomhederne beskæftigede personer skal  

 yde de statslige told- og skattemyndigheder al fornøden vejledning og hjælp.
 Stk. 4. Den, der forsætligt eller groft uagtsomt, afgiver urigtige  

 eller vildledende oplysninger eller fortier oplysninger til brug ved  

 beregning af afgiftsgodtgørelsen, straffes med bøde, hæfte eller fængsel  

 indtil 2 år.
 Stk. 5. For overtrædelser, der begås af aktieselskaber,  

 andelsselskaber, anpartsselskaber eller lignende, kan der pålægges selskabet  

 som sådant et bødeansvar.
 § 47. Loven gælder ikke for Færøerne og Grønland.
Bemærkninger til lovforslaget Almindelige bemærkninger 1. Indledning Det foreslås, at der indføres en afgift beregnet af detailværdien af  

 bekæmpelsesmidler, der ved lovens ikrafttræden er godkendelsespligtige efter  

 kapitel 7 i lov om kemiske stoffer og produkter (kemikalieloven), som  

 fortrinsvis anvendes i landbrugs-, skovbrugs- og gartneriproduktionen mv.
For  

 midler til bekæmpelse af insekter, mider, snegle, utøj, regnorme og lignende  

 lavere stående dyr samt jorddesinfektionsmidler foreslås afgiften til 27 pct.  

 af detailværdien med afgift, men uden moms, svarende til ca. 37 pct. af  

 detailværdien uden afgift.
For midler til bekæmpelse af plantevækst og  

 plantesygdomme, vækstregulerings- og afskrækningsmidler foreslås afgiften til  

 13 pct. af detailværdien med afgift, men uden moms, svarende til ca. 15 pct.  

 af detailværdien uden afgift.
For de andre bekæmpelsesmidler, der typisk  

 anvendes uden for jordbruget (træbeskyttelsesmidler, slimbekæmpende midler,  

 algemidler og rottemidler m.v.) foreslås den nuværende afgiftsbelastning  

 uændret videreført med 3 pct. af grossistværdien.
Det foreslås også, at  

 mikrobiologiske plantebeskyttelsesmidler, der udgør en mindre miljøbelastning  

 end de andre midler, alene belastes med en afgift på 3 pct. af  

 grossistværdien.
 Samtidig fremsættes to lovforslag om ændring henholdsvis af loven om  

 beskatning til kommunerne af faste ejendomme, jf. lovbekendtgørelse nr. 808  

 af 4. december 1990 og om ændring af lov om administration af Det Europæiske  

 Fællesskabs forordninger om markedsordninger for landbrugsvarer m.v., jf.  

 lovbekendtgørelse nr. 462 af 26. maj 1994 (bemyndigelsesloven).
Ved disse to lovforslag foreslås, at jordbrugserhvervet kompenseres for  

 afgiften på bekæmpelsesmidler ved en nærmere betinget nedsættelse  

 (suspension) af den del af den amtskommunale grundskyld, der opkræves på  

 henholdsvis landbrugsejendomme og på ejendomme, der anvendes til gartneri,  

 planteskole eller frugtplantage eksklusive grundværdien for stuehuse med  

 tilhørende grund og have (4,3 promille af den afgiftspligtige grundværdi), og  

 som i henhold til lov om beskatning til kommunerne af faste ejendomme  

 indbetales til statskassen.
Provenuet - de såkaldte promillemidler - fra den  

 omhandlede statslige del af den amtskommunale grundskyld har hidtil i henhold  

 til bemyndigelsesloven hovedsageligt finansieret henholdsvis  

 Promilleafgiftsfonden for landbruget og Promilleafgiftsfonden for frugtavlen  

 og gartneribruget samt været anvendt til miljøforbedrende investeringer i  

 landbruget.
 Grundskyldsindtægterne til statskassen i 1995 forventes på grundlag af  

 foreløbige opgørelser at ville udgøre i alt ca. 170 mill. kr.
Det foreslås, at Landbrugs- og Fiskeriministeriet samt  

 promilleafgiftsfondene kompenseres for bortfaldet af grundskyldsindtægterne  

 (de 4,3 promille) ved i stedet at få overført en andel af provenuet fra den  

 foreslåede afgift på bekæmpelsesmidler.
Den til Landbrugs- og  

 Fiskeriministeriet overførte andel af provenuet af bekæmpelsesmiddelafgiften  

 skal efter forslaget fremover svare til den hidtidige overførsel af  

 promillemidler til statskassen.
Det er usikkert, hvor meget afgiften på  

 bekæmpelsesmidler netto vil indbringe, men det kan skønsmæssigt anslås, at  

 nettoprovenuet i forhold til den hidtidige afgift på bekæmpelsesmidler vil  

 udgøre et beløb mindst i den størrelsesorden, som hidtil er tilgået  

 statskassen i form af amtskommunal grundskyld.
Midlerne vil blive overført  

 fra finanslovens § 38 (Skatteministeriet).
Overførslen vil som nævnt blive finansieret af provenuet af den foreslåede  

 afgift på bekæmpelsesmidler samt, hvis dette provenu bliver mindre end  

 overførselbeløbet, ved at suspensionen af den amtskommunale grundskyld til  

 statskassen (de 4,3 promille) reduceres.
Merprovenuet af pesticidafgiften  

 anslås til 215 mill. kr. årligt.
Suspension af 4,3 promille forventes i 1996  

 at udgøre ca. 170 mill. kr.
Det skønnes derfor ikke sansynligt, at det efter  

 1996, hvor provenuet kan være påvirket hamstring, vil blive aktuelt at  

 reducere suspensionen af ejendomsskatterne.
Såfremt det alligevel måtte blive  

 tilfældet, vil der skulle udarbejdes lovforslag om ændring af  

 ejendomsskatterne.
I den sammenhæng vil landbrugets organisationer blive  

 hørt, således at erhvervets situation i lyset af det lavere  

 bekæmpelsemiddelforbrug vil kunne indgå.
Såfremt nettoprovenuet af afgiften af bekæmpelsesmidler overstiger det  

 samlede provenu, som ellers ville være indgået til Landbrugs- og  

 Fiskeriministeriet i form af amtskommunal grundskyld efter de nugældende  

 regler, vil landbrugs- og fiskeriministeren optage drøftelser med  

 jordbrugserhvervets organisationer om, hvorledes det overskydende beløb kan  

 tilbageføres til de enkelte jordbrug.
I disse drøftelser vil indgå, om en del  

 af midlerne kan anvendes til at sikre mindre vandforsyningsanlæg og enkelt  

 indvindingsanlæg.
2. Baggrunden for forslaget Bekæmpelsesmidler anvendes i jordbruget med det formål at slå ukrudt,  

 skadedyr og sygdomsfremkaldende svampe ihjel eller for at regulere  

 kulturplanters vækst for at forhindre udbyttenedgang ved dyrkning af  

 kulturplanter.
Når bekæmpelsesmidler anvendes, vil en del spredes i miljøet  

 og herved give anledning til forurening af jord, vand og luft.
Anvendelsen af  

 bekæmpelsesmidler har derfor også effekter på organismer uden for målgruppen.  

 Der kan være tale om en direkte påvirkning af organismerne uden for  

 målgruppen eller en indirekte påvirkning f. eks. igennem en udryddelse af  

 fødegrundlaget for andre organismer.
Der er igennem de sidste år konstateret  

 bekæmpelsesmiddelrester i både afgrøder, vandløb, søer, grundvand, jord og  

 regnvand.
Pesticidhandlingsplanen Hovedsigtet i pesticidhandlingsplanen fra 1986 er dels at reducere  

 anvendelsen af bekæmpelsesmidler, dels via en skærpet godkendelsesordning at  

 lede forbruget hen imod midler, der er mindre farlige for sundheden eller  

 mindre skadelige for miljøet.
Målsætningen er, at forbruget skal reduceres med 50 pct. inden 1. januar  

 1997 målt i forhold til forbruget i perioden 1981-85. Forbruget måles i kilo  

 aktivstof og i behandlingshyppighed.
Behandlingshyppigheden angiver det  

 gennemsnitlige antal gange årligt, det er muligt at behandle det samlede  

 dyrkede landbrugsareal i omdrift med den mængde bekæmpelsesmidler, der er  

 solgt til formålet anvendt i normaldoser.
De braklagte arealer er ikke  

 inkluderet i behandlingshyppigheden, medmindre disse arealer benyttes til  

 dyrkning af non-food afgrøder.
 Da behandlingshyppigheden er en opgørelse af sprøjteintensiteten på det  

 dyrkede areal i omdrift, afspejles ikke miljøvirkningen af, at  

 landbrugsarealet i omdriften reduceres, eller at en del af landbrugsarealet i  

 omdriften braklægges.
 Ud af jordbrugets samlede jordtilliggende på 3,1 mio. ha indgår 2,4 mio.  

 ha i beregningsgrundlaget for behandlingshyppigheden.
 Siden pesticidhandlingsplanens referenceperiode (1981-85) er landbrugets  

 samlede jordtilliggende gået tilbage fra 3,2 mio. ha til 3,1 mio. ha.  

 Samtidig er arealet, som medtages ved beregningen af behandlingshyppigheden,  

 reduceret med ca. 250.000 ha.
Behandlingshyppigheden udtrykker det forhold, at nogle bekæmpelsesmidler  

 er biologisk aktive i meget små mængder, og som følge deraf kan anvendes i  

 væsentlig lavere doser end andre midler.
Den miljømæssige påvirkning fra  

 bekæmpelsesmidler kan således forøges, selvom det mængdemæssige forbrug  

 reduceres.
 Forbruget opgjort som behandlingshyppighed og som mængden af aktivstoffer  

 afspejler ikke de enkelte bekæmpelsesmidlers forskellige miljømæssige  

 egenskaber som f.eks. giftighed over for fisk eller fugle, nedbrydningstid,  

 mobilitet.
 I beretning afgivet af Udvalget vedrørende en Bæredygtig  

 Landbrugsudvikling blev det slået fast, at det fortsat er målet at reducere  

 behandlingshyppigheden, og bortfald af målsætningen om en halvering af  

 behandlingshyppigheden forudsætter udarbejdelse af mere miljørigtige og  

 sikrere målekriterier.
Det hidtidige arbejde med at udvikle indeks for bekæmpelsesmidlers  

 belastning af miljøet har vist, at det næppe vil være muligt at udarbejde et  

 samlet indeks, bl.a. fordi det vil indebære, at en lang række  

 usammenlignelige størrelser i givet fald skulle sammenvejes, hvilket der ikke  

 er videnskabelig basis for at gøre.
Arbejdet med udarbejdelse af delindeks  

 for bekæmpelsesmidlers påvirkning af enkelte områder som f.eks. land- eller  

 vandorganismer har vist, at dette også indebærer en række faglige problemer,  

 som endnu ikke har kunnet løses.
 Behandlingshyppigheden er på nuværende tidspunkt det bedste udtryk for  

 bekæmpelsesmidlers belastning af miljøet.
 Ved forespørgselsdebatten om initiativer på bekæmpelsesmiddelområdet den  

 12. april 1994 blev det i motiveret dagsorden vedtaget, at det er vigtigt, at  

 målsætningen om halvering af anvendelsen af bekæmpelsesmidler fra  

 pesticidhandlingsplanen fastholdes.
Den anden målsætning i handlingsplanen er at lede forbruget over på  

 midler, der er mindre farlige for sundheden eller mindre skadelige for  

 miljøet.
I den forbindelse blev de miljø- og sundhedsmæssige krav til  

 midlerne skærpet, og det blev fastlagt, at alle midler godkendt før 1980  

 skulle gennemgå en revurdering efter disse nye krav.
Det skal dog nævnes, at  

 også godkendte og revurderede bekæmpelsesmidler har effekter på miljøet.
Ifølge handlingsplanen skal forbruget af bekæmpelsesmidler nedsættes for  

 at beskytte miljøet - d.v.s. såvel harmløse organismer som nytteorganismer  

 blandt flora og fauna i både terrestriske og akvatiske miljøer Forbruget skal også nedsættes for at beskytte mennesker mod de  

 sundhedsmæssige risici og de skadevirkninger, som følger brugen af midlerne.  

 Dette gælder såvel for brugerne af midlerne som for befolkningen i  

 almindelighed, der især må sikres mod indtagelse via levnedsmidler og  

 drikkevand.
M.h.t. risiko for grundvandsforurening vurderes det i forbindelse med  

 godkendelsesordningen, om anvendelsen af et bekæmpelsesmiddel vil føre til en  

 koncentration i grundvandet, der overstiger 0,1m/l.
Er det tilfældet, kan  

 bekæmpelsesmidlet ikke godkendes.
At et bekæmpelsesmiddel er  

 godkendt/revurderet udelukker derfor ikke, at stoffet selv efter normal brug  

 kan optræde i grundvandet i små koncentrationer.
En nedsat anvendelse af  

 bekæmpelsesmidler vil mindske denne risiko .
I pesticidhandlingsplanen fra 1986 slås det fast, at det er overordentligt  

 vanskeligt at fastsætte et miljømæssigt forsvarligt niveau for  

 bekæmpelsesmiddelforbruget.
Der bør derfor sigtes mod at reducere anvendelsen  

 af bekæmpelsesmidler så meget som muligt.
Godkendelse og revurdering af bekæmpelsesmidler Godkendelse og revurdering er det vigtigste middel til at lede forbruget  

 over på bekæmpelsesmidler, der er mindre skadelige for miljø og sundhed.
Alle bekæmpelsesmidler skal inden markedsføring eller anvendelse være  

 godkendt af Miljøstyrelsen efter reglerne i lov om kemiske stoffer og  

 produkter.
På det miljømæssige område vurderes midlernes nedbrydningstid,  

 bioakkumulerbarhed og mobilitet (nedsivningspotentialet). Endvidere  

 sammenholdes de forventede bekæmpelsesmiddelkoncentrationer i miljøet med  

 midlernes giftighed overfor en række land- og vandorganismer.
Midler, der  

 vurderes at være særlig farlige for sundheden eller særlig skadelige for  

 miljøet, kan ikke godkendes.
Det skal dog nævnes, at også godkendte og  

 revurderede bekæmpelsesmidler har effekter på miljøet.
 På længere sigt vil retningslinjerne for, hvorvidt et middel kan godkendes  

 eller ej, være fastsat af et EU-direktiv.
Godkendelserne gælder i op til 10 år.
Alle midler, der var godkendt inden  

 1980, har skullet gennemgå en særlig revurdering, idet de oprindelige  

 godkendelser ikke inddrog miljøforhold, og idet kriterierne for godkendelse  

 blev skærpet i 1987. Færdiggørelsen af denne revurdering viste sig imidlertid  

 vanskelig at få afsluttet, og derfor blev kemikalieloven ændret i foråret  

 1994 samtidig med, at midler med en række nærmere angivne aktivstoffer blev  

 forbudt.
Alle godkendelser, der er givet efter 1980, er tidsbegrænsede.
I alt blev ca. 150 midler indeholdende 23 forskellige aktivstoffer  

 vurderet i 1994. Vurderingen af de resterende midler indeholdende ca. 30  

 aktivstoffer, der er godkendt inden 1980, forventes afsluttet i 1995.  

 Arbejdet er tilrettelagt sådan, at de potentielt grundvandstruende stoffer  

 har den højeste prioritet.
I de tilfælde, hvor Miljøstyrelsen vurderer, at  

 der er baggrund for, at et bekæmpelsesmiddel optages på kemikalielovens  

 forbudsliste, har virksomhederne herefter 3 måneder til at gennemgå  

 Miljøstyrelsens vurdering.
Eventuelle tvivlsspørgsmål kan dernæst forelægges  

 et ekspertpanel, der behandler de faglige spørgsmål, der er rejst.
Herefter  

 skal sagen forelægges Bekæmpelsesmiddelrådet.
Efterfølgende vil Folketingets  

 Miljø- og Planlægningsudvalg få sagen forelagt til orientering.
 Der vil med den procedure, der er fastlagt, gå mindst et halvt år fra  

 Miljøstyrelsen har udsendt sin første vurdering, inden et aktivstof kan  

 optages på »forbudslisten«.
Hidtidige initiativer Virkemidlerne til at opnå pesticidhandlingsplanens forbrugsnedsættelser  

 har været øget rådgivning, undervisning, vejledning og oplysning.
 Som opfølgning på beretningen om en bæredygtig landbrugsudvikling blev det  

 obligatoriske undervisningskrav i forbindelse med  

 bekæmpelsesmiddelanvendelsen udvidet til at omfatte alle erhvervsmæssige  

 brugere.
 Der er indført krav om, at landbrugsbedrifter, gartnerier, frugtplantager  

 og planteskoler skal føre journal over forbruget af bekæmpelsesmidler.
 Der gennemføres stikprøvevis eftersyn af sprøjtemateriel.
 Endvidere er der etableret støtteordninger til mindre belastende  

 produktion så som skovrejsning, omlægning og opretholdelse af økologisk  

 jordbrug og miljøvenlige jordbrugsforanstaltninger som f.eks. sprøjtefri  

 randzoner og ekstensivering.
 Sammenfattende er der udsigt til, at pesticidhandlingsplanens målsætning  

 vedrørende mængden af aktivstoffer vil kunne opfyldes, mens der modsat ikke  

 uden yderligere initiativer er udsigt til, at målsætningen om en 50 pct.  

 reduktion af behandlingshyppigheden vil kunne opfyldes.
Den foreslåede afgift vil bidrage til, at man nærmer sig  

 pesticidhandlingsplanens målsætning.
Afgiften vil øge incitamentet til at  

 udnytte potentialet for reduktioner i bekæmpelsesmiddelanvendelsen uden  

 nævneværdige reduktioner i afgrødeudbytte.
 Anvendelsen af bekæmpelsesmidler afhænger af de enkelte landmænds  

 aktivitet på området og påvirkes af landmændenes viden, muligheder,  

 lovgivning og økonomiske forhold.
Sædskiftet er en central faktor i forebyggelse af problemer med ukrudt,  

 sygdomme og skadedyr og dermed mulighederne for at nedsætte  

 bekæmpelsesmiddelforbruget.
Eksempelvis kan nævnes, at jo mere  

 forskelligartede afgrøder med hensyn til dyrkning og livsvarighed, der er i  

 sædskiftet, desto mere alsidig ukrudtssammensætning vil der være.
Denne  

 alsidighed ledsages generelt af et mindre bekæmpelsesbehov.
Valget af sorter har også stor indflydelse på, i hvilket omfang det er  

 rentabelt at benytte bekæmpelsesmidler.
Det vurderes, at der er et betydeligt  

 potentiale for at nedsætte forbruget af svampemidler i korn - alene ved at  

 vælge mere resistente sorter.
Risikoen for, at nogle af de almindelige svampeangreb og skadedyr i korn  

 bliver tabsvoldende, vokser ved tilførsel af stigende kvælstofmængder.
Bedre  

 dosering af gødskning kan formindske overgødskning og det deraf følgende  

 behov for svampe- og insektbekæmpelse.
Udnyttelse og videre udvikling af metoder til vurdering af, om bekæmpelse  

 af ukrudt, sygdomme eller skadedyr er rentabel, vurderes at rumme en mulighed  

 for at reducere forbruget af bekæmpelsesmidler.
Vurderes bekæmpelsen at være  

 rentabel, kan det overvejes at anvende andre former for bekæmpelse f.eks.  

 mekanisk ukrudtsbekæmpelse og i væksthuse at foretage biologisk bekæmpelse af  

 insekter.
Endelig vurderes det, at mulighederne for at optimere sprøjtningerne endnu  

 ikke er fuldt udnyttet.
Mekanisk ukrudtsbekæmpelse samt fremkomsten af nye  

 sprøjtetyper kan bidrage til nedsat anvendelse af bekæmpelsesmidler.  

 Ligeledes kan udviklingen af nye biologiske bekæmpelsesmidler også bidrage  

 til reduceret anvendelse af kemiske bekæmpelsesmidler primært i  

 gartnerierhvervet.
Forbrugsreduktionen Målsætningen i pesticidhandlingsplanen fra 1986 er, at det samlede forbrug  

 af bekæmpelsesmidler skal nedbringes med mindst 25 pct. inden 1. januar 1990  

 og med yderligere 25 pct. inden 1. januar 1997.
 Den første parameter til at vurdere udviklingen af forbruget af  

 bekæmpelsesmidler er mængden af solgte aktivstoffer.
 I tabel 1 er givet en oversigt over forbruget af bekæmpelsesmidler til  

 landbrugsformål i 1990, 1991, 1992 og 1993, reduktionsmålene for 1990 og  

 1997, samt forbruget i referenceperioden 1981-85.
 Tabel 1. Forbrug af bekæmpelsesmidler til landbrugsformål 1990-1993.  

 Pesticidhandlingsplanens reduktionsmål for 1990 og 1997 er anført med fed  

 skrift.
(1) Bejdsemidler ikke medregnet.
Sammenlignet med pesticidhandlingsplanens  

 referenceperiode var forbruget af aktivstoffer til landbrugsformål i 1993  

 faldet med 41 pct. ud af det samlede fald i forbruget på 50 pct., der sigtes  

 imod pr. 1.1. 1997.
En væsentlig del af denne reduktion skyldes et skift til midler, der er  

 meget biologisk aktive, og som følge deraf kan anvendes i meget lave doser  

 uden, at miljøbelastningen dermed reduceres.
Dette forhold afspejles  

 imidlertid i behandlingshyppigheden.
 Det skønnes dog, at braklægning af ca. 200.000 ha landbrugsjord også  

 spiller en vis rolle for, at forbruget i 1993 var 10 pct. lavere end året  

 før.
 Den anden parameter for at vurdere udviklingen i forbruget er  

 behandlingshyppigheden.
 I tabel 2 er behandlingshyppighedens fordeling på bekæmpelsesmiddelgrupper  

 i perioden 1990-1993 angivet.
Tabel 2. Behandlingshyppighed 1990-1993 for det samlede dyrkede  

 landbrugsareal i omdrift.
Pesticidhandlingsplanens reduktionsmål pr. 1.  

 januar 1990 og 1. januar 1997 er angivet med fed skrift.
 Anm.: Hvis sædskiftet i referenceperioden 1981-85 havde været sammensat på  

 samme måde som i 1993, ville talværdien i referenceperioden have været ca. 20  

 pct. højere end de aktuelle 2,67. Der er således i 1993 sket et relativt fald  

 i behandlingshyppigheden på godt 20 pct.. Den lave forekomst af skadegørere i  

 1993 vurderes at have påvirket forbruget i nedadgående retning.
(1) Hvis de udyrkede brakarealer umiddelbart inddrages i opgørelsen, fås  

 en tal-værdi på 2,38. 1993 var det første år med obligatorisk braklægning af  

 landbrugsarealer i omdrift.
Disse arealer behandles i begrænset omfang med  

 ukrudtsmidler i forbindelse med, at arealerne atter inddrages i dyrkning,  

 idet der bl.a. kan ske en opformering af kvikgræs og andet ukrudt i  

 forbindelse med braklægningen, fordi der ikke må anvendes bekæmpelsesmidler  

 på arealerne i udtagningsperioden.
Da behandlingshyppigheden som tidligere nævnt er en opgørelse af  

 sprøjteintensiteten på det dyrkede areal i omdrift, afspejler den ikke  

 miljøvirkningen ved, at en del af landbrugsarealet udgår af omdriften eller  

 braklægges.
En del af rotationsbrakarealerne fra 1993 er i 1994 fortsat som  

 permanent brak.
Afhængig af, hvordan de forskellige typer af brak indregnes,  

 fås forskellige talværdier.
I 1993 blev der, set i forhold til referenceperioden, dyrket relativt  

 flere afgrøder, som traditionelt sprøjtes intensivt.
Beregninger viser, at  

 hvis sædskiftet i referenceperioden havde været sammensat på samme måde som i  

 1993, ville behandlingshyppigheden i referenceperioden have været ca. 20 pct.  

 højere end de aktuelle 2,67.
Tages der udgangspunkt i den forhøjede behandlingshyppighed for  

 referenceperioden , ses der i 1993 et relativt fald i behandlingshyppigheden  

 på godt 20 pct.
Hvorvidt brakarealerne indregnes eller ej, har ingen  

 betydning for størrelsen af det relative fald.
I 1993 er der generelt rapporter om små forekomster af sygdomme og  

 skadedyr, ligesom ukrudtsbekæmpelsen heller ikke angives at have voldt  

 særlige problemer.
Dette vurderes at have påvirket forbruget i nedadgående  

 retning.
I år med mindre gunstige vejrforhold må det forventes, at forbruget  

 vil stige.
 I følge handlingsplanen skal der ved vurderingen af forbruget tages hensyn  

 til de naturlige svingninger, der sker fra år til år, som følge af f.eks.  

 forekomst af skadegørere og ændringer i sædskiftet, herunder efterafgrøder og  

 dels til, at der i forbruget efterhånden indgår mindre skadelige midler.  

 Forbruget opgjort som behandlingshyppighed og som mængden af aktivstoffer  

 afspejler ikke de enkelte bekæmpelsesmidlers forskellige miljømæssige  

 egenskaber som f.eks, giftighed overfor fugle eller fisk, nedbrydningstid og  

 mobilitet.
 I forbindelse med afrapporteringen af pesticidhandlingsplanen i 1997 vil  

 der indgå en vurdering af, hvilken betydning braklægningen og de øvrige  

 forhold, som ikke indgår i behandlingshyppigheden eller mængden af aktivstof,  

 har for opfyldelse af pesticidhandlingsplanens målsætning.
 Anvendelsen af pesticider, der bruges i meget lave doser - de såkaldte  

 minimidler - er i løbet af de sidste 10 år øget med henblik på at afdække, om  

 anvendelsen af minimidler indebærer særlige miljømæssige problemer.  

 Resultatet af denne indsats vil blive forelagt Folketinget i 1997 i  

 sammenhæng med afrapporteringen af pesticidhandlingsplanen.
 Den samlede behandlingshyppighed lå i 1993 på 2,57, hvilket er et fald på  

 knap 4 pct. i forhold til gennemsnittet for perioden 1981-85.  

 Sprøjteintensiteten på det dyrkede areal og dermed miljøbelastningen efter  

 dette mål er altså stort set uændret i forhold til udgangspunktet.
Det har, som anført andet sted, vist sig vanskeligt at få afsluttet  

 revurderingen af bekæmpelsesmidler, hvilket var baggrunden for opstramningen  

 af kemikalieloven i 1994. I den forbindelse blev en række midler indeholdende  

 7 forskellige aktivstoffer forbudt.
Den intensiverede indsats for at få  

 forbudt særligt skadelige bekæmpelsesmidler kan dog først for alvor forventes  

 at få en betydning for forbruget i 1996 og 1997. Der er således endnu ikke  

 basis for at inddrage bekæmpelsesmidlernes sundhedsmæssige og miljømæssige  

 egenskaber i vurderingen af forbruget.
Det kan dog nævnes, at forbruget af  

 bekæmpelsesmidler, der i sundhedsmæssig sammenhæng er klassificerede som  

 giftige eller meget giftige, er reduceret.
 3. Indretningen af afgiften.
Der er i forvejen afgifter på bekæmpelsesmidler.
Efter lov om kemiske  

 stoffer og produkter opkræves årligt en afgift på 3 pct. af engrosværdien af  

 alle bekæmpelsesmidler.
Efter lov om visse miljøafgifter opkræves en afgift  

 på 20 pct. af engrosværdien af de bekæmpelsesmidler, der ved lovens  

 ikrafttræden var godkendt (15. juni 1982). Denne afgift omfatter dog alene  

 bekæmpelsesmidler, der sælges i pakninger med højst 1 kg eller 1 liter.  

 Provenuet af de to afgifter var i 1994 på henholdsvis ca. 37 mill. kr.  

 (vedrørende 1993 salget) og ca. 12 mill. kr.
Begge disse afgifter foreslås  

 opslugt af denne afgift.
Den foreslåede afgift vil omfatte alle bekæmpelsesmidler, der er omfattet  

 af den nuværende definition af bekæmpelsesmidler i lov om kemiske stoffer og  

 produkter.
Det vil sige, at f.eks. et nyt ukrudtsmiddel automatisk vil være  

 omfattet af afgiftspligten efter den nye afgift, i modsætning til den  

 eksisterende afgift på bekæmpelsesmidler i detailsalgspakninger, der alene  

 omfattede de bekæmpelsesmidler, der var godkendt den 15. juni 1982. Derimod  

 vil der selvstændigt skulle lovgives, hvis der måtte opstå nye områder, hvor  

 der måtte blive markedsført kemiske stoffer og produkter m.v., der kan  

 begrænse uønsket biologisk aktivitet.
For træbeskyttelsesmidler, slimbekæmpende midler, algemidler og  

 rottemidler sker der ikke nogen ændring i afgiftens omfang udover, at  

 afgiften vil skulle indbetales månedligt i stedet for årligt.
Disse midler  

 anvendes typisk uden for jordbruget, og miljøbelastningen er derfor af en  

 anden karakter end for de andre bekæmpelsesmidler.
Det er i øvrigt lagt til  

 grund, at disse midler ikke kan erstatte de andre midler, der anvendes i  

 jordbruget, og som foreslås belastet med en højere afgift.
 Mikrobiologiske midler anvendes primært i skov- og gartneriproduktionen,  

 men anses for at udgøre en mindre miljøbelastning end andre bekæmpelsesmidler  

 og foreslås derfor ikke omfattet af den forhøjede afgift.
 Den højere afgift vil omfatte insektmidler, midler mod utøj på husdyr,  

 jorddesinfektionsmidler, svampemidler, insekt- og svampemidler til  

 plantebeskyttelse, afskrækningsmidler, ukrudtsmidler og  

 vækstreguleringsmidler.
 I forbindelse med udarbejdelse af lovforslaget har forskellige  

 afgiftsgrundlag været overvejet:
 Afgift efter miljøbelastning.
 Afgift af mængden af aktivt stof.
 Afgift af behandlingshyppighed.
 Afgift af grossist eller detailværdien.
En afgift efter et miljøbelastningsindex vil principielt være optimalt med  

 henblik på at reducere de uheldige miljøvirkninger.
De forskellige  

 bekæmpelsesmidler belaster miljøet på flere forskellige måder og i  

 forskelligt omfang.
Det er ikke muligt utvetydigt at sammenveje de  

 forskellige miljøskader (rigdom i flora og fauna, grundvand, sundhed for  

 brugerne etc.) i et enkelt mål.
Det vil derimod i teorien være muligt at  

 udarbejde tilnærmede delmål for de enkelte områder, hvor bekæmpelsesmidler  

 belaster miljøet, men næppe uden en vis usikkerhed.
Der er dog endnu ikke  

 udarbejdet sådanne delmål, der med rimelig sikkerhed svarer til den faktiske  

 miljøbelastning.
Regeringen har ladet arbejdet med udarbejdelsen af sådanne  

 delmål intensivere, men der er ikke udsigt til, at arbejdet, der har karakter  

 af grundforskning, vil være kommet så langt inden for den nærmeste fremtid,  

 at man kan anvende delmålene operativt i en afgiftslovgivning.
Når arbejdet  

 er videre fremskredet, vil regeringen tage spørgsmålet op, om i hvilket  

 omfang bekæmpelsesmiddelafgiften skal baseres på sådanne delmål.
En afgift af mængden af aktivt stof vil i mange tilfælde virke meget  

 tilfældig og ikke nødvendigvis have sammenhæng til de enkelte midlers  

 miljøbelastning.
Der er meget store forskelle imellem de forskellige stoffers  

 biologiske aktivitet.
I de senere år er der blevet introduceret en række  

 midler (minimidler), der er højaktive, således at der skal bruges en meget  

 mindre mængde til bekæmpelse af et givet skadedyrs- eller ukrudtsangreb m.v.  

 end de midler, der tidligere har været dominerende.
En afgift på behandlingshyppigheden har også været overvejet.
En afgift på  

 behandlingshyppigheden er en afgift pr. dosis.
Princippet i en sådan afgift  

 er, at afgiften pr. ha er ens, uanset hvilket middel der anvendes.
I praksis  

 vil en sådan afgift blive fastsat til et beløb pr. kg bekæmpelsesmiddel, som  

 afspejler den dosis pr. ha, som midlet er godkendt til.
Den godkendte dosis kan variere fra afgrøde til afgrøde og fra skadegører  

 til skadegører.
Variationen kan i nogle tilfælde være ret stor.
Af  

 afgiftstekniske grunde må afgiften på et produkt være ens, uanset hvad  

 produktet skal bruges til.
Den nævnte variation i doseringen betyder derfor,  

 at der må fastsættes en standarddosis, der kan anvendes som afgiftsgrundlag,  

 uanset at det vil medføre en stor belastning i bestemte anvendelser.
Som standarddosis kan f.eks. den højst godkendte dosering anvendes.
Dette  

 kan imidlertid medføre forvridninger imellem 2 midler, hvis begge er godkendt  

 til bekæmpelse af ukrudt i en afgrøde, men hvor det ene middel samtidig er  

 godkendt til en anden afgrøde med en væsentlig højere dosering.
Sidstnævnte  

 middel vil ved anvendelse i den første afgrøde få en konkurrencefordel, idet  

 afgiften vil være lavere.
En anden mulighed ville være at anvende den maksimale dosering ved  

 hovedanvendelsen (skadegører og afgrøde). Det ovennævnte problem vil da være  

 mindre.
Til gengæld vil de afgrøder, hvor det er nødvendigt med den høje  

 dosering, blive relativt hårdt belastet.
For midler, der udspredes på landbrugsjord, er der fastsat en dosis (kg  

 eller liter) pr. ha til bekæmpelse af et givet skadedyrs-, svampe- eller  

 ukrudtsangreb.
Da ikke alle bekæmpelsesmidler udspredes på landbrugsområder,  

 vil en dosisafgift ikke altid kunne anvendes.
Det gælder f.eks. midler til  

 potteplanter eller utøj på husdyr.
Den godkendte dosis fastsættes under  

 hensyn til det enkelte middels effektivitet, og må ikke overskrides.
Det vil  

 dog ofte være muligt og miljømæssigt anbefalelsesværdigt at anvende nedsatte  

 doseringer.
Vurderingen af, ved hvilken dosis et middel er effektivt, er behæftet med  

 nogen usikkerhed.
Udgangspunktet er fabrikantens anbefaling, som vurderes af  

 Statens Skadedyrlaboratorium eller Statens Planteavlsforsøg.
Anvendes  

 doseringen som afgiftsgrundlag, vil virksomhederne have en tilskyndelse til  

 at søge for høje doseringer, og af hensyn til produktansvar skal  

 myndighederne have meget sikre undersøgelser for under henvisning til  

 midlernes effektivitet at nedsætte doseringen.
For nye midler modvirkes  

 tilskyndelsen til at foreslå for høje doseringer af, at anvendelsen pr. ha  

 bliver relativ dyrere, da der skal bruges mere af midlet, og virksomheden  

 risikerer, at Miljøstyrelsen nægter at godkende midlet under henvisning til  

 en uacceptabel effekt for miljøet eller sundheden.
 En afgift pr. dosis vil i et vist omfang favorisere midler, der er mere  

 bredt virkende, har en længerevarende effekt eller har effekt på flere  

 skadegørere på en gang, hvis jordbrugeren kan nøjes med færre sprøjtninger.
Da en standarddosis ikke kan fastsættes entydigt, ville der i givet fald  

 skulle fastsættes en ny standarddosis for hvert enkelt produkt.
Ved  

 fremkomsten af nye midler ville afgiftsloven skulle revideres.
Da en afgift  

 pr. dosis endvidere ikke er meningsfuld i alle sammenhænge, ville det for en  

 række områder være nødvendigt at anvende et andet afgiftsgrundlag, f.eks.  

 værdien.
En afgift pr. standarddosis kan således ikke siges at have afgørende andre  

 eller bedre miljøvirkninger end den foreslåede værdiafgift.
Da en sådan  

 afgift vil være forbundet med væsentlige praktiske vanskeligheder, foreslår  

 regeringen en afgift baseret på værdien af bekæmpelsesmidler.
Der er ikke nogen videre sammenhæng mellem omkostningerne ved produktionen  

 af de forskellige bekæmpelsesmidler og prisen på bekæmpelsesmidlerne.
De  

 forskellige midler markedsføres af virksomheder, der ofte har monopol på  

 disse midler.
Midlerne kan i visse anvendelser erstattes af andre, mens det i  

 andre tilfælde er sværere at finde erstatningsmidler.
Prisfastsættelsen tager  

 derfor i vid udstrækning udgangspunkt i, hvor værdifulde midlerne er for  

 landmændene.
Midler, der er mere effektive og lettere at udbringe og benytte,  

 vil i mange tilfælde have en højere pris end andre midler, der kan anvendes  

 til samme formål.
En afgift af engrosværdien vil som udgangspunkt være lettere at  

 administrere, men udgør ved højere afgiftssatser også en fare for alvorligere  

 handelsforvridning.
Der tænkes her både på muligheder for at omgå afgiften  

 ved handel mellem forbundne virksomheder og på, at grossistprisen omfatter  

 forskellige omkostninger for forskellige grossister alt efter, om der  

 afsættes mere eller mindre direkte til landmændene eller gennem  

 mellemhandlere, der distribuerer og lagerfører varerne.
Regeringen foreslår  

 derfor, at afgiften baseres på detailværdien på de områder, hvor  

 afgiftsbelastningen forhøjes, mens man fortsat kan basere sig på  

 engrosværdien for de midler, hvor afgiften ikke forhøjes.
Selve opkrævningen  

 af afgiften vil ske i fremstillings- og importleddet.
Herved minimeres de  

 kontrolmæssige og administrative omkostninger, der er forbundet med  

 opkrævningen af afgiften, idet antallet af registrede virksomheder i  

 fremstillings- og importleddet er væsentligt mindre end i detailledet.
En afgift baseret på detailværdien kræver, at detailværdien bindes igennem  

 faste detailpriser via et prismærkesystem.
Værdiafgiften beregnes af  

 detailprisen, inklusiv bekæmpelsesmiddelafgiften og eksklusiv moms.
Varen må  

 ikke sælges til priser højere end prismærkeprisen.
Systemet indebærer, at en detailhandler, som sælger til en lavere pris end  

 den fastsatte maximumspris eller giver rabat, ikke får en lavere  

 afgiftsbetaling, med mindre varerne ommærkes.
Afgifts- eller prisændringer,  

 hvor en lavere afgitsbetaling ønskes, kræver derfor en ny prismærkning af  

 varen.
Enten kan grossisten tage varerne med de gamle mærker tilbage, ommærke  

 disse og sende dem tilbage til detailhandleren, eller detailhandleren kan  

 sørge for at sælge varerne med gamle priser ud, før varerne med de nye priser  

 kommer ud i forretningen.
Endelig kan det i visse tilfælde være nødvendigt at  

 ommærke grossistens lagerbeholdning ved afgifts- eller prisstigninger.
Et fortilfælde på en værdiafgift, som beregnedes af detailprisen og  

 opkrævedes i produktions- og fremstillingsleddet findes i den nu ophævede  

 parfumeafgift.
Erfaringerne fra parfumeafgiften viser, at en prismærkeordning  

 indebærer en særdeles effektiv kontrol med maximumsprisernes overholdelse,  

 idet forbrugerne har en interesse i, at varen ikke sælges til højere pris end  

 den, som afgiften opkræves af.
Videre er det nemt for told- og skattevæsenet  

 at kontrollere, at varerne afgiftsberigtiges korrekt.
For så vidt angår konkurrencesituationen indebærer systemet, at  

 detailhandleren ikke kan konkurrere på afgiften.
Der vil være forskel på  

 egentlige prisnedsættelser, hvor både pris og afgiftsbetalingen nedsættes og  

 rabat, hvor detailhandleren alene nedsætter sin avance.
Rabatter bliver  

 derfor en vigtig konkurrenceparameter, da prisnedsættelser vil være forbundet  

 med visse administrative omkostninger i detailleddet.
Med henblik på at undgå handelsforvridninger afstedkommet ved hamstringer  

 mv. foreslås det, at forhandlere m.v. af bekæmpelsesmidler vil skulle betale  

 afgift af lagre af bekæmpelsesmidler, der findes på ikrafttrædelsesdatoen.  

 For endelige brugere af bekæmpelsesmidler vil der dog alene skulle betales  

 afgift af lagervarer, der er købt efter fremsættelsesdatoen og endnu ikke  

 brugt på ikrafttrædelsesdatoen.
Der vil dog ikke skulle betales afgift,  

 såfremt værdien af lageret udgør under 1.000 kr. ekskl. moms.
Afgiften på  

 lagervarer vil blive reduceret med de afgifter, der samtidig ophæves.
4. Afgiftens størrelse I følgende tabel er vist de foreslåede afgiftssatser:
Tabel 3. Afgiftssatser (*) af engrosværdien med afgift.
Målt i kr. pr. behandling er  

 insektmidlerne i gennemsnit væsentlig billigere end svampe- og  

 ukrudtsmidlerne.
Der er dog især for ukrudtsmidler tale om ret store  

 prisvariationer.
Ved afgiftsdifferentieringen opnås, at virkningen af en  

 værdiafgift tilnærmes virkningen af en afgift pr. behandling (dosis).
 Midler mod utøj på husdyr er ofte insektmidler og er pålagt den høje  

 afgift for at hindre omgåelse.
Jorddesinfektionsmidler anvendes for at bekæmpe en række skadelige  

 organismer i jorden.
Midlerne bliver især brugt, hvor en afgrøde har været  

 dyrket år efter år på samme areal uden det anbefalede sædskifte.
Et  

 jorddesinfektionsmiddel, methylbromid, skader ozonlaget og skal udfases.
Vækstreguleringsmidler er ligesom insektmidler relativt billige, men  

 foreslås dog ikke belagt med den højeste afgiftssats for at undgå for stor  

 belastning af visse dele af jordbrugserhvervet, som værdimæssigt tegner sig  

 for en relativ stor del af forbruget.
Afskrækningsmidler er hovedsagelig  

 myggeolier mv. og midler, der smøres på planter for at undgå bid fra  

 hjortevildt og gnavere.
 Algemidler foreslås belagt med uændret afgift, da en del af midlerne  

 samtidig markedsføres som desinfektionsmidler, som ikke er omfattet af  

 kemikalielovens kapitel 7. Ved en højere afgift vil der derfor være en stor  

 risiko for omgåelse.
 Træbeskyttelsesmidler og midler mod slimdannende organismer i papirmasse  

 foreslås afgiftsbelagt uændret, da der er tale om industrikemikalier med et  

 andet forbrugsmønster end traditionelle bekæmpelsesmidler.
Det bemærkes, at afgiften ikke længere vil blive differentieret mellem  

 bekæmpelsesmidler, der sælges i pakninger med højst 1 kg eller 1 liter og  

 andre bekæmpelsesmidler.
Den nuværende afgift, omfatter kun de gamle midler  

 godkendt før 1982. Hensigten med afgiften var at belaste midler, der  

 anvendtes uden for jordbruget i f.eks. haver og i husholdningerne.
Da der  

 siden er introduceret midler, der er biologisk højaktive til anvendelse i  

 blandt andet det erhvervsmæssige jordbrug, og derfor ofte markedsføres i  

 mindre pakninger, vil en videreførelse af afgiften i den nuværende form give  

 helt andre resultater, end de oprindelig tilsigtede.
Da målet om en reduktion  

 af bekæmpelsesmiddelanvendelsen i haver m.v. også som hovedregel vil blive  

 tilgodeset ved den foreslåede afgift i typisk mindst samme omfang, vil  

 regeringen ikke foreslå en videreførelse af en særlig afgiftsbelastning af  

 sådanne varer.
5. Miljømæssige konsekvenser Under forudsætning af fuld overvæltning m.v. vil priserne på de  

 bekæmpelsesmidler, der berøres af forslaget, i gennemsnit stige med godt 15  

 pct.
Detailprisstigningerne vil reducere det mængdemæssige forbrug.
Under  

 antagelse af en prisstigning på 15 pct. og en elasticitet på 0,5 vil  

 forbruget i mængde falde med ca. 8 pct.
Der knytter sig imidlertid stor  

 usikkerhed til elasticitetens størrelse.
Mængdevirkningen kan blive større, hvis afgiften i sig selv foranlediger,  

 at arbejdet med udviklingen af alternative mekaniske bekæmpelsesmetoder  

 intensiveres.
Med stor usikkerhed kan man på denne baggrund skønne, at  

 afgiften vil reducere forbruget i mængde med henved 10 pct.
 Hvis man tager udgangspunkt i, at afgiften ikke overvæltes fuldstændigt og  

 anvender et mere forsigtigt skøn over priselasticiteterne, vil forbruget i  

 mængde blive reduceret med omkring 5 pct.
 Omvendt kan det lavere prisniveau for vegetabilske produkter, som er en  

 følge af reformen af EU's landbrugspolitik medføre, at priselasticiteterne  

 for bekæmpelsesmidler er blevet større.
Ved at opkræve afgiften på basis af bekæmpelsesmidlernes detailsalgsværdi,  

 vil afgiften pr. dosering være størst for de dyreste midler.
Umiddelbart vil  

 de dyreste midler derfor blive stillet dårligere i konkurrencen, og det har  

 derfor været overvejet, om der er en risiko for, at de billigste midler opnår  

 en større markedsandel.
Miljøstyrelsen og Statens Planteavlsforsøg vurderer, at afgiften under  

 forudsætning af uændret prisfastsættelsesstrategi hos virksomhederne ikke vil  

 medføre væsentlige ændringer for de forskellige midlers markedsandele.
Det  

 skyldes, at prisforskellene inden for samme anvendelsesområde stort set  

 afspejler forskelle i midlernes effektivitet.
Derimod vil der mellem de  

 forskellige anvendelsesområder kunne være ret store forskelle.
Eksempelvis  

 koster flyvehavremidler til anvendelse i korn ca. 4 gange så meget som andre  

 ukrudtsmidler, men der vil kun i ringe udstrækning være mulighed for at  

 substituere.
De ændringer i forbrugsmønsteret, der under alle omstændigheder  

 vil optræde, vil kunne henføres til afgifts-uafhængige ændringer, f. eks.  

 ændringer i afgrødefordelinger, klimatiske forhold og ikke mindst følger af  

 iværksættelser af forbud mod konkrete midler.
6. Provenumæssige konsekvenser Det er forbundet med nogen usikkerhed at skønne over provenuvirkningerne  

 af forslaget.
Dels varierer forbruget i mængde over tiden på grund af  

 forskelle i behandlingsbehov og priser, dels vil forslaget have en virkning  

 på forbruget i mængde af og prisen på bekæmpelsesmidler, der er vanskelig at  

 skønne.
Den intensiverede opmærksomhed på bekæmpelsesmidlernes belastning af  

 miljøet og den mere effektive og målrettede indsat for at få udelukket de  

 farligste bekæmpelsesmidler fra markedet vil i sig selv i et eller andet  

 omfang reducere forbruget i mængde, men kan samtidig øge prisen på de varer,  

 der forbliver på markedet.
Ændringer i afgrødesammensætningen medfører ændringer i  

 bekæmpelsesmiddelforbruget.
I de senere år har forbruget været faldende.  

 Dette skyldes både, at der i enkelte år har været forholdsvis mindre  

 omfattende angreb af skadevoldere og braklægningen af landbrugsarealer.  

 Samtidig har de faldende priser på landbrugets afgrøder også bidraget til et  

 fald i landbrugets forbrug af bekæmpelsesmidler.
Ved mindre gunstige  

 vejrlighedsforhold, og når braklagte arealer bringes under kultur igen, vil  

 forbruget af bekæmpelsesmidler formentlig stige igen.
 Provenuoverslaget har taget udgangspunkt i opgørelser over engrosværdien i  

 gennemsnit for 1991-93, jf. følgende tabel 4 samt i en skønnet gennemsnitlig  

 avance hos mellemhandlere.
 Tabel 4. Engrosværdi og detailværdi for bekæmpelsesmidler inddelt i  

 hovedgrupper.
 Med udgangspunkt i de således skønnede gennemsnitlige detailomsætningstal  

 for 1991-93 kan følgende provenuoverslag skønnes:
Tabel 5. Provenu af afgift af bekæmpelsesmidler (På grund af afrundinger summer de enkelte provenuskøn ikke til  

 totalerne.) Bruttoprovenuet på 306,4 mill. kr. svarer til 25 pct. af  

 engrosværdien på ca. 1223 mill. kr. på de områder, hvor afgiften sættes op.
Merprovenuet udgør således ca. 215 mill. kr.
Afledt virkning lavere  

 pris/avance afspejler dels, at de nuværende detailpriser indeholder de  

 eksisterende afgifter, dels et forsigtigt overslag over den forventede  

 avancedæmpende virkning af den forhøjede afgift.
Der er taget udgangspunkt i,  

 at den forhøjede afgift vil reducere forbruget i mængde med knap 10 pct.
Der  

 skal gøres opmærksom på, at nettoprovenuskønnet på ca. 215 mill. kr. er  

 forbundet med betydelig usikkerhed.
Hvis man i stedet havde taget  

 udgangspunkt i 1991 forbruget, ville nettoprovenuet have været ca. 15 pct.  

 højere og modsat ca. 15 pct. lavere, hvis man havde taget udgangspunkt i 1993  

 forbruget.
I retning af et højere provenu trækker, at nogle af de arealer,  

 der i de seneste år er taget ud til braklægning, vil komme under kultur igen.  

 For sådanne arealer vil der typisk være et betydeligt behov for anvendelse af  

 ukrudtsmidler.
Ligeledes vil et forventet forbud mod en række  

 bekæmpelsesmidler sandsynligvis begrænse konkurrencen med prisstigninger til  

 følge.
 I modsat retning trækker, at initiativerne til at reducere  

 bekæmpelsesmiddelforbruget vil reducere sprøjteintensiteten, og at det  

 forventede fald i mængderne kan vise sig større end her skønnet.
Provenuvirkningen vil være mindre i det år, hvor afgiften introduceres.  

 Det skyldes dels, at afgiftsindtægterne vil blive bogført med 1 måneds  

 forsinkelse.
I det første år vil der således alene blive bogført indtægter  

 for salget i perioden januar- november, mens indtægterne fra december først  

 bogføres året efter.
Indtægterne vil også være mindre i introduktionsåret på  

 grund af eventuel hamstring, der ikke omfattes af overgangsreglerne.
 Modsat vil overgangen fra årlig afgiftsbetaling bagud for den hidtidige  

 engrosværdiafgift til månedlig afgiftsbetaling give en engangsprovenugevinst.  

 Der vil også komme en engangsprovenugevinst af de lagervarer i de senere  

 omsætningsled og hos forbrugerne, der omfattes af overgangsbestemmelsen.
 Ved en eventuel ikrafttræden af loven den 1. januar 1996 kan følgende  

 provenuvirkninger for finansåret 1996 med betydelig usikkerhed skønnes:
 Afgift til tilbageføring  Mill. kr.
Afgiftsprovenu af ny afgift 265 Forsinkelse i bogføring, afgift af lagervarer, hamstring. -15 Andel af afgift, der ikke tilbageføres i 1996 (hidtidige afgifter) -45 Netto til tilbageføring 205 Til promilleafgiftsfonde og anden tilbageføring -205 Netto 0 Grundskyld/promillemidler Suspension af amtkommunal grundskyld -170 Mindre overførsel til promilleafgiftsfonde m.v. 170 Netto 0 Hidtidige afgifter:
Andel af ny afgift, der ikke føres tilbage 45 3 pct. til lovbundne formål -39 Provenutab afgift af bekæmpelsesmidler i mindre pakninger -11 Provenu indtægtsført i 1996 optjent i 1995 39 Godtgørelse af afgift på lagervarer (hidtidige afgifter) -10 Netto statskassen 25 Alt i alt netto 25 Alt i alt nettoprovenugevinsten i 1996 er af engangsnatur og opstår, fordi  

 opkrævningen af den hidtidige afgift under loven om kemiske stoffer og  

 produkter har været bagud således, at indtægterne fra salget først er angivet  

 og bogført i året efter.
Ligeledes vil provenuet af den hidtidige afgift på  

 bekæmpelsesmidler i mindre pakninger fra december blive bogført i 1996.  

 Herfra skal fratrækkes højst 10 mill. kr. vedrørende godtgørelse af de  

 hidtidige afgifter på lagervarer.
 Nettoprovenugevinsten vil blive anvendt til finansiering af modgående  

 skatte- og afgiftslempelser i sammenhæng med andre grønne afgifter, der vil  

 blive indført.
 Det skal understreges, at provenuskønnene er usikre, og at der først vil  

 blive taget stilling til, hvordan det forventede merprovenu i forhold til  

 afløbet til promilleafgiftsfondene m.v. skal anvendes efter forhandling med  

 jordbrugets organisationer, når der er indhøstet erfaringer med det faktiske  

 provenu af afgiften.
7. Erhvervsmæssige konsekvenser Afgiften og tilbageføringen vil berøre omkostningerne og indtjeningen i  

 jordbruget og hos importører, producenter og forhandlere af  

 bekæmpelsesmidler.
Der er også andre end det erhvervsmæssige jordbrug, der  

 anvender bekæmpelsesmidler.
Ved punktafgifter antages det normalt, at afgiftsbelastningen væltes fuldt  

 over i højere priser.
Ved afgiftsbelastningen medregnes både den direkte  

 (provenu fra de registrerede virksomheder) samt den indirekte ved forrentning  

 af den direkte afgiftsbelastning på lagertid mellem udlevering af varen fra  

 importør/grossist til endelig forbrug og reduceret med eventuel kreditfordel.
 Antagelsen om fuld overvæltning bygger dels på, at afgiften er indrettet  

 således, at det er muligt at overvælte afgiften (afgift på import/godtgørelse  

 af afgift ved eksport), dels på at konkurrencen blandt de forskellige  

 producenter bringer fortjenesten op/ned på et normalt niveau i alle tilfælde  

 på længere sigt.
Markedet for bekæmpelsesmidler er imidlertid karakteriseret ved, at de  

 enkelte producenter og importører har monopol på deres respektive mærkevarer,  

 der i visse tilfælde kun vanskeligt lader sig erstatte af andre produkter.  

 Priserne er derfor ofte uafhængige af de marginale omkostninger og af  

 eventuelle udviklingsomkostninger eller omkostninger ved godkendelse af nye  

 produkter.
Derimod fastsættes prisen i forhold til, hvad produkterne er værd  

 for landmændene.
Da afgiften i sig selv ikke øger værdien for landmanden af produkterne,  

 vil udbyderne (producenterne, importørerne og forhandlerne) på et sådant  

 marked sandsynligvis ville skulle bære en vis del af afgiftsbyrden.
Det  

 forhold, at der er tale om en afgift af detailværdien, vil bidrage til, at  

 producenten/importøren bærer en del af afgiften, mens modsat brugerne af  

 bekæmpelsesmidler bærer en mindre del.
Ved udsigten til en mindre fortjeneste kan man dog i en vis grad forvente,  

 at producenterne og importørerne vil søge godkendt færre midler til brug i  

 Danmark.
Det må dog formodes, at en lang række forhold vil overskygge dette,  

 f.eks. udsigten til forbud, godkendelse (en godkendelse i Danmark betragtes  

 som et grønt stempel) eller EU-reguleringer.
Derimod kan man ikke forvente,  

 at nedgangen i fortjenesten ved salg på det danske marked vil have afgørende  

 virkninger på virksomhedernes forskningsindsats i udviklingen af nye midler,  

 idet det danske marked er forholdsvis begrænset.
Ved færre midler på det danske marked vil konkurrencen blive svækket,  

 hvorved noget af den reducerede fortjeneste retableres.
Det vil nok især være  

 for de midler, der kun sælges eller kan forventes solgt i begrænset omfang,  

 at producenterne vil undlade at søge om godkendelse til markedsføring i  

 Danmark eller godkendelse til fortsat markedsføring.
For de midler, der ikke  

 kan erstattes af andre, vil mulighederne for gennem høje priser at opnå en  

 tilstrækkelig stor fortjeneste til at det kan berettige til afholdelse af  

 omkostninger til godkendelse, fortsat være tilstede.
Derimod kan man ikke  

 afvise, at der ikke vil blive søgt godkendelse for midler med et begrænset  

 salg, hvor der findes konkurrerende produkter.
Ud over jordbruget anvendes bekæmpelsesmidler også i andre erhverv og i  

 husholdningerne.
Husholdningerne lettes dog for afgiften på bekæmpelsesmidler  

 i mindre pakninger, der fortrinsvis har belastet husholdningerne.
Denne  

 afgift har hidtil givet et provenu på godt 10 mill. kr. årligt.
 Det er meget vanskeligt at skønne over bekæmpelsesmiddelforbruget til  

 offentlige parker, idrætsanlæg, vejvæsen, jernbaner m.v.
Jordbrugets nettoafgiftsbelastning, når man har taget hensyn til  

 anvendelser uden for jordbruget, og at producenterne vil bære en del af  

 afgiften, er således mindre end det umiddelbare nettoprovenu.
Hertil kommer  

 dog, at jordbruget også vil få et dækningsbidragstab ved reduktion i  

 bekæmpelsesmiddelanvendelsen.
Den del af bekæmpelsesmiddelanvendelsen, der  

 vil blive sparet væk vil være den del, hvor merudbyttet ved yderligere  

 sprøjtning er mindre end de samlede omkostninger ved denne sprøjtning.  

 Nedgangen i dækningsbidraget kan derfor højst udgøre afgiften af det forbrug,  

 der spares væk eller højst 25 mill. kr. og vil formentlig være mindre.
 Jordbruget vil få tilbageført et beløb, der svarer til det samlede  

 afgiftsprovenu med korrektion for det provenu, som de hidtidige afgifter har  

 indbragt (ca. 50 mill. kr.). Der er således, også selv om man tager hensyn  

 til tab af dækningsbidrag, sandsynligvis tale om en vis overkompensation,  

 idet omfanget af anvendelsen af bekæmpelsesmidler uden for jordbruget er  

 usikker.
 Tilbageføring af afgiftsprovenuet.
 I de to samtidigt hermed fremsatte lovforslag om ændring henholdsvis af  

 lov om beskatning til kommunerne af faste ejendomme og af bemyndigelsesloven  

 foreslås en suspension af opkrævningen samt af indbetalingen til statskassen  

 af den del af den amtskommunale grundskyld (4,3 promille af den  

 afgiftspligtige grundværdi), der for tiden opkræves på henholdsvis  

 landbrugsejendomme og på ejendomme, der anvendes til gartneri, planteskole  

 eller frugtplantage bortset fra de afgiftspligtige grundværdier, der er  

 fastsat for stuehuse med tilhørende grund og have.
 Den amtskommunale grundskyld andrager for tiden 10 promille, hvoraf 4,3  

 promille overføres til statskassen (Landbrugs- og Fiskeriministeriet, § 24).  

 Provenuet af den til statskassen overførte del af den amtskommunale  

 grundskyld forventes ud fra foreløbige opgørelser at ville udgøre ca. 170  

 mill. kr. i 1995 og et tilsvarende beløb i 1996.
 Kommunerne vil efter forslaget fremover skulle opkræve amtskommunal  

 grundskyld på landbrugs- og gartneriejendomme m.v. (dog eksklusive stuehuse  

 med tilhørende grund og have) med 5,7 promille.
Jordbruget vil fortsat skulle betale primærkommunal grundskyld, der  

 varierer, mellem minimum 6 promille og 24 promille af jordens vurdering.  

 Maksimumgrænsen på 24 promille er midlertidigt i 1994-96 nedsat til 15  

 promille for landbrugsjord.
Den gennemsnitlige primærkommunale grundskyld  

 andrager henved 12 promille.
Landbrugs- og Fiskeriministeriet har i overensstemmelse med  

 bemyndigelsesloven hidtil anvendt de overførte midler dels til  

 miljøforbedrende investeringer i landbruget, dels til overførsler til  

 promilleafgiftsfondene.
Fremover vil Landbrugs- og Fiskeriministeriet også  

 blive tilført midler svarende til de 4,3 promille.
Midlerne vil blive  

 overført fra Skatteministeriet § 38.
Denne overførsel vil blive finansieret fra provenuet af den foreslåede  

 bekæmpelsesmiddelafgift samt, hvis dette provenu ikke slår til, ved at  

 suspensionen af de 4,3 promille reduceres.
Merprovenuet fra pesticidafgiften  

 anslås til 215 mill. kr. årligt.
Suspension af 4,3 promille forventes i 1996  

 at udgøre ca. 170 mill. kr.
Det skønnes derfor ikke sandsynligt, at det efter  

 1996, hvor provenuet kan være påvirket af hamstring, vil blive aktuelt at  

 reducere suspensionen af ejendomskatterne.
Såfremt det alligevel måtte blive  

 tilfældet, vil der skulle udarbejdes lovforslag om ændring af  

 ejendomsskatterne.
I den sammenhæng vil landbrugets organisationer blive  

 hørt, således at erhvervets situation i lyset af det lavere  

 bekæmpelsesmiddelforbrug vil kunne indgå.
 Der vil ved Landbrugs- og Fiskeriministeriets fordeling af midlerne til de  

 to promilleafgiftsfonde blive taget hensyn til afgiftens nettobelastning  

 efter tilbageføring på de forskellige produktionsgrene.
Pr. 1. oktober og første gang 1. oktober 1995 opgøres, hvor meget  

 Landbrugs- og Fiskeriministeriet forventes at få tilført, hvis tilførslen  

 skulle bestå i 4,3 promille af grundværdierne for landbrugs- og  

 gartneriejendomme m.v. for det kommende finansår.
Samtidig opgøres de  

 forventede indtægter fra bekæmpelsesmiddelafgiften for det aktuelle finansår  

 og det følgende finansår.
Hvis provenuet fra bekæmpelsesmiddelafgiften reduceret med provenuet fra  

 de tidligere afgifter (45 mill. kr. i 1996 og 50 mill. kr. fremover) i det  

 aktuelle finansår er mindre end de 4,3 promille, fratrækkes forskellen i det  

 beløb, der skal tilføres Landbrugs- og Fiskeriministeriet fra  

 bekæmpelsesmiddelafgiften i det følgende finansår.
Hvis det omvendte er  

 tilfældet, anvendes merprovenuet til tilbageføring til jordbrugserhvervet i  

 det omfang, der ikke forventes underdækning i det kommende finansår.
Hvis overslaget over provenuet fra bekæmpelsesmiddelafgiften for det  

 følgende finansår reduceret med provenuet af de tidligere afgifter (50 mill.  

 kr.) samt reduceret med den eventuelt forventede underdækning for det  

 aktuelle finansår er mindre end de som ovenfor budgetterede udgifter til  

 promilleafgiftsfondene m.v. med mere end 10 pct., vil regeringen efter før  

 nævnte procedure fremsætte lovforslag om, at suspensionen af den  

 amtskommunale grundskyld skal reduceres for det kommende finansår i et sådant  

 omfang, at det forventede provenu heraf vil kunne dække mankoen.
Provenuet  

 vil i givet fald skulle overføres fra kommunerne via Skatteministeriet § 38  

 til Landbrugs- og Fiskeriministeriet.
 Afvigelsen i den pr. 1. oktober skønnede indtægt fra  

 bekæmpelsesmiddelafgiften i det aktuelle finansår og den realiserede indtægt  

 fra samme finansår, der konstateres i det kommende finansår korrigeret med de  

 tidligere afgifter mv., vil indgå i opgørelsen af den eventuelle underbalance  

 for det næstkommende finansår.
For 1996 forventes det, at indtægterne fra den nye bekæmpelsesmiddelafgift  

 vil udgøre 250 mill. kr., der dog skal reduceres med 45 mill. kr. vedrørende  

 de hidtidige afgifter, der ophæves.
Netto til tilbageføring forventes der  

 således 205 mill. kr. til rådighed.
Tilsvarende forventes de 4,3 promille på grundlag af foreløbige opgørelser  

 at ville have indbragt ca. 170 mill. kr. i 1996. Umiddelbart er der således  

 ca. 35 mill. kr. i overdækning.
Det skal dog understreges, at  

 provenuoverslaget især for det første år vil være særligt usikkert.
 Det kan derfor forventes, at den amtskommunale grundskyldspromille for  

 landbrugs- og gartneriejendomme tidligst vil skulle ændres igen fra 1. januar  

 1997 på baggrund af beregningerne foretaget efter ovenstående procedure pr.  

 1. oktober 1996.
Tilbageføringen og den ændrede model for finansiering af  

 promilleafgiftsfondene vil skulle godkendes af EU-Kommissionen efter  

 statsstøttereglerne.
EU-Kommissionens godkendelse forventes at foreligge  

 inden ikrafttrædelsen af de foreslåede ændringer i henholdsvis  

 bemyndigelsesloven og loven om beskatning til kommunerne af faste ejendomme.
 Der henvises i øvrigt til bemærkningerne i de samtidig fremsatte  

 lovforslag om ændring af lov om beskatning til kommunerne af faste ejendomme,  

 jf. lovbekendtgørelse nr. 808 af 4. december 1990 med senere ændringer samt  

 til bemærkningerne til de foreslåede ændringer i lov om administration af Det  

 Europæiske Fællesskabs forordninger om markedsordninger for landbrugsvarer  

 m.v., jf. lovbekendtgørelse nr. 462 af 26. maj 1994.
Fordelingsvirkningerne mellem bedrifter For at belyse hvordan en bekæmpelsesmiddelafgift vil påvirke forskellige  

 bedriftstyper og regioner i Danmark, er der ved hjælp af lovmodellen  

 foretaget beregninger af virkningen af en bekæmpelsesmiddelafgift kombineret  

 med en suspension af jordskatter.
I beregningerne er der taget udgangspunkt  

 i, at jordbruget bliver belastet med hele merprovenuet, og at der vil blive  

 tilbageført et beløb svarende hertil.
 I tabel 6 er anført virkningerne inden for forskellige regioner,  

 bedriftsstørrelser og driftsformer.
Jordbruget vil ud over de pålagte udgifter også få et dækningsbidragstab  

 ved den nedsættelse af produktionen, som er affødt af afgiften.
Dette tab er  

 ikke medregnet i nedenstående opgørelse over fordelingsvirkningerne.
Her over  

 for står, at jordbruget næppe bliver belastet med hele merprovenuet af  

 afgiften, idet der uden for jordbruget er et vist forbrug af pesticider, og  

 at det kan forventes, at producenten/importøren vil bære en mindre andel af  

 afgiften.
Effekten af sidstnævnte forhold skønnes at medføre, at jordbrugets  

 totale belastning inklusive tabt dækningsbidrag bliver mindre end det beløb,  

 som svarer til afgiftens merprovenu.
I tabel 6 anføres således den relative  

 økonomiske belastning.
Den reelle økonomiske virkning for de forskellige  

 driftsgrene er gunstigere end udtrykt i tabel 6, såfremt producenten eller  

 importøren bærer en del afgiften.
 Fordelingen af tilbageføringen svarer til den fordeling, som suspensionen  

 af jordskatten vil medføre.
Jordbruget på Sjælland og de østjydske amter, samt Viborg amt vil i  

 gennemsnit få et bedre økonomisk nettoresultat end jordbruget i de vest-,  

 sønder- og nordjydske egne.
Jordbruget på Bornholm vil få et relativt dårligt  

 nettoresultat, hovedsageligt som følge af lave grundværdier, mens jordbruget  

 i Storstrøms amt i gennemsnit vil få et dårligt nettoresultat som følge af et  

 stort bekæmpelsesmiddelforbrug, hvilket hovedsageligt skyldes den omfattende  

 dyrkning af sukkerroer i amtet.
 Grundværdierne og bekæmpelsesmiddelforbruget varierer med brugsstørrelsen.  

 De mindste jordbrug har således generelt det mest positive nettoresultat,  

 hvilket skyldes, at de mindste bedrifter i gennemsnit har de højeste  

 grundværdier kombineret med, at de samtidig i gennemsnit har det laveste  

 bekæmpelsesmiddelforbrug.
Analyseresultaterne i tabel 6 kan i et mindre omfang være påvirket af  

 upræcise opgørelser af bekæmpelsesmiddelforbruget i lovmodeldata, således at  

 forbruget af bekæmpelsesmidler på særligt de mindre bedrifter kan være  

 undervurderet.
En præcis opgørelse af alle bedrifters  

 bekæmpelsesmiddelforbrug ville således formentlig i et vist omfang udjævne de  

 ovennævnte forskelle i det økonomiske nettoresultat mellem  

 bedriftsstørrelser.
 Forskellene mellem jordbrugets driftsformer kvæg-, plante- og svinebrug er  

 begrænset til gennemsnitlig 4 kr. pr. ha i økonomisk nettoresultat.  

 Kvægbrugene har i gennemsnit både de laveste grundværdier og det laveste  

 bekæmpelsesmiddelforbrug, mens plante- og svinebrugene i gennemsnit har samme  

 høje grundværdi og bekæmpelsesmiddelforbrug.
De økonomiske konsekvenser for gartnerierhvervet kan ikke umiddelbart  

 sammenlignes med konsekvenserne for landbrugserhvervet.
Gartnerierne har et  

 relativt stort bekæmpelsesmiddelforbrug, målt pr. ha jordtilliggende.  

 Gartnerierne har også en gennemsnitlig grundværdi, som er højere end for  

 landbruget, men dog ikke væsentligt højere.
Gartnerierne vil få en manglende kompensation, eksklusiv tab i  

 dækningsbidrag i størrelsesordenen 260 kr. pr. ha i gennemsnit.
Gartneriernes  

 arealtilliggende er beskedent, men der er forskelle mellem gartnerityper.  

 Væksthusgartnerier har eksempelvis ofte et meget lille arealtilliggende, og  

 samtidig et stort bekæmpelsesmiddelforbrug.
Gennemsnitligt vil det medføre en  

 belastning pr. bedrift med ca. 3.000 kr. årligt.
Gartnerierhvervet vil få en  

 manglende kompensation på i alt ca. 5 mill. kr. (beregnet på baggrund af  

 bekæmpelsesmiddelforbruget i 1993). Der vil blive taget hensyn hertil ved  

 tilbageføringen af afgiften til promilleafgiftsfondene, jf. forslag om lov om  

 ændring af lov om administration af Det Europæiske Fællesskabs forordninger  

 om markedsordninger for landbrugsvarer m.v.
Skovbrugets forbrug af bekæmpelsesmidler har været stigende i de senere  

 år.
Det kan tilskrives det stigende areal med pyntegrønt m.v.
Det anslås, at  

 ca. 90 pct. af skovbrugets bekæmpelsesmiddelforbrug målt i såvel mængden af  

 aktivt stof som værdi anvendes i disse kulturer.
Skovbrugets merudgifter som  

 følge af afgiften anslås at udgøre ca. 5,1 mill. kr.
Heraf tilregnes ca. 0,4  

 mill. kr. offentlige skovarealer, mens det private skovbrug anslås at blive  

 belastet med ca. 4,7 mill. kr.
Den eksisterende overførsel af amtskommunal grundskyld til  

 promilleafgiftsfonden vedrører ejendomme, som hovedsageligt benyttes til  

 landbrug, gartneri, planteskole eller frugtplantage.
Af det privatejede  

 skovareal skønnes ca. 165.000 ha imidlertid at være samnoteret med  

 landbrugsejendomme.
Suspensionen af de 4,3 promille af den amtskommunale  

 grundskyld omfatter også denne del af skovarealet.
Den resterende del af det  

 privatejede skovareal på ca. 215.000 ha er særskilt vurderet skov og er ikke  

 omfattet af suspensionen.
Den amtskommunale grundskyld på ejendomme, som er  

 vurderet som selvstændige skovejendomme, indgår fuldt ud i amternes  

 indtægter.
Af de privatejede pyntegrønt- og juletræsarealer anslås ca. 70 pct  

 at være på landbrugsnoterede arealer.
Merudgiften for de private skove på 4,7  

 mill kr. medfører dermed skønsvist, at skovbruget på landbrugsnoteret jord  

 får merudgifter på 3,2 mill. kr., mens skovbruget på særskilt vurderet skov  

 får merudgifter på ca. 1,5 mill. kr.
Suspensionen af de 4,3 promille af  

 grundskylden vil medføre en omkostningslettelse på 5,9 mill. kr. for det  

 private skovbrug under et.
Da omkostningslettelsen fuldt ud kan tilskrives de  

 dele af skovbruget, som ligger på landbrugsnoteret jord, medfører det en  

 overkompensation for denne del af skovbruget på 2,7 mill. kr., mens  

 skovbruget på særskilt vurderet skov vil få en manglende kompensation på 1,5  

 mill. kr.
På denne baggrund foreslås det, at der ud af de midler på ca. 37 mill.  

 kr., som dækker de i kemikalielovens § 36, angivne formål bruges ca. 1,5  

 mill. kr. årligt til skovbrugsrelaterede aktiviteter, som kan falde under de  

 i § 36, nævnte formål.
Samtidig foreslås, at det for 1995 afsatte beløb på 37  

 mill. kr. holdes uændret i de følgende år, uanset at 3 pct. af engrosværdien  

 må antages at give et lavere beløb.
Tabel 6. Den økonomiske nettovirkning af en forhøjelse af  

 bekæmpelsesmiddelafgiften svarende til et nettoprovenue på 215 mill. kr. og  

 en tilsvarende reduktion af jordbrugets jordskatter Anm.: (a) I beregningen er der taget udgangspunkt i, at landbruget bliver  

 belastet med hele merprovenuet.
Det må imidlertid forventes, at producenter  

 og brugere uden for jordbruget vil bære en mindre del af afgiften.
(b) Der er ikke i beregningen taget hensyn til tabt dækningsbidrag (c) På grund af afrundinger summer de enkelte tal ikke i alle tilfælde til  

 totalerne.
Der henvises i øvrigt til bemærkningerne i de samtidigt fremsatte  

 lovforslag om ændring af loven om beskatning til kommunerne af faste  

 ejendomme og ændring af lov om administration af det Europæiske Fællesskabs  

 forordninger om markedsordninger for landbrugsvarer m.v.
8. Forslagets forhold til EU-retten I de samtidig fremsatte forslag til lov om ændring af lov om  

 administration af Det Europæiske Fællesskabs forordninger om markedsordninger  

 for landbrugsvarer m.v. og ændring af lov om beskatning til kommunerne af  

 faste ejendomme sker som tidligere beskrevet en kompensation for afgiften af  

 bekæmpelsesmidler til jordbrugserhvervet igennem en suspension af en del af  

 den amtskommunale grundskyldspromille.
Midlerne har hidtil finansieret  

 Promilleafgiftsfondene for landbruget og for gartneribruget og frugtavl samt  

 miljøforbedrende investeringer i landbruget.
Landbrugs- og Fiskeriministeriet  

 kompenseres for bortfaldet af promillemidlerne igennem en overførsel af en  

 del af provenuet fra bekæmpelsesmiddelafgiften.
Kompensation til landbruget  

 og den ændrede model for finansiering af promilleafgiftsfondene skal  

 notificeres over for Europa-Kommissionen efter statsstøttereglerne.  

 Europa-Kommissionens godkendelse skal foreligge inden ikrafttrædelsen af  

 disse ændringslovforslag.
 Nærværende forslag foreslås derfor først at skulle træde i kraft efter  

 Europa-Kommissionens godkendelse af ovennævnte ændringsforslag.
9. Administrative konsekvenser Gennemførelsen af lovforslaget skønnes at ville medføre engangsudgifter på  

 2,1 mill. kr. i 1995. Udgifterne vedrører udgifter til udvikling af et  

 prismærkesystem, information og EDB-omkostninger.
Videre skønnes lovforslaget at ville medføre årlige driftsomkostninger på  

 ca. 1 mill. kr. til trykning og udsendelse af prismærker.
Denne udgift  

 afholdes af de registrede virksomheder igennem betaling for prismærkerne.
Bemærkninger til lovforslagets enkelte bestemmelser Til §§ 1 og 7 Paragrafferne omhandler det afgiftspligtige område.
 Det foreslås, at der betales afgift af stoffer og produkter, der ved denne  

 lovs ikrafttræden er godkendelsespligtige efter kapitel 7 i lov om kemiske  

 stoffer og produkter.
Kapitel 7 i lov om kemiske stoffer og produkter regulerer stoffer og  

 produkter, som, jf. bilaget til loven, er bestemt til at bekæmpe eller  

 regulere planter og bekæmpe eller afskrække skadegørere.
Efter kapitel 7 skal  

 alle sådanne stoffer og produkter være godkendt af miljø- og energiministeren  

 inden salg, import eller anvendelse.
Afgrænsningen af kemiske stoffer og produkter i §§ 1 og 7 følger den  

 afgrænsning, der er foretaget i lov om kemiske stoffer og produkter.  

 Hensigten er at regulere stoffer og produkter, der er karakteriseret ved  

 deres kemiske egenskaber eller som kan give problemer af kemisk karakter,  

 samt mikrobiologiske bekæmpelsesmidler.
Ved afgrænsningen af, om et stof  

 eller produkt betragtes som et bekæmpelsesmiddel, vil Miljøstyrelsens  

 afgørelse om godkendelsespligt blive lagt til grund.
I tvivlspørgsmål om, hvilken afgiftskategori et middel tilhører, er  

 Miljøstyrelsens godkendelse til formålet afgørende.
I de tilfælde, hvor et  

 middel er godkendt til kombineret anvendelse og falder inden for flere  

 afgiftskategorier, vil den højeste afgiftssats blive opkrævet.
 Visse produkter, f.eks. myggeservietter og loppehalsbånd, betragtes som  

 kemiske bekæmpelsesmidler, fordi de markedsføres til bekæmpelse af utøj, mens  

 f.eks. musefælder, fluesmækkere, lydafgivende apparater ikke er omfattet, da  

 virkningen af disse ikke er af kemisk karakter.
Normalt vil det afgørende for vurderingen af et produkts afgiftspligt, om  

 det markedsføres med henblik på at bekæmpe, afskrække eller regulere  

 skadegørere eller planter.
Produkter, som kan anvendes til flere formål, er  

 kun afgiftspligtige, hvis de markedsføres eller anvendes som  

 bekæmpelsesmidler.
Brugeren overtræder godkendelsespligten, hvis han anvender  

 et ikke godkendt middel til bekæmpelse.
 Ved et afskrækningsmiddel forstås et middel som f.eks. ved lugt afskrækker  

 insekter eller dyr uden samtidig at bekæmpe dem.
 Midler til regulering af plantevækst omfatter stoffer eller produkter, som  

 uden at være egentlige plantenæringsstoffer eller grundforbedringsmidler er  

 bestemt til at regulere planters vækst eller udvikling eller frøenes modning,  

 såsom nedvisningsmidler, respirations- og spiringshæmmere,  

 vækstretarderingsstoffer, roddannere, blomster- og frugtdannere,  

 spiringsfremmere, blomstringssinkere, udtyndingsstoffer, hold-fast stoffer og  

 podehjælpere.
 Mikrobiologiske plantebeskyttelsesmidler er midler, der er omfattet af  

 plantebeskyttelsesmiddeldirektivet (91/414/EØF) og karakteriseret ved at have  

 et indhold af levende mikroorganismer.
 Mikrobiologiske plantebeskyttelsesmidler blev gjort godkendelsespligtige  

 efter kapitel 7 ved bekendtgørelse nr. 584 af 9. juli 1993 om  

 bekæmpelsesmidler.
Til §§ 2 og 8 Paragrafferne indeholder bestemmelser om beregning af den afgiftspligtige  

 værdi og svarer til bestemmelser i andre punktafgiftslove.
 Den afgiftpligtige værdi for varer nævnt i § 1 er detailprisen inklusive  

 afgiften, men eksklusive moms.
 For varer nævnt i § 7 er den afgiftspligtige værdi engrosprisen inklusive  

 afgift, men eksklusive moms.
Til §§ 3, 4, 9 og 10 Virksomheder, der fremstiller eller fra udlandet modtager afgiftspligtige  

 varer, er forpligtet til at lade sig registrere hos de statslige told- og  

 skattemyndigheder.
Til §§ 5 og 6 Det foreslås, at de registrerede virksomheder skal påsætte varer, der  

 afgiftsberigtiges på grundlag af detailsalgsprisen (§ 1 varer) et prismærke,  

 der skal angive varens højeste detailsalgspris (prismærkepris) incl. afgift  

 og moms.
Varerne må ikke sælges til højere pris end prismærkeprisen.
Til §§ 11-13 Paragrafferne indeholder regler om de registrerede virksomheders opgørelse  

 af den afgiftspligtige omsætning for en afgiftsperiode, der er på 1 måned.  

 Varer, som overføres til virksomhedens eget detailudsalg, medregnes i den  

 afgiftspligtige omsætning.
 I den afgiftspligtige omsætning kan der foretages visse fradrag for varer,  

 der leveres til udlandet, og varer der er gået tabt ved brand eller lignende  

 (force majeuretilfælde).
 Bestemmelserne svarer i det store og hele til bestemmelser i de øvrige  

 punktafgiftslove.
Til §§ 14 og 15 Paragrafferne indeholder regler om afgiftsfritagelse for varer, der  

 leveres til diplomatiske repræsentationer m.v., samt afgiftsgodtgørelse for  

 varer, der inden 1 år returneres til registrerede virksomheder.
Der ydes  

 godtgørelse, såfremt køberen opfylder de nævnte betingelser.
Til § 16 Bestemmelsen omhandler afgiftsfritagelse for varer, der tilføres fra  

 udlandet, i samme omfang og under samme betingelser som efter  

 merværdiafgiftslovens § 36, stk. 1, nr. 1-3. Denne bestemmelse giver i visse  

 tilfælde fritagelse for merværdiafgift ved indførsel fra tredjelande,  

 herunder når der er toldfrihed for proviant m.v., der medbringes af skibe og  

 fly, når varens samlede værdi ved erhvervsmæssige forsendelser ikke  

 overstiger 80 kr., samt efter EU's regler om afgiftsfrihed ved indførsel.  

 Bestemmelsen svarer til bestemmelser i de øvrige punktafgiftslove.
Til § 17 Registrerede virksomheder skal føre regnskab med modtagne prismærker og  

 tilgang og udlevering af afgiftspligtige varer, samt for  

 fremstillingsvirksomheders vedkommende, over fremstillingen af  

 afgiftspligtige varer.
Reglerne svarer til bestemmelser i de øvrige  

 punktafgiftslove.
Til §§ 18 - 21 Efter forslaget skal registrerede virksomheder efter hver afgiftsperiode  

 på en måned og senest den 15. i den følgende måned angive og indbetale den  

 forfaldne afgift til de statslige told- og skattemyndigheder.
Betales afgift  

 ikke rettidigt, skal der betales 1,3 pct. i månedlig rente.
 De statslige told- og skattemyndigheder kan efter forslaget pålægge  

 virksomheder, der ikke overholder betalingsfristerne, en kortere  

 angivelsesperiode og betalingsfrist end normalt samt pålægge virksomheden at  

 stille sikkerhed for betalingen.
Virksomhedens registrering vil kunne inddrages, således at den ikke kan  

 ligge med sit lager af afgiftspligtige varer i ubeskattet stand, hvis  

 forfalden afgift ikke betales senest 14 dage efter betalingsfristens udløb,  

 eller indtil virksomheden afgiver angivelse.
Hvis afgiftsperioden eller  

 betalingsfristen er forkortet efter forslagets § 14, kan registreringen  

 inddrages straks efter betalingsfristens udløb, dvs. uden at virksomheden er  

 blevet rykket for betaling inden.
 Bestemmelserne svarer til reglerne i de øvrige punktafgiftslove.
Til § 22 Ved afgivelse af urigtig angivelse afkræves virksomheden et eventuelt  

 skyldigt beløb til betaling senest 14 dage efter påkrav.
Er der tale om  

 forsæt eller grov uagtsomhed, kan der desuden straffes efter lovens  

 straffebestemmelser.
Kan størrelsen af det afgiftsbeløb, der skal betales,  

 ikke opgøres på grundlag af regnskaberne, kan de statslige told- og  

 skattemyndigheder foretage en skønsmæssig ansættelse.
Der er klageadgang til  

 momsnævnet for så vidt angår denne ansættelse.
Bestemmelserne svarer ligesom  

 lovforslagets øvrige afregningsregler for registrerede virksomheder til  

 bestemmelser i de øvrige punktafgiftslove.
Til §§ 23-25 Paragrafferne indeholder bestemmelser om angivelse og afregning af afgift  

 for ikke-registrerede virksomheder og andre ikke-registrerede varemodtagere.
Efter forslaget skal ikke-registrerede erhvervsdrivende, der modtager  

 varer fra andre EU-lande, inden varernes afsendelse anmelde sig hos de  

 statslige told- og skattemyndigheder.
Anmeldelsen gælder for 5 år.
Disse  

 varemodtagere skal angive mængden af de varer, de har modtaget i en måned,  

 senest den 15. i den følgende måned.
Andre modtagere af varer fra EU-lande og  

 erhvervsdrivende, der selv medbringer varer fra EU-lande, skal angive ved  

 modtagelsen af varerne.
Afgiften skal betales senest samtidig med angivelsen.
Det foreslås endvidere, at virksomheder, der er importørregistreret efter  

 toldlovens § 29, skal afregne på samme måde som de ikke-registrerede  

 erhvervsdrivende varemodtagere.
Andre, der importerer varer fra tredielande,  

 skal som hidtil afregne efter toldlovens kapitel 4. Reglerne svarer til  

 bestemmelser i de øvrige ikke-harmoniserede punktafgiftslove, f.eks. lov om  

 afgift af stenkul, brunkul og koks m.v., § 10 og 10 a.
Til § 26 Paragraffen indeholder regler om, hvorledes afgiften beregnes af varer,  

 der erhverves i udlandet af virksomheder m.v., der ikke er registreret og  

 svarer til bestemmelser i andre punktafgiftslove, f.eks. § 13, stk. 2, i lov  

 om forbrugsbegrænsende foranstaltninger.
Til §§ 27-29 De statslige told- og skattemyndigheder kan foretage eftersyn i de  

 virksomheder, der er omfattet af loven.
De kan desuden foretage eftersyn af  

 varer under transport, herunder postordresalg, når varerne erhvervsmæssigt  

 sælges fra udlandet eller transporteres til ikke-registrerede virksomheder.
Forretningsbøger, regnskabsmateriale m.v. kan kræves indsendt til de  

 statslige told- og skattemyndigheder.
Leverandører af råvarer til  

 afgiftspligtige varer skal på begæring give oplysning om deres leverancer til  

 producenter af afgiftspligtige varer.
Erhvervsdrivende skal på begæring  

 oplyse om deres indkøb af afgiftspligtige varer.
Bestemmelserne svarer til  

 kontrolbestemmelser i de øvrige punktafgiftslove.
Til § 30 Det foreslås, at udenlandske virksomheder, der sælger afgiftspligtige  

 varer her til landet ved fjernsalg, og som ifølge merværdiafgiftslovens § 47,  

 stk. 2, skal momsregistreres ved en herboende repræsentant, også skal  

 registreres her i landet efter denne lov og betale afgift.
Bestemmelsen vil  

 indebære, at udenlandske virksomheder, der ved postordre eller lignende  

 årligt sælger for mere end 280.000 kr. bekæmpelsesmidler til Danmark, skal  

 betale dansk afgift.
Til § 31 Bestemmelsen svarer til bestemmelser i en række andre punktafgiftslove,  

 f.eks. lov om afgift af visse detailsalgspakninger og visse poser af papir  

 eller plast.
Til § 32 Der er tale om en gebyrbestemmelse, der svarer til bestemmelser i alle de  

 øvrige punktafgiftslove.
Til §§ 33 og 34 Paragrafferne indeholder bestemmelser om klageadgang og momsnævnets  

 kompetence, som svarer til bestemmelser i de øvrige punktafgiftslove.
 Det fastsættes endvidere, at spørgsmålet om, hvorvidt en vare er  

 godkendelsespligtig efter kapitel 7 i lov om kemiske stoffer og produkter,  

 ikke kan indbringes for momsnævnet.
Til §§ 35 og 36 Paragrafferne indeholder bestemmelser om eftergivelse og henstand, som  

 svarer til bestemmelser i alle de øvrige punktafgiftslove.
Til § 37 Paragraffen, der omhandler hæftelsesforhold, svarer til bestemmelser i de  

 øvrige punktafgiftslove.
Til § 38 Paragraffen indeholder bestemmelser om, at varer, der skal prismærkes,  

 ikke må forefindes hos virksomheder, der ikke er registreret, samt  

 bestemmelser om fremstilling og eventuelt betaling for prismærker.
Til § 39 Bestemmelsen svarer til bestemmelser i de øvrige punktafgiftslove.
Til §§ 40 og 41 Paragrafferne indeholder bestemmelser om straf f.eks. for at afgive  

 urigtige oplysninger eller undlade at lade sig registrere eller afgive  

 angivelse.
Efter § 40, stk. 1, nr. 5, er der endvidere straf for at  

 overdrage, erhverve, tilegne sig eller anvende afgiftspligtige varer, hvoraf  

 der skulle have været betalt afgift eller forsøge herpå.
I sidstnævnte  

 tilfælde skal der desuden efterbetales afgift efter forslagets § 31.
Der straffes for forsætlige eller groft uagtsommme forhold.
Straffen er  

 bøde, hæfte eller fængsel i indtil 2 år.
 Der er desuden regler om administrative bødeforlæg og ransagning.
 Bestemmelserne svarer til bestemmelserne i de øvrige punktafgiftslove.
Til § 42 Det foreslås, at skatteministeren fastsætter tidspunktet for lovens  

 ikrafttræden.
Loven vil blive sat i kraft samtidig med de fremsatte  

 lovforslag om ændring af lov om administration af Det Europæiske Fællesskabs  

 forordninger om markedsordninger for landbrugsvarer m.v. og ændring af lov om  

 beskatning til kommunerne, såfremt disse godkendes af Europa-Kommissionen,  

 dog tidligst den 1. januar 1996.
Det foreslås dog, at skatteministeren kan bestemme, at bestemmelserne i  

 lovens § 3, stk. 1, og § 9, stk. 1, om virksomheder, der fremstiller eller  

 med henblik på salg modtager afgiftspligtige varer fra udlandet, skal  

 registreres hos de statslige told- og skattemyndigheder, skal træde i kraft  

 forud for lovens øvrige bestemmelser.
Det vil i den bekendtgørelse, hvorved  

 den samlede lov sættes i kraft, blive fastsat, at registreringen skal ske  

 senest 8 dage før lovens generelle ikrafttræden.
Med udtrykket »lovens  

 ikrafttræden« i § 42, stk. 2-5, § 43, stk. 1 og 2, og § 46, stk. 1 og 2,  

 tænkes der på lovens generelle ikrafttræden, ikke på ikrafttrædelsen af  

 registreringsbestemmelserne.
For at undgå konkurrenceforvridninger m.v. afstedkommet af hamstring  

 foreslås det, at virksomheder, der med på henblik på videresalg (forhandlere  

 m.v.) ved lovens ikrafttræden har et lager af bekæmpelsesmidler, hvis samlede  

 indkøbspris eksklusive moms udgør 1.000 kr. eller derover, skal senest 15  

 dage efter lovens ikraftræden indsende en opgørelse over deres  

 lagerbeholdning til de statslige told- og skattemyndigheder og senest 15 dage  

 herefter betale afgift af den nævnte lagerbeholdning.
Tilsvarende foreslås  

 for andre virksomheder (jordbrugere m.v.). Dog foreslås det, at disse  

 virksomheder alene betaler afgift af lagerbeholdningen af afgiftspligtige  

 varer, der er købt efter fremsættelsesdatoen og endnu ikke forbrugt på  

 ikrafttrædelsesdatoen.
Der betales ikke afgift efter nærværende lov af  

 lagerholdningen ved lovens ikrafttræden af varer, som allerede er  

 afgiftsberigtiget, og hvor afgiften er uændret.
Til § 43 Det foreslås, at virksomheder, der ved lovens ikrafttræden har et lager af  

 bekæmpelsesmidler, der er afgiftsberigtiget efter lov om visse miljøafgifter,  

 kan få godtgjort denne afgift, såfremt denne lagerbeholdning  

 afgiftsberigtiges efter bestemmelserne i § 42, således at der ikke betales  

 afgift to gange af de samme varer.
Til § 44 Det foreslås, at visse bestemmelser i lov om visse miljøafgifter affattes  

 påny, således at bestemmelserne, som vedrører den hidtidige afgift af  

 bekæmpelsesmidler i små pakninger, udgår.
Til § 45 Det foreslås at opretholde den hidtidige grundafgift på 500 kr. pr.  

 godkendt bekæmpelsesmiddel.
Afgiften bevirker, at godkendelsesindehaverne  

 afmelder midler, som ikke længere markedsføres.
Grundafgiften opkræves for alle bekæmpelsesmidler, der er godkendt efter  

 kemikalielovens § 33, både kemiske bekæmpelsesmidler og mikrobiologiske  

 plantebeskyttelsesmidler, samt midler, der er klassificeret af det tidligere  

 Giftnævn.
De klassificerede midler er alle midler, der er under revurdering.
 Det foreslås, at bestemmelserne i kemikalielovens kap. 7, § 36, stk. 2 -  

 6, vedrørende den hidtige afgift på 3 pct. af engrosværdien af  

 godkendelsespligtige bekæmpelsesmidler ophæves.
Det foreslås i § 45, stk. 1, nr. 3, at miljø- og energiministeren får  

 mulighed for at indhente oplysninger om den solgte mængde af hvert  

 bekæmpelsesmiddel.
Oplysningerne skal bruges til at vurdere anvendelsen af  

 bekæmpelsesmidler i Danmark, herunder opfyldelsen af pesticidhandlingsplanen.  

 Hidtil er disse oplysninger blevet indhentet i forbindelse med indbetalingen  

 af 3 pct. afgiften.
Samtidig foreslås, at der i overenstemmelse med de øvrige  

 punktafgiftslove opkræves et gebyr på 65 kr. for erindringsskrivelser  

 vedrørende betaling af afgiften.
Provenuet af den hidtidige afgift skulle helt eller delvis dække  

 udgifterne til de i kemikalielovens § 36, stk. 8, angivne formål efter  

 omsætningsafgiften på 3 pct. er ophævet, kan den i kemikalieloven fastsatte  

 afgift end ikke tilnærmelsesvist dække disse udgifter.
Det foreslås derfor at  

 klargøre, at afgiften kun delvist dækker udgifterne.
Det er ikke hensigten at  

 sænke aktivitetsniveauet på området, og der vil derfor i forbindelse med de  

 årlige finanslove blive afsat et kompenserende beløb svarende til mindst 3  

 pct. af engrosværdien til de angivne formål.
For 1995 er der afsat i alt 37  

 mill. kr.
Til § 46 Det foreslås, at virksomheder, der ved lovens ikrafttræden har et lager af  

 bekæmpelsesmidler, der er afgiftsberigtiget efter kemikalielovens kap. 7, §  

 36, stk. 2 - 6, og efter nærværende lovs ikrafttræden skal svare afgift efter  

 § 1, stk. 1, nr. 1 - 6, kan få godtgjort afgift berigtiget efter  

 kemikalielovens kapitel 7, § 36, stk. 2 - 6, såfremt denne lagerbeholdning  

 afgiftsberigtiges efter bestemmelserne i § 42, således at der ikke betales  

 afgift to gange af de samme varer.
Efter 2. behandling den 16. maj 1995 Kapitel 1 Afgift af visse kemiske bekæmpelsesmidler Afgiftspligtigt vareområde og afgiftssatser § 1. Der betales afgift til statskassen af følgende stoffer og  

 produkter, der ved denne lovs ikrafttræden er godkendelsespligtige efter  

 kapitel 7 i lov om kemiske stoffer og produkter:
 1) Kemiske midler til bekæmpelse af insekter, mider, snegle, utøj og  

 regnorme og lignende laverestående dyr bortset fra midler til bekæmpelse af  

 skadedyr i træ.
 2) Kemiske midler til jorddesinfektion med henblik på plantebeskyttelse.
 3) Kemiske midler til bekæmpelse af plantevækst eksklusive algevækst.
 4) Kemiske midler til bekæmpelse af plantesygdomme.
 5) Kemiske midler til regulering af plantevækst bortset fra egentlige  

 plantenæringsstoffer og grundforbedringsmidler.
 6) Kemiske midler til afskrækkelse af insekter m.v. og vildtlevende  

 pattedyr og fugle.
Stk. 2. Afgiften udgør for de i stk. 1, nr. 1 og 2, nævnte midler  

 27 pct. af den afgiftspligtige værdi og for de i stk. 1, nr. 3-6, nævnte  

 midler 13 pct. af den afgiftspligtige værdi.
Er et middel omfattet af flere  

 kategorier, betales den højeste afgiftssats.
Afgiftspligtig værdi § 2. Den afgiftspligtige værdi er varens højeste detailsalgspris  

 uden rabatfradrag af nogen art inklusive afgift efter denne lov, men  

 eksklusive merværdiafgift.
 Stk. 2. For varer, der modtages fra udlandet, og som ikke gøres  

 til genstand for omsætning, fastsættes den afgiftspligtige værdi af de  

 statslige told- og skattemyndigheder på grundlag af indkøbsprisen med tillæg  

 af de omkostninger og den avance, der i almindelighed skønnes at indgå i den  

 afgiftspligtige værdi for sådanne varer.
Registrerede virksomheder § 3. Virksomheder, der fremstiller eller med henblik på salg  

 modtager afgiftspligtige varer fra udlandet, skal registreres hos de  

 statslige told- og skattemyndigheder.
 Stk. 2. Til de registrerede virksomheder udstedes et bevis for  

 registreringen.
 § 4. Registrerede virksomheder er berettiget til at modtage  

 afgiftspligtige varer fra andre registrerede virksomheder og fra udlandet,  

 uden at afgiften er berigtiget, såfremt varerne er bestemt til videresalg.
Emballering og prismærkning § 5. Afgiftspligtige varer skal, forinden de udleveres fra de  

 registrerede virksomheder, være pakket i fuldstændig lukkede pakninger.  

 Pakningen skal være forsynet med angivelse af navn og adresse på den  

 registrerede virksomhed.
Der kan dog gives tilladelse til i stedet at angive  

 navn og adresse på den virksomhed, der har eneforhandling af den pågældende  

 vare her i landet.
 § 6. Afgiftsberigtigede varer skal forsynes med et af de statslige  

 told- og skattemyndigheder fremstillet prismærke, der angiver afgiftskategori  

 samt varens højeste detailpris til den endelige forbruger (prismærkeprisen)  

 inklusive afgift efter denne lov og merværdiafgift.
 Stk. 2. Det er forbudt at afsætte afgiftspligtige varer til højere  

 pris end den, der er angivet på prismærket.
Stk. 3. Prismærkerne fremstilles ved de statslige told- og  

 skattemyndigheders foranstaltning og udleveres af de statslige told- og  

 skattemyndigheder til de registrerede virksomheder.
De registrerede  

 virksomheder må ikke sælge eller udlåne de modtagne prismærker.
Kapitel 2 Afgift af andre bekæmpelsesmidler Afgiftspligtigt vareområde og afgiftssats § 7. Der betales 3 pct. i afgift til statskassen af den  

 afgiftspligtige værdi af følgende bekæmpelsesmidler, der ved denne lovs  

 ikrafttræden er godkendelsespligtige efter kapitel 7 i lov om kemiske stoffer  

 og produkter:
 1) Kemiske midler til bekæmpelse af træødelæggende svamp og skadedyr i  

 træ.
 2) Kemiske midler til bekæmpelse af algevækst.
 3) Kemiske midler til bekæmpelse af slimdannende organismer i papirmasse.
 4) Kemiske midler til bekæmpelse af rotter, mus, mosegrise, muldvarpe,  

 kaniner.
 5) Mikrobiologiske plantebeskyttelsesmidler.
Afgiftspligtig værdi § 8. Den afgiftspligtige værdi er det vederlag, som modtageren  

 skal yde for varerne inklusive afgift efter denne lov, men eksklusive  

 merværdiafgift.
Kasserabatter og andre rabatter, der er betinget af vilkår,  

 som ikke er opfyldt ved leveringen, skal medregnes i den afgiftspligtige  

 værdi.
Til den afgiftspligtige værdi medregnes endvidere i alle tilfælde  

 agentprovision og lignende.
I tilfælde, hvor der ikke finder modydelse sted,  

 er den afgiftspligtige værdi virksomhedens almindelige pris ved udleveringen  

 af sådanne varer mod vederlag.
Kan en sådan pris ikke konstateres, fastsættes  

 den afgiftspligtige værdi af de statslige told- og skattemyndigheder på  

 grundlag af virksomhedens indkøbspris med tillæg af de omkostninger og den  

 avance, der i almindelighed skønnes at indgå i den afgiftspligtige værdi for  

 sådanne varer.
Registrerede virksomheder § 9. Virksomheder, der fremstiller eller med henblik på salg  

 modtager afgiftspligtige varer fra udlandet, skal registreres hos de  

 statslige told- og skattemyndigheder.
 Stk. 2. Til de registrerede virksomheder udstedes et bevis for  

 registreringen.
 § 10. Registrerede virksomheder er berettiget til at modtage  

 afgiftspligtige varer fra andre registrerede virksomheder og fra udlandet,  

 uden at afgiften er berigtiget, såfremt varerne er bestemt til videresalg.
Kapitel 3 Fællesbestemmelser Afgiftsperiode og opgørelse af den afgiftspligtige omsætning § 11. Afgiftsperioden er måneden.
 § 12. De registrerede virksomheder skal for hver afgiftsperiode  

 opgøre den afgiftspligtige omsætning som den afgiftspligtige værdi af  

 udleveringen af afgiftspligtige varer i perioden.
 Stk. 2. Overførsel af afgiftspligtige varer fra en registreret  

 virksomhed til eget detailudsalg skal indgå i den afgiftspligtige omsætning.
Stk. 3. De udleverede varer medregnes i opgørelsen efter stk. 1,  

 uanset om varerne er endeligt solgt eller leveret i konsignation eller på  

 anden måde.
Til udleveringen efter stk. 1 medregnes også varer, der er  

 forbrugt af virksomheden eller udleveret uden modydelse.
§ 13. Til den afgiftspligtige omsætning medregnes ikke værdien af 1) varer, der uden prismærker tilføres en anden registreret virksomhed, 2) varer, der uden prismærker leveres til udlandet, 3) varer, der i den registrerede virksomhed eller under transport til  

 eller fra denne er gået tabt ved brand eller forlis.
 Stk. 2. De statslige told- og skattemyndigheder kan fastsætte  

 kontrolforskrifter for fradrag efter stk. 1.
Afgiftsfritagelse og afgiftsgodtgørelse § 14. Varer, der uden prismærker leveres til de i toldlovens § 4  

 omhandlede diplomatiske repræsentationer, internationale institutioner m.v.  

 samt de hertil knyttede personer med diplomatiske rettigheder, er fritaget  

 for afgift.
Skatteministeren kan fastsætte de nærmere regler for  

 afgiftsfritagelsen.
§ 15. Ved returnering af afgiftsberigtigede varer til den  

 registrerede virksomhed, der har leveret varen, ydes der godtgørelse af den  

 erlagte afgift, såfremt køberen godtgøres varens pris indbefattet afgiften og  

 returneringen finder sted inden 1 år.
Afgiftsgodtgørelse kan kun ske med et  

 beløb svarende til afgiften beregnet efter den på returneringstidspunktet  

 gældende afgiftssats.
Afgiftsbeløb på under 50 kr. udbetales ikke.
 Stk. 2. De statslige told- og skattemyndigheder kan meddele  

 bevilling til godtgørelse af afgiften af afgiftsberigtigede varer, der  

 leveres til udlandet.
 Stk. 3. De statslige told- og skattemyndigheder kan fastsætte  

 regnskabs- og kontrolforskrifter for afgiftsgodtgørelse efter stk. 1 og 2.
 § 16. Der er afgiftsfrihed for varer, der indføres eller modtages  

 fra udlandet, i samme omfang og under tilsvarende betingelser som fastsat for  

 afgiftsfrihed efter merværdiafgiftslovens § 35, stk. 1, nr. 1-3.
Regnskabsbestemmelser § 17. Registrerede virksomheder skal føre regnskab over modtagne  

 prismærker, fremstilling, tilgang af uberigtigede varer og udlevering af  

 afgiftspligtige varer.
Virksomhederne skal holde lageret af  

 afgiftsberigtigede varer adskilt fra lageret af uberigtigede varer.
Stk. 2. De statslige told- og skattemyndigheder fastsætter nærmere  

 regler om de registrerede virksomheders 1) udlevering af varer, hvoraf afgiften ikke berigtiges, 2) fakturaudstedelse og 3) regnskabsførelse.
 Stk. 3. De registrerede virksomheder skal opbevare  

 regnskabsmateriale, herunder fakturaer, fakturakopier og opgørelser, i 5 år  

 efter regnskabsårets udløb.
Afregning af afgiften § 18. Registrerede virksomheder skal efter udløbet af hver måned  

 og senest den 15. i den følgende måned til de statslige told- og  

 skattemyndigheder angive den afgiftspligtige omsætning fordelt efter varernes  

 afgiftskategori opgjort efter reglerne i §§ 12 og 13. Angivelsen skal være  

 underskrevet af virksomhedens ansvarlige ledelse.
 Stk. 2. Afgives angivelse ikke inden udgangen af den i stk. 1  

 nævnte frist, kan de statslige told- og skattemyndigheder inddrage  

 registreringen af virksomheden, indtil den manglende angivelse er de  

 statslige told- og skattemyndigheder i hænde.
 Stk. 3. Skatteministeren kan fastsætte bestemmelser vedrørende  

 angivelsen.
§ 19. Registrerede virksomheder skal indbetale afgiften for en  

 afgiftsperiode til de statslige told- og skattemyndigheder senest den 15. i  

 den måned, der følger efter afgiftsperioden.
Udgør afgiften under 50 kr., kan  

 indbetaling af beløbet undlades.
 Stk. 2. Betales afgiften ikke rettidigt, skal der betales 1,3 pct.  

 i månedlig rente for hver påbegyndt måned fra den 1. i den måned, i hvilken  

 beløbet skal betales af virksomheden, dog mindst 50 kr.
 Stk. 3. Skatteministeren fastsætter regler for afgiftens  

 indbetaling.
 § 20. De statslige told- og skattemyndigheder kan pålægge en  

 virksomhed, der ikke betaler afgift rettidigt, at afgive angivelsen for  

 kortere perioder end en måned.
 Stk. 2. De statslige told- og skattemyndigheder kan endvidere  

 pålægge en virksomhed, der ikke betaler afgift rettidigt, en kortere  

 betalingsfrist end den i § 19, stk. 1, angivne og kræve, at der stilles  

 sikkerhed for afgiftens betaling.
 § 21. Betales forfalden afgift ikke senest den 14. dag efter  

 betalingsfristens udløb, kan de statslige told- og skattemyndigheder inddrage  

 registreringen af virksomheden, indtil de forfaldne afgifter er betalt.
 Stk. 2. Er der i henhold til § 20 sket forkortelse af  

 afgiftsperioden eller betalingsfristen, kan registreringen inddrages straks  

 efter betalingsfristens udløb.
 § 22. Såfremt det konstateres, at en virksomhed har afgivet  

 urigtig angivelse af afgiftstilsvaret, således at virksomheden har betalt for  

 lidt i afgift, afkræves virksomheden det skyldige beløb til betaling senest  

 14 dage efter påkrav.
Stk. 2. Kan størrelsen af det afgiftsbeløb, som påhviler  

 virksomheden, ikke opgøres på grundlag af virksomhedens regnskaber, kan de  

 statslige told- og skattemyndigheder foretage en skønsmæssig ansættelse af  

 afgiftstilsvaret.
Afgørelsen skal indeholde oplysning om den i stk. 3 nævnte  

 klageadgang.
 Stk. 3. Virksomheden kan indbringe ansættelsen for det efter § 79  

 i merværdiafgiftsloven nedsatte nævn.
 Stk. 4. Betales afgiften efter stk. 1 og 2 ikke rettidigt, skal  

 der betales 1,3 pct. i månedlig rente for hver påbegyndt måned fra den 1. i  

 den måned, i hvilken beløbet skal betales af virksomheden, dog mindst 50 kr.
Afgift af varer, der erhverves i udlandet § 23. Der betales afgift af afgiftspligtige varer, der indføres  

 fra steder uden for EU eller indføres fra visse områder, der ikke er omfattet  

 af de pågældende EU-landes afgiftsområde, medmindre varerne tilføres en  

 registreret virksomhed.
Afgiften afregnes efter reglerne i toldlovens kapitel  

 4.
 Stk. 2. For varer, der indføres af en virksomhed registreret efter  

 § 29 i toldloven, finder reglerne i § 24 tilsvarende anvendelse.
§ 24. I andre tilfælde svares afgiften i forbindelse med  

 varemodtagelsen her i landet, medmindre varerne tilføres en registreret  

 virksomhed eller er fritaget efter § 14. Erhvervsdrivende varemodtagere skal,  

 inden varerne afsendes fra udlandet, anmelde sig hos de statslige told-og  

 skattemyndigheder.
Anmeldelsen er gældende for 5 år.
Stk. 2. De i stk. 1 nævnte erhvervsdrivende varemodtagere skal  

 efter udløbet af hver måned og senest den 15. i den følgende måned til de  

 statslige told- og skattemyndigheder angive værdien af de varer, virksomheden  

 har modtaget i måneden.
Andre varemodtagere skal angive ved modtagelsen.  

 Angivelsen skal være underskrevet af varemodtageren.
Stk. 3. Afgiften skal indbetales til de statslige told- og  

 skattemyndigheder senest samtidig med indsendelse af den i stk. 2 nævnte  

 angivelse.
Udgør afgiften under 50 kr., kan erhvervsdrivende undlade at  

 indbetale beløbet.
 Stk. 4. Betales afgiften ikke rettidigt, skal der betales 1,3 pct.  

 i månedlig rente for hver påbegyndt måned fra den 1. i den måned, i hvilken  

 beløbet skal betales af virksomheden, dog mindst 50 kr.
Stk. 5. De statslige told- og skattemyndigheder kan pålægge  

 erhvervsdrivende varemodtagere, der gentagne gange ikke betaler afgiften  

 rettidigt, at afgive angivelse ved varernes modtagelse.
De statslige told- og  

 skattemyndigheder kan endvidere pålægge virksomheden at betale afgiften ved  

 varernes modtagelse.
 Stk. 6. Bestemmelserne i § 17, stk. 1, 1. pkt., og § 22 finder  

 tilsvarende anvendelse.
 Stk. 7. Skatteministeren kan fastsætte regler for angivelse og  

 indbetaling af afgiften.
 § 25. Bestemmelserne i § 24, stk. 2, 2. pkt., finder tilsvarende  

 anvendelse på erhvervsdrivende, der medbringer varer fra andre EU-lande til  

 brug i egen bedrift.
§ 26. Hvor afgift skal betales i forbindelse med erhvervelsen i  

 udlandet, udgør afgiften for de i § 1, stk. 1, nr. 1 og 2, nævnte varer  

 27/73, for de i § 1, stk. 1, nr. 3-6, nævnte varer 13/87 og for de i § 7,  

 stk.1, nævnte varer 3/97 af en i overensstemmelse med reglerne om toldværdien  

 for værditoldpligtige varer fastsat værdi tillagt eventuel told.
For  

 beregningen af den nævnte værdi gælder de i § 31, stk. 1, 2. pkt., i  

 merværdiafgiftsloven fastsatte bestemmelser.
Kontrolbestemmelser § 27. De statslige told- og skattemyndigheder er berettiget til at  

 foretage eftersyn i de virksomheder, der omfattes af loven, og til at efterse  

 virksomhedernes varebeholdninger, forretningsbøger og øvrige  

 regnskabsmateriale samt korrespondance m.v.
 Stk. 2. Virksomhedernes indehavere og de i virksomhederne  

 beskæftigede personer skal yde de statslige told- og skattemyndigheder  

 fornøden vejledning og hjælp ved foretagelsen af de i stk. 1 omhandlede  

 eftersyn.
 Stk. 3. Det i stk. 1 nævnte materiale skal på de statslige told-  

 og skattemyndigheders begæring udleveres eller indsendes til de statslige  

 told- og skattemyndigheder.
 Stk. 4. Registrerede virksomheder skal på begæring meddele de  

 statslige told- og skattemyndigheder oplysninger om deres leverancer af varer  

 til afgiftsfrie formål.
 Stk. 5. Leverandører af råvarer og emballage til fremstilling af  

 afgiftspligtige varer skal på begæring meddele de statslige told- og  

 skattemyndigheder oplysning om deres leverancer af varer til virksomheder,  

 der fremstiller afgiftspligtige varer.
 Stk. 6. Erhvervsdrivende skal på begæring meddele de statslige  

 told- og skattemyndigheder oplysninger om deres indkøb af afgiftspligtige  

 varer til virksomheden.
 Stk. 7. De statslige told- og skattemyndigheder er berettiget til  

 at foretage eftersyn af varer under transport, når disse varer  

 erhvervsmæssigt sælges fra udlandet eller erhvervsmæssigt transporteres til  

 andre end registrerede virksomheder.
 Stk. 8. De statslige told- og skattemyndigheder er berettiget til  

 at foretage eftersyn af varebeholdninger og regnskaber m.v. hos de i stk. 5-7  

 omhandlede virksomheder.
 § 28. Offentlige myndigheder skal på begæring meddele de statslige  

 told- og skattemyndigheder enhver oplysning til brug ved registrering af og  

 kontrol med virksomheder, der omfattes af loven.
 Stk. 2. Politiet yder de statslige told- og skattemyndigheder  

 bistand efter regler, der fastsættes efter forhandling mellem  

 skatteministeren og justitsministeren.
 § 29. Skatteministeren kan fastsætte de bestemmelser om  

 kontrolforanstaltninger, der er nødvendige til lovens gennemførelse.
Andre bestemmelser § 30. Virksomheder, der er registreret efter merværdiafgiftslovens  

 § 47, stk. 2, og som her til landet ved fjernsalg sælger afgiftspligtige  

 varer, skal anmeldes til registrering hos de statslige told- og  

 skattemyndigheder.
For disse virksomheder opgøres den afgiftspligtige  

 omsætning som den afgiftspligtige værdi af varer, virksomheden i perioden har  

 solgt her til landet ved fjernsalg.
 § 31. Den, der overdrager, erhverver eller tilegner sig varer,  

 hvoraf der ikke er betalt afgift, som skulle være betalt efter denne lov,  

 skal betale afgift af varerne.
 Stk. 2. Afgiften af de nævnte varer kan afkræves til betaling  

 senest 14 dage efter påkrav.
 § 32. Der skal betales et gebyr på 65 kr. for erindringsskrivelser  

 vedrørende betaling af afgift.
 § 33. Det efter § 79 i merværdiafgiftsloven nedsatte nævn har den  

 endelige administrative afgørelse af:
 1) Spørgsmål om varers afgiftspligt.
 2) Spørgsmål om den afgiftspligtige værdi.
 3) Klager over de statslige told- og skattemyndigheders skønsmæssige  

 ansættelser efter § 22, stk. 2.
 4) Klager over den af de statslige told- og skattemyndigheder fastsatte  

 værdi, jf. § 8, stk. 1.
 Stk. 2. Reglerne i merværdiafgiftslovens § 79, stk. 5, hvorefter  

 spørgsmål af principiel karakter kan indbringes direkte for nævnet, finder  

 tilsvarende anvendelse på de i stk. 1, nr. 1 og 2, omhandlede spørgsmål.
Stk. 3. Anmodning om indbringelse for nævnet af de statslige told-  

 og skattemyndigheders afgørelser af de i stk. 1, nr. 1, 2 og 4, nævnte  

 spørgsmål skal være fremsat over for nævnet senest 3 måneder efter, at der er  

 truffet afgørelse.
Anmodning om indbringelse for nævnet af de i stk. 1, nr.  

 3, nævnte skønsmæssige ansættelser skal være fremsat over for nævnet senest 4  

 uger efter, at der er truffet afgørelse.
Nævnet kan dog se bort fra en  

 overskridelse af fristerne, hvis særlige forhold taler herfor.
 Stk. 4. Spørgsmål om godkendelse af en vares godkendelsespligt  

 eller anvendelsesområde kan ikke indbringes for nævnet.
 § 34. Skatteministeren kan fastsætte bestemmelser om adgangen til  

 at klage over afgørelser efter denne lov.
 Stk. 2. Ministeren kan bestemme, at afgørelser, der er truffet af  

 Told- og Skattestyrelsen, ikke kan indbringes for højere administrativ  

 myndighed, jf. dog § 33.
§ 35. Reglerne om eftergivelse og henstand i merværdiafgiftslovens  

 § 83 finder tilsvarende anvendelse på afgift, renter, gebyrer og  

 administrative bøder efter denne lov.
Reglerne finder ligeledes anvendelse på  

 beløb, som personer er pligtige at betale som erstatning for selskabers  

 manglende betaling af afgiften.
 § 36. Skatteministeren kan fastsætte nærmere regler om henstand  

 med betaling af afgift i forbindelse med klager over de statslige told- og  

 skattemyndigheders afgørelser.
 Stk. 2. Reglerne i merværdiafgiftslovens § 80, stk. 2-5, om  

 indbringelse af klager m.v. finder tilsvarende anvendelse på klager m.v. over  

 afgørelser efter denne lov.
 § 37. For betaling af afgift efter bestemmelserne i denne lov  

 hæfter den, der som ejer, forpagter eller lignende driver virksomheden for  

 egen regning.
§ 38. Det er forbudt virksomheder, der ikke er registreret, at  

 modtage afgiftspligtige varer, der ikke er forsynet med prismærke efter  

 reglerne i denne lov.
Virksomheden er forpligtet til, såfremt varerne er  

 leveret, uden at disse forskrifter er overholdt, omgående at give de  

 statslige told- og skattemyndigheder meddelelse herom.
Stk. 2. Det er forbudt andre end de statslige told- og  

 skattemyndigheder her i landet at fremstille eller lade fremstille eller fra  

 udlandet modtage mærker af samme slags eller lignende dem, der i nærværende  

 lov foreskrives som prismærker.
Ligeledes er det forbudt her i landet at  

 fremstille eller lade fremstille eller fra udlandet modtage de til sådanne  

 mærkers fremstilling og mangfoldiggørelse nødvendige stempler, klicheer og  

 lign.
 Stk. 3. Skatteministeren kan fastsætte de nærmere regler om  

 prismærker, herunder om betaling for prismærkerne.
 § 39. Med steder uden for EU sidestilles med hensyn til  

 bestemmelserne i denne lov Færøerne og Grønland samt Københavns Frihavn.
Straffebestemmelser § 40. Med bøde straffes den, der forsætligt eller groft uagtsomt 1) afgiver urigtige eller vildledende oplysninger eller fortier  

 oplysninger til brug for afgiftskontrollen, 2) overtræder § 3, stk. 1, § 5, 1. og 2. pkt., § 6, stk. 1 og 2, § 9, stk.  

 1, § 17, stk. 1 og 3, § 18, stk. 1, § 24, stk. 1, 2. pkt., og stk. 2, § 27,  

 stk. 2-6, § 30, 1. pkt., § 38, stk. 1 og 2, og § 42, stk. 3-7, 3) tilsidesætter vilkår, der er fastsat i medfør af § 14, 2. pkt., 4) undlader at efterkomme et i medfør af § 20, stk. 1, og § 24, stk. 5,  

 meddelt påbud, 5) fortsætter driften af en afgiftspligtig virksomhed, hvis registrering  

 de statslige told- og skattemyndigheder har inddraget efter § 18, stk. 2,  

 eller § 21, stk. 1, 6) overdrager, erhverver eller tilegner sig varer, hvoraf der ikke er  

 betalt afgift, som skulle have været betalt efter loven, eller forsøger  

 herpå.
 Stk. 2. I forskrifter, der udstedes i medfør af loven, kan der  

 fastsættes straf af bøde for den, der forsætligt eller groft uagtsomt  

 overtræder bestemmelser i forskrifterne.
 Stk. 3. Den, der begår en af de nævnte overtrædelser med forsæt  

 til at unddrage statskassen afgift, straffes med bøde, hæfte eller fængsel  

 indtil 2 år.
Stk. 4. For overtrædelser, der begås af selskaber, foreninger,  

 selvejende institutioner, fonde eller lignende, kan der pålægges den  

 juridiske person som sådan bødeansvar.
Er overtrædelsen begået af en kommune  

 eller et kommunalt fællesskab, jf. § 60 i lov om kommunernes styrelse, kan  

 der pålægges kommunen eller det kommunale fællesskab bødeansvar.
§ 41. Skønnes en overtrædelse ikke at ville medføre højere straf  

 end bøde, kan skatteministeren eller den, ministeren bemyndiger dertil,  

 tilkendegive den pågældende, at sagen kan afgøres uden retslig forfølgning,  

 såfremt den pågældende erkender sig skyldig i overtrædelsen og erklærer sig  

 rede til inden for en nærmere angivet frist, der efter begæring kan  

 forlænges, at betale en i tilkendegivelsen angivet bøde.
Stk. 2. Med  

 hensyn til den i stk. 1 nævnte tilkendegivelse finder bestemmelsen om  

 tiltalerejsning i retsplejelovens § 930, jf. § 926, tilsvarende anvendelse.
 Stk. 3. Betales bøden i rette tid, eller bliver den efter  

 vedtagelsen inddrevet eller afsonet, bortfalder videre forfølgning.
 Stk. 4. Ransagning i sager om overtrædelse af bestemmelser i denne  

 lov sker i overensstemmelse med retsplejelovens regler om ransagning i sager,  

 som efter loven kan medføre frihedsstraf.
Overgangs- og ikrafttrædelsesbestemmelser § 42. Skatteministeren fastsætter tidspunktet for lovens  

 ikrafttræden.
Skatteministeren kan herved bestemme, at bestemmelserne i § 3,  

 stk. 1, og § 9, stk. 1, skal træde i kraft forud for lovens øvrige  

 bestemmelser.
 Stk. 2. Loven finder anvendelse på varer, der fra og med lovens  

 ikrafttræden udleveres fra registrerede virksomheder, angives til  

 fortoldning, modtages eller medbringes fra udlandet.
Stk. 3. Virksomheder, der registreres fra lovens ikrafttræden,  

 skal opgøre lagerbeholdningen af afgiftspligtige varer ved lovens  

 ikrafttræden.
Virksomhederne skal indsende opgørelsen over lagerbeholdningen  

 af afgiftspligtige varer til de statslige told- og skattemyndigheder senest  

 15 dage efter lovens ikrafttræden.
De statslige told- og skattemyndigheder  

 fastsætter de nærmere regler for opgørelsen.
 Stk. 4. Virksomheder, der med henblik på videresalg ved lovens  

 ikrafttræden har en lagerbeholdning, hvis samlede indkøbspris udgør 1.000 kr.  

 eksklusive moms eller derover, skal senest 15 dage efter lovens ikrafttræden  

 til de statslige told- og skattemyndigheder fremsende en opgørelse over deres  

 samlede lagerbeholdning ved lovens ikrafttræden.
 Stk. 5. Andre virksomheder, der ved lovens ikrafttræden har en  

 lagerbeholdning, hvis samlede indkøbspris udgør 1.000 kr. eksklusive moms  

 eller derover, og som er indkøbt efter lovforslagets fremsættelse, skal  

 senest 15 dage efter lovens ikrafttræden til de statslige told- og  

 skattemyndigheder fremsende en opgørelse over deres samlede lagerbeholdning  

 ved lovens ikrafttræden.
Stk. 6. Virksomheder, der er omfattet af stk. 3-5, skal give de  

 statslige told- og skattemyndigheder adgang til at kontrollere de indsendte  

 opgørelser ved eftersyn af lagre, forretningsbøger m.v.
Virksomhedernes  

 indehavere og de i virksomhederne beskæftigede personer skal yde de statslige  

 told- og skattemyndigheder al fornøden vejledning og hjælp.
Stk. 7. Virksomheder, der er omfattet af stk. 4 og 5, skal senest  

 15 dage efter indsendelsen af lageropgørelsen indbetale afgift af  

 lagerbeholdningen af afgiftspligtige varer til de statslige told- og  

 skattemyndigheder, bortset fra varer, hvor afgiften er uændret.
Betales  

 afgiften ikke rettidigt, finder § 19, stk. 2, tilsvarende anvendelse.
 § 43. Virksomheder, der ved lovens ikrafttræden har et lager af  

 bekæmpelsesmidler, som er afgiftsberigtiget efter lov om visse miljøafgifter,  

 kan få afgiftsgodtgørelse af den nævnte lagerbeholdning, såfremt  

 lagerbeholdningen afgiftsberigtiges efter § 42.
Stk. 2. Det er en betingelse for at opnå afgiftsgodtgørelse efter  

 stk. 1, at en specificeret opgørelse over den godtgørelse, som kræves, er de  

 statslige told- og skattemyndigheder i hænde senest 15 dage efter lovens  

 ikrafttræden.
De statslige told- og skattemyndigheder kan gøre godtgørelsen  

 betinget af, at virksomheden fremlægger dokumentation for, at den afgift, der  

 kræves godtgjort, er betalt af virksomheden.
 Stk. 3. Virksomheder, der ansøger om afgiftsgodtgørelse, skal give  

 de statslige told- og skattemyndigheder adgang til at kontrollere de  

 indsendte opgørelser ved eftersyn af lagre, forretningsbøger m.v.  

 Virksomhedernes indehavere og de i virksomhederne beskæftigede personer skal  

 yde de statslige told- og skattemyndigheder al fornøden vejledning og hjælp.
 Stk. 4. Den, der forsætligt eller groft uagtsomt afgiver urigtige  

 eller vildledende oplysninger eller fortier oplysninger til brug ved  

 beregning af afgiftsgodtgørelsen, straffes med bøde, hæfte eller fængsel  

 indtil 2 år.
 Stk. 5. For overtrædelser, der begås af aktieselskaber,  

 andelsselskaber, anpartsselskaber eller lignende, kan der pålægges selskabet  

 som sådant bødeansvar.
 § 44. I lov om visse miljøafgifter, jf. lovbekendtgørelse nr. 620  

 af 30. juni 1994, foretages følgende ændringer:
 1. § 1 affattes således:
»§ 1. Der svares afgift til statskassen af  

 engangsservice.« 2. § 10, stk. 1, affattes således:
»Afgiften udgør for de i § 1 nævnte varer 1/3 af den afgiftspligtige  

 værdi.« 3. I § 10, stk. 2, 1. pkt., ændres »for de i § 1, nr.  

 1, nævnte varer 50 pct. og for de i § 1, nr. 2, nævnte varer 20 pct.«  

 til: »50 pct.« 4. I § 10, stk. 3, ændres »for de i § 1, nr. 1, nævnte  

 varer 50 pct. og for de i § 1, nr. 2, nævnte varer 20 pct.« til:  

 »50 pct.« § 45. I lov om kemiske stoffer og produkter, jf. lovbekendtgørelse  

 nr. 583 af 9. juli 1993, som ændret senest ved lov nr. 438 af 1. juni 1994,  

 foretages følgende ændringer:
 1. § 36, stk. 1, affattes således:
»Den, der har en godkendelse efter § 33, og den, der har registrering  

 af et middel, der af Giftnævnet er klassificeret som et bekæmpelsesmiddel,  

 jf. § 13 i lov nr. 118 af 3. maj 1961, betaler en afgift på 500 kr. pr.  

 kalenderår.« 2. § 36, stk. 2-6, ophæves.
 Stk. 7 og 8 bliver herefter stk. 2 og 3.
 3. § 36, stk. 7, der bliver stk. 2, affattes således:
»Stk. 2. Miljø- og energiministeren kan fastsætte nærmere  

 regler om betaling af afgiften og om afgiftspligtige virksomheders  

 oplysningspligt om salg af godkendelsespligtige bekæmpelsesmidler.
Der  

 betales et gebyr på 65 kr. for erindringsskrivelser vedrørende betaling af  

 afgiften.« 4. I § 36, stk. 8, der bliver stk. 3, udgår »hel  

 eller«.
 5. § 59, stk. 1, nr. 6, ophæves.
 Stk. 2. Afgift vedrørende 1995 opkræves efter de hidtil gældende  

 regler.
 § 46. Virksomheder, der ved lovens ikrafttræden har et lager af  

 varer, der er afgiftsberigtiget efter kapitel 7, § 36, stk. 2-6, i lov om  

 kemiske stoffer og produkter, kan, såfremt nævnte lagerbeholdning  

 afgiftsberigtiges efter bestemmelserne i § 42, få afgiftsgodtgørelse af den  

 nævnte lagerbeholdning af:
 1) Kemiske midler til bekæmpelse af insekter, mider, snegle, utøj og  

 regnorme og lignende laverestående dyr bortset fra midler til bekæmpelse af  

 skadedyr i træ.
 2) Kemiske midler til jorddesinfektion med henblik på plantebeskyttelse.
 3) Kemiske midler til bekæmpelse af plantevækst eksklusive algevækst.
 4) Kemiske midler til bekæmpelse af plantesygdomme.
 5) Kemiske midler til regulering af plantevækst bortset fra egentlige  

 plantenæringsstoffer og grundforbedringsmidler.
 6) Kemiske midler til afskrækkelse af insekter m.v. og vildtlevende  

 pattedyr og fugle.
Stk. 2. Det er en betingelse for at opnå afgiftsgodtgørelse efter  

 stk. 1, at en specificeret opgørelse over den godtgørelse, som kræves, er de  

 statslige told- og skattemyndigheder i hænde senest 15 dage efter lovens  

 ikrafttræden.
De statslige told- og skattemyndigheder kan gøre godtgørelsen  

 betinget af, at virksomheden fremlægger dokumentation for, at den afgift, der  

 kræves godtgjort, er betalt af virksomheden.
 Stk. 3. Virksomheder, der ansøger om afgiftsgodtgørelse, skal give  

 de statslige told- og skattemyndigheder adgang til at kontrollere de  

 indsendte opgørelser ved eftersyn af lagre, forretningsbøger m.v.  

 Virksomhedernes indehavere og de i virksomhederne beskæftigede personer skal  

 yde de statslige told- og skattemyndigheder al fornøden vejledning og hjælp.
 Stk. 4. Den, der forsætligt eller groft uagtsomt afgiver urigtige  

 eller vildledende oplysninger eller fortier oplysninger til brug ved  

 beregning af afgiftsgodtgørelsen, straffes med bøde, hæfte eller fængsel  

 indtil 2 år.
 Stk. 5. For overtrædelser, der begås af aktieselskaber,  

 andelsselskaber, anpartsselskaber eller lignende, kan der pålægges selskabet  

 som sådant bødeansvar.
 § 47. Loven gælder ikke for Færøerne og Grønland.
