Fremsat den 23. oktober 2001 af  

 indenrigsministeren (Karen Jespersen) Forslag til Lov om ændring af  

 udlændingeloven1) (Rådets forordning om fri bevægelighed  

 for indehavere af visum til længerevarende ophold og  

 Rådets direktiv om gensidig anerkendelse af afgørelser om  

 udsendelse af tredjelandsstatsborgere) § 1 I udlændingeloven, jf. lovbekendtgørelse nr. 711 af 1. august  

 2001, foretages følgende ændringer:
 1. § 2 b, stk. 3, affattes således:
»Stk. 3. Udlændinge, der har visum til ophold af mere  

 end 3 måneders varighed med gyldighed begrænset til et andet  

 Schengenland, har i medfør af Schengenkonventionens artikel 18 ret til  

 at indrejse og opholde sig her i landet i indtil 3 måneder fra  

 visummets oprindelige gyldighedsdato.
Varigheden af et sammenhængende  

 ophold eller den samlede varighed af flere på hinanden følgende  

 ophold her i landet må dog ikke overstige 3 måneder pr.  

 halvår regnet fra datoen for den første indrejse i  

 Schengenlandene.
I de nævnte 3 måneders ophold fradrages den tid,  

 hvori udlændingen inden for halvåret har opholdt sig i et andet  

 Schengenland.
Udenfor de i 1. pkt. nævnte tilfælde har  

 udlændinge med visum til ophold af mere end 3 måneders varighed  

 med gyldighed begrænset til et andet Schengenland alene ret til uden  

 ugrundet ophold at rejse gennem Danmark i medfør af  

 Schengenkonventionens artikel 18.« 2. I § 2 b indsættes som stk. 4:
»Stk. 4. Udlændinge, der har opholdstilladelse eller  

 tilbagerejsetilladelse udstedt af et andet Schengenland, har ret til uden  

 ugrundet ophold at rejse gennem Danmark i medfør af  

 Schengenkonventionens artikel 5, stk. 3.« 3. I § 19 indsættes efter stk. 3 som nyt  

 stykke:
»Stk. 4. En tidsbegrænset eller tidsubegrænset  

 opholdstilladelse kan inddrages, såfremt en administrativ myndighed i  

 et andet Schengenland eller i et land, der er tilknyttet De Europæiske  

 Fællesskaber, på baggrund af omstændigheder, der her i  

 landet kunne medføre udvisning efter §§ 22-25 eller § 25 a,  

 stk. 1, eller stk. 2, nr. 3, har truffet endelig afgørelse  

 om udsendelse af en udlænding, der ikke er statsborger i et  

 Schengenland eller et land, der er tilsluttet De Europæiske  

 Fællesskaber.
Er afgørelsen om udsendelse truffet på  

 baggrund af et strafbart forhold, kan opholdstilladelsen alene inddrages,  

 hvis udlændingen er dømt for en lovovertrædelse, der i det  

 pågældende land kan medføre en straf af mindst 1 års  

 fængsel.
Stk. 3, 2. pkt., finder tilsvarende anvendelse.
Der kan  

 ikke træffes afgørelse om inddragelse efter 1. pkt., hvis  

 udlændingen er familiemedlem til en statsborger i et land, der er  

 tilsluttet De Europæiske Fællesskaber, som har gjort brug af sin  

 ret til fri bevægelighed, jf. § 2, stk. 4.« Stk. 4-6 bliver herefter til stk. 5-7.
 4. Efter § 27 a indsættes som nyt kapitel:
»Kapitel 4 a Fuldbyrdelse af endelige administrative  

 afgørelser truffet af myndigheder i andre Schengenlande eller i lande,  

 der er tilsluttet De Europæiske Fællesskaber, om udsendelse af  

 udlændinge m.v.
§ 27 b.
En udlænding kan udsendes af landet, hvis en  

 administrativ myndighed i et andet Schengenland eller i et land, der er  

 tilsluttet De Europæiske Fællesskaber, på baggrund af  

 omstændigheder, der her i landet kunne medføre udvisning efter  

 kapitel 4, har truffet endelig afgørelse om udsendelse af den  

 pågældende, jf. dog stk. 2 og § 31. Er  

 afgørelsen om udsendelse truffet på baggrund af et strafbart  

 forhold, kan der alene træffes afgørelse om udsendelse efter 1.  

 pkt., hvis udlændingen er dømt for en lovovertrædelse, der  

 i det pågældende land kan medføre en straf af mindst 1  

 års fængsel.
Stk. 2. Stk. 1 finder ikke anvendelse på  

 udlændinge, der 1)	har opholdstilladelse her i landet, 2)	er statsborgere i et Schengenland eller et land, der er tilsluttet  

 De Europæiske Fællesskaber, eller 3)	er familiemedlemmer til statsborgere i et land, der er tilsluttet De  

 Europæiske Fællesskaber, som har gjort brug af deres ret til fri  

 bevægelighed, jf. § 2, stk. 4.
Stk. 3. Har en udlænding som nævnt i stk. 1  

 opholdstilladelse i et andet Schengenland eller i et land, der er tilsluttet  

 De Europæiske Fællesskaber, træffes afgørelse om  

 udsendelse efter stk. 1 i forbindelse med konsultationer i medfør  

 af Schengenkonventionens artikel 25, stk. 2, med myndighederne i det  

 land, hvor der er truffet endelig afgørelse om udsendelse af den  

 pågældende, og med myndighederne i det land, hvor den  

 pågældende har opholdstilladelse.
Inddrages den  

 pågældendes opholdstilladelse ikke, træffes der ikke  

 afgørelse om udsendelse efter stk. 1.
 Stk. 4. Ved afgørelser om udsendelse efter stk. 1  

 finder bestemmelsen i § 26, stk. 1, tilsvarende anvendelse.
§ 27 c.
Når en udlænding, som er omfattet af  

 § 27 b, stk. 1, udrejser eller udsendes af landet, underretter  

 Udlændingestyrelsen uden udlændingens samtykke det Schengenland  

 eller det land, der er tilsluttet De Europæiske Fællesskaber,  

 hvor der er truffet endelig afgørelse om udsendelse af den  

 pågældende, herom.
§ 27 d.
Udlændingestyrelsen og politiet kan uden  

 udlændingens samtykke indhente fortrolige oplysninger, herunder  

 oplysninger om rent private forhold, om en udlænding, der opholder sig  

 her i landet, fra en myndighed i et andet Schengenland eller i et land, der  

 er tilsluttet De Europæiske Fællesskaber, som har truffet endelig  

 afgørelse om udsendelse af udlændingen, hvis indhentelsen er  

 nødvendig til brug for en afgørelse efter § 27 b.
Stk. 2. Udlændingestyrelsen og politiet kan uden  

 udlændingens samtykke videregive fortrolige oplysninger, herunder  

 oplysninger om rent private forhold, om en udlænding, der er udvist af  

 landet efter kapitel 4, til myndigheder i andre Schengenlande eller lande,  

 der er tilsluttet De Europæiske Fællesskaber, hvis videregivelsen  

 er nødvendig til brug for myndighedens afgørelse om  

 udlændingens udsendelse af det pågældende land.« 5. I § 28, stk. 6, 2. pkt., ændres »§ 2  

 b, stk. 3, 1. pkt.« til: »§ 2 b, stk. 3, 4. pkt.« 6. I § 28, stk. 6, 3. pkt., ændres »§ 2  

 b, stk. 3, 2. pkt.« til: »§ 2 b, stk. 4.« 7. I § 33, stk. 1, 1. pkt., ændres »og  

 beslutning om udvisning efter §§ 25 a eller 25 b« til: », beslutning om  

 udvisning efter §§ 25 a eller 25 b og beslutning om udsendelse efter  

 § 27 b«.
 8. I § 33, stk. 2, indsættes efter 2. pkt.  

 som nyt punktum:
»Ved afgørelser om udsendelse efter § 27 b kan  

 udlændingen pålægges at udrejse straks.« § 2 § 1, nr. 1, 2, 5 og 6, træder i kraft dagen efter  

 bekendtgørelse i Lovtidende. § 1, nr. 3, 4, 7 og 8, træder  

 i kraft den 2. december 2002, medmindre indenrigsministeren træffer  

 bestemmelse om en tidligere ikrafttræden.
§ 3 Loven gælder ikke for Færøerne og Grønland, men  

 kan ved kongelig anordning helt eller delvis sættes i kraft for disse  

 landsdele med de afvigelser, som de særlige færøske eller  

 grønlandske forhold tilsiger.
Bemærkninger til lovforslaget Almindelige bemærkninger 1. Baggrunden for lovforslaget På rådsmødet (retlige og indre  

 anliggender samt civilbeskyttelse) den 28.-29. maj 2001 vedtog Rådet  

 forordning nr. 1091/2001/EF af 28. maj 2001 om fri bevægelighed for  

 indehavere af visum til længerevarende ophold (i det følgende  

 forordningen) og direktiv 2001/40/EF af 28. maj 2001 om gensidig anerkendelse  

 af afgørelser om udsendelse af tredjelandsstatsborgere (i det  

 følgende direktivet). Begge retsakter blev vedtaget med hjemmel i  

 afsnit IV i EF-traktaten.
Retsakterne er optrykt som bilag 3 og 4 til  

 lovforslaget.
 Forordningen blev offentliggjort i De Europæiske  

 Fællesskabers Tidende den 6. juni 2001. Direktivet blev offentliggjort  

 i De Europæiske Fællesskabers Tidende den 2. juni 2001.
 Som følge af det danske forbehold for retlige og  

 indre anliggender deltog Danmark ikke i Rådets vedtagelse af  

 forordningen og direktivet, der ikke er bindende for og ikke finder  

 anvendelse i Danmark.
 Det fremgår af retsakternes præambler, at der  

 er tale om retsakter til udbygning af Schengenreglerne.
 Inden 6 måneder efter at Rådet har truffet  

 afgørelse om et forslag til udbygning af Schengenreglerne efter  

 bestemmelserne i afsnit IV i EF-traktaten, træffer Danmark  

 afgørelse om, hvorvidt det vil gennemføre denne  

 afgørelse i sin nationale lovgivning, jf. artikel 5 i Protokollen om  

 Danmarks Stilling.
 Hvis Danmark beslutter sig herfor, vil denne  

 afgørelse skabe en folkeretlig forpligtelse mellem Danmark og de  

 øvrige Schengenlande.
 Fristen for Danmarks afgørelse om, hvorvidt Danmark  

 vil gennemføre forordningen og direktivet i dansk ret, er  

 således den 27. november 2001.
 Der henvises nærmere til afsnit 4.
2. Indholdet af forordning nr. 1091/2001/EF af 28. maj 2001 om fri  

 bevægelighed for indehavere af visum til længerevarende  

 ophold Efter den hidtidige bestemmelse i Schengenkonventionens  

 artikel 18 giver et nationalt begrænset visum til ophold af mere end  

 tre måneders varighed (nationalt langtidsvisum) under visse betingelser  

 indehaveren ret til at rejse gennem de øvrige Schengenlande til det  

 visumudstedende land.
Nogle Schengenlande udsteder sådanne nationale  

 langtidsvisa med henblik på efterfølgende udstedelse af  

 opholdstilladelse.
Danmark udsteder ikke sådanne visa.  

 Schengenkonventionens artikel 18 er gennemført i  

 udlændingelovens § 2 b, stk. 3, 1. pkt.
 Forordningen indebærer, at Schengenkonventionens  

 artikel 18 er ændret med henblik på at ligestille nationale  

 langtidsvisa med ensartede Schengenvisa til kortvarigt ophold, således  

 at en person med et nationalt langtidsvisum har samme ret til at indrejse og  

 opholde sig i alle Schengenlandene i de første tre måneder af  

 visummets gyldighedsperiode som personer med et ensartet Schengenvisum.
3. Indholdet af direktiv 2001/40/EF af 28. maj 2001 om gensidig  

 anerkendelse af afgørelser om udsendelse af  

 tredjelandsstatsborgere Storbritannien deltager i vedtagelsen og anvendelsen af  

 direktivet, jf. nærmere herom i afsnit 4. Når der i det  

 følgende henvises til Schengenlandene, indebærer dette derfor  

 også en henvisning til Storbritannien, selvom Storbritannien ikke er  

 tilsluttet Schengenkonventionen.
Direktivet har til formål at muliggøre  

 anerkendelse og fuldbyrdelse af en afgørelse om udsendelse, som er  

 truffet af en kompetent administrativ myndighed i et Schengenland  

 (ophavsstaten), vedrørende en tredjelandsstatsborger, der befinder sig  

 på et andet Schengenlands område (fuldbyrdelsesstaten). Herved  

 skal det sikres, at personer, der er omfattet af en afgørelse om  

 udsendelse truffet af et Schengenland, ikke skal sendes fra et Schengenland  

 til et andet med henblik på udsendelse.
I stedet kan  

 fuldbyrdelsesstaten udsende de pågældende direkte fra  

 Schengenområdet.
 Direktivets bestemmelser gælder med forbehold for  

 Schengenlandenes forpligtelser i medfør af Schengenkonventionens  

 artikel 23 og anvendelsen af Schengenkonventionens artikel 96.
Efter Schengenkonventionens artikel 23, stk. 1, skal  

 en udlænding, der ikke længere opfylder de betingelser for  

 kortvarigt ophold, der gælder på et af Schengenlandenes  

 område, i princippet straks forlade Schengenlandenes område.
Hvis  

 udlændingen ikke udrejser frivilligt, udsendes den  

 pågældende fra det Schengenland, hvor den pågældende  

 er pågrebet, til sit hjemland eller til enhver anden stat, hvor den  

 pågældende kan indrejse, jf.
Schengenkonventionens artikel 23,  

 stk. 3 og 4.
 Artikel 96 i Schengenkonventionen vedrører  

 indberetning af uønskede udlændinge til  

 Schengeninformationssystemet.
 Direktivets regler om gensidig anerkendelse af  

 afgørelser om udsendelse af tredjelandsstatsborgere er ikke  

 obligatoriske i den forstand, at en fuldbyrdelsesstat er forpligtet til at  

 gennemføre en afgørelse om udsendelse truffet af en ophavsstat.  

 Det vil således i de konkrete tilfælde være op til det  

 enkelte Schengenland at beslutte, hvorvidt der skal træffes en  

 beslutning i henhold til direktivets bestemmelser.
 Det fremgår af direktivets artikel 1, stk. 2,  

 at gennemførelsen af en ophavsstats afgørelse om udsendelse af  

 en tredjelandsstatsborger skal ske i henhold til fuldbyrdelsesstatens  

 lovgivning.
 Ved tredjelandsstatsborger forstås enhver person,  

 der ikke er statsborger i et Schengenland eller i et land, der er tilsluttet  

 De Europæiske Fællesskaber, jf. direktivets artikel 2, litra a.  

 Direktivet gælder dog ikke familiemedlemmer til EU-statsborgere, der  

 har gjort brug af deres ret til fri bevægelighed, jf. artikel 1,  

 stk. 3.
Direktivet vedrører alene administrative  

 afgørelser om udsendelser, jf. artikel 2, litra b.
Beslutninger om  

 udsendelse truffet af en domstol er således ikke omfattet af  

 direktivet.
 Efter direktivets artikel 3, stk. 1, litra a, er  

 fuldbyrdelse af et andet Schengenlands afgørelse om udsendelse  

 betinget af, at tredjelandsstatsborgeren er omfattet af en afgørelse  

 om udsendelse, der er baseret på en alvorlig og konkret trussel mod den  

 offentlige orden og nationale sikkerhed, og som er truffet, når  

 tredjelandsstatsborgeren af ophavsstaten er dømt for en  

 lovovertrædelse, som straffes med mindst et års frihedsstraf,  

 eller når der foreligger alvorlige grunde til at antage, at  

 tredjelandsstatsborgeren har begået alvorlige strafbare handlinger,  

 eller der foreligger reelle indicier for, at han påtænker at  

 begå sådanne handlinger på en medlemsstats  

 område.
Hvis den pågældende udlænding har  

 opholdstilladelse i et andet Schengenland end ophavsstaten, følger det  

 af direktivets artikel 3, stk. 1, litra a, 2. led, at  

 fuldbyrdelsesstaten i medfør af Schengenkonventionens artikel 25,  

 stk. 2, skal konsultere ophavsstaten og det Schengenland, hvor den  

 pågældende har opholdstilladelse.
I sådanne tilfælde  

 er der mulighed for at inddrage en opholdstilladelse, for så vidt der  

 er hjemmel hertil i den nationale lovgivning i det land, der har udstedt  

 opholdstilladelsen.
 Der kan endvidere ske udsendelse i medfør af  

 direktivets artikel 3, stk. 1, litra b, hvis tredjelandsstatsborgeren er  

 omfattet af en afgørelse om udsendelse på grund af manglende  

 overholdelse af de nationale bestemmelser om udlændinges indrejse eller  

 ophold.
Direktivet vedrører kun endelige administrative  

 afgørelser om udsendelse.
Ophavsstatens afgørelse om udsendelse  

 må således hverken være blevet udsat eller suspenderet, jf.  

 direktivets artikel 3, stk. 1, sidste led.
 Afgørelser om udsendelse gennemføres under  

 hensyn til beskyttelsen af menneskerettighederne og de grundlæggende  

 frihedsrettigheder, jf. direktivets artikel 3, stk. 2.
 Det følger endvidere af direktivets præambel,  

 at afgørelser om udsendelse af tredjelandsstatsborgere skal  

 træffes i overensstemmelse med de grundlæggende rettigheder, som  

 er garanteret ved Den Europæiske Menneskerettighedskonvention, navnlig  

 artikel 3 og 8, og flygtningekonventionen, og som følger af de  

 forfatningsmæssige principper, som medlemsstaterne har til  

 fælles.
 Direktivet berører endvidere ikke bestemmelserne i  

 konventionen om fastsættelse af, hvilken stat der er ansvarlig for  

 behandlingen af en asylansøgning, der indgives i en af De  

 Europæiske Fællesskabers medlemsstater (Dublin-konventionen), og  

 i tilbagetagelsesaftalerne mellem medlemsstaterne, jf. direktivets artikel 3,  

 stk. 3.
 En afgørelse om fuldbyrdelse af en afgørelse  

 om udsendelse skal kunne påklages af tredjelandsstatsborgeren i henhold  

 til fuldbyrdelsesstatens lovgivning, jf. direktivets artikel 4.
 Det er i direktivets artikel 5 fastslået, at  

 beskyttelsen af personoplysninger og datasikkerheden skal sikres i  

 overensstemmelse med Europa-Parlamentets og Rådets direktiv 95/46/EF af  

 24. oktober 1995 om beskyttelse af fysiske personer i forbindelse med  

 behandling af personoplysninger og om fri udveksling af sådanne  

 oplysninger.
Ophavsstatens og fyldbyrdelsesstatens myndigheder skal  

 ifølge direktivets artikel 6, 1. led, benytte alle  

 hensigtsmæssige midler til at samarbejde og udveksle oplysninger om  

 gennemførelsen af direktivet.
Ophavsstaten skal endvidere  

 ifølge direktivets artikel 6, 2. led, sørge for, at  

 fuldbyrdelsesstaten hurtigst muligt får alle nødvendige  

 dokumenter i hænde til attestation af, at afgørelsen om  

 udsendelse fortsat er eksigibel.
 Inden fuldbyrdelsesstaten fuldbyrder  

 udsendelsesafgørelsen, skal det endvidere undersøges, om  

 nationale bestemmelser eller internationale forpligtelser er til hinder for,  

 at udsendelse kan ske, jf. direktivets artikel 6, 3. led.
 Når udsendelse er fuldbyrdet af fuldbyrdelsesstaten,  

 underretter fuldbyrdelsesstaten ophavsstaten herom, jf. direktivets artikel  

 6, 4. led.
Det følger endvidere af direktivets artikel 7, 1.  

 led, at Schengenlandene indbyrdes udligner de finansielle ubalancer, som  

 måtte opstå som følge af anvendelsen af direktivet, hvis  

 udsendelsen af udlændingen ikke kan ske for udlændingens regning.  

 Rådet vedtager senest den 2. december 2002 de relevante kriterier og  

 nærmere bestemmelser vedrørende denne udligning, jf. direktivets  

 artikel 7, 2. led.
Disse kriterier og nærmere bestemmelser gælder  

 tilsvarende for anvendelsen af artikel 24 i Schengenkonventionen, hvorefter  

 Schengenlandene, med forbehold af de nærmere kriterier og praktiske  

 vilkår, der fastsættes af Eksekutivkomitéen (nu  

 Rådet), indbyrdes udligner uligevægten i de udgifter, som  

 udsendelsespligten efter Schengenkonventionens artikel 23 måtte  

 medføre, når udsendelse ikke kan ske for den  

 pågældende udlændings regning.
 Det følger endelig af direktivets artikel 8, 1.  

 led, at de enkelte lande sætter de nødvendige love og  

 administrative bestemmelser i kraft for at efterkomme direktivet senest den  

 2. december 2002, og at landene straks underretter Kommissionen herom.
4. Danmarks stilling i forbindelse med gennemførelsen af  

 forordningen og direktivet Da forordningen og direktivet er vedtaget med hjemmel i  

 traktaten om oprettelse af Det Europæiske Fællesskab, afsnit IV,  

 artikel 62, nr. 2, litra b, nr. ii, og artikel 63, nr. 3, er retsakterne  

 omfattet af det danske forbehold for retlige og indre anliggender.
 Efter artikel 1 i Protokollen om Danmarks Stilling, der er  

 knyttet til traktaten om Den Europæiske Union og til traktaten om  

 oprettelse af Det Europæiske Fællesskab, deltager Danmark ikke i  

 Rådets vedtagelse af foranstaltninger, der foreslås i henhold til  

 afsnit IV i traktaten om oprettelse af Det Europæiske Fællesskab,  

 jf. dog protokollens artikel 4 om visse foranstaltninger vedrørende  

 visum.
 Danmark deltog som nævnt i afsnit 1 ikke i  

 Rådets vedtagelse af forordningen og direktivet, der ikke er bindende  

 for og ikke finder anvendelse i Danmark, jf. protokollens artikel 2.
 Det fremgår af retsakternes præambler, at der  

 er tale om retsakter til udbygning af Schengenreglerne.
 Inden 6 måneder efter at Rådet har truffet  

 afgørelse om et forslag til udbygning af Schengenreglerne efter  

 bestemmelserne i afsnit IV i traktaten om oprettelse af Det Europæiske  

 Fællesskab, træffer Danmark efter artikel 5 i Protokollen om  

 Danmarks Stilling afgørelse om, hvorvidt det vil gennemføre  

 denne afgørelse i sin nationale lovgivning.
 Hvis Danmark beslutter sig herfor, vil denne  

 afgørelse skabe en folkeretlig forpligtelse mellem Danmark og de  

 øvrige medlemsstater, der er nævnt i artikel 1 i Protokollen om  

 Integration af Schengenreglerne i Den Europæiske Union, samt Irland  

 eller Det Forenede Kongerige, hvis disse medlemsstater deltager i de  

 pågældende samarbejdsområder.
 Hvis Danmark beslutter ikke at gennemføre  

 rådsafgørelser som nævnt ovenfor, overvejer  

 Schengenlandene, hvilke passende foranstaltninger der skal træffes, jf.  

 protokollens artikel 5, stk. 2.
 Danmarks deltagelse i Schengensamarbejdet taler for, at  

 Danmark gennemfører forordningen og direktivet i sin lovgivning.
 Efter lovforslagets vedtagelse vil regeringen meddele  

 Rådet, at Danmark har truffet afgørelse om at gennemføre  

 forordningen og direktivet i sin nationale lovgivning.
Forordningen gennemføres i dansk ret med  

 ikrafttræden dagen efter bekendtgørelsen i Lovtidende.
Det  

 bemærkes i den forbindelse, at forordningen trådte i kraft i de  

 medlemsstater i Fællesskabet, som forordningen er rettet til, dagen  

 efter offentliggørelsen i De Europæiske Fællesskabers  

 Tidende, jf. forordningens artikel 3. Forordningen blev offentliggjort i De  

 Europæiske Fællesskabers Tidende den 6. juni 2001.
 Hverken Det Forenede Kongerige (Storbritannien) eller  

 Irland deltager i forordningen, jf. herved artikel 1 i Protokollen om Det  

 Forenede Kongeriges og Irlands Stilling, som er knyttet til traktaten om Den  

 Europæiske Union og til traktaten om oprettelse af Det Europæiske  

 Fællesskab.
 For så vidt angår Norge og Island  

 fremgår det af forordningens præambel, at forordningen  

 udgør en udbygning af Schengenreglerne, som omhandlet i Rådets  

 afgørelse af 17. maj 1999 om indgåelse af en aftale med Island  

 og Norge om disse to staters associering i gennemførelsen, anvendelsen  

 og udviklingen af Schengenreglerne (Schengenassocieringsaftalen)  

 (1999/439/EF).
 Direktivet gennemføres i dansk ret med  

 ikrafttræden senest den 2. december 2002. En ikrafttræden senest  

 på dette tidspunkt er fastlagt under hensyn til, at det af direktivets  

 artikel 8 fremgår, at medlemsstaterne sætter de nødvendige  

 love og administrative bestemmelser i kraft for at efterkomme direktivet  

 senest den 2. december 2002. På denne baggrund lægges der op til,  

 at direktivets ikrafttræden for Danmark udskydes til det senest mulige  

 tidspunkt, dog med en mulighed for, at indenrigsministeren kan beslutte en  

 tidligere ikrafttræden, hvis der måtte vise sig et behov  

 herfor.
 Der henvises herved til lovforslagets § 2 og  

 bemærkningerne hertil.
Storbritannien har i overensstemmelse med artikel 3 i  

 Protokollen om Det Forenede Kongeriges og Irlands Stilling ved skrivelse af  

 18. oktober 2000 meddelt, at det ønsker at deltage i vedtagelsen og  

 anvendelsen af direktivet, jf. direktivets præambel.
Dette  

 indebærer, at direktivet fuldt ud er gældende i relation til  

 Storbritannien.
Irland har efter det oplyste endnu ikke meddelt, om det  

 ønsker at deltage i anvendelsen af direktivet.
Hvis Irland beslutter  

 at deltage i anvendelsen af direktivet, gælder det i lovforslagets  

 bemærkninger anførte vedrørende Storbritannien  

 tilsvarende i forhold til Irland.
Så længe Irland ikke beslutter  

 at deltage i anvendelsen af direktivet, gælder lovforslagets  

 bestemmelser til gennemførelse af direktivet ikke i forhold til  

 Irland.
For så vidt angår Norge og Island  

 fremgår det af direktivets præambel, at direktivet udgør  

 en udbygning af Schengenreglerne, som omhandlet i  

 Schengenassocieringsaftalen.
Ifølge de procedurer, der er fastsat i  

 associeringsaftalen, gælder de rettigheder og forpligtelser, der  

 følger af direktivet, også for Norge og Island og for  

 forbindelserne mellem Norge og Island og de medlemsstater i  

 Fællesskabet, som direktivet er rettet til.
 Det bemærkes i øvrigt, at flere lande endnu  

 ikke har besluttet, hvordan direktivet skal gennemføres.  

 Indenrigsministeriet vil følge de andre landes gennemførelse af  

 direktivet og i den forbindelse vurdere, om det vil være  

 hensigtsmæssigt at foretage korrektioner i forhold til de med dette  

 lovforslag foreslåede bestemmelser til gennemførelse af  

 direktivet.
5. Forordningens gennemførelse i dansk ret Som anført i afsnit 2 indebærer forordningen,  

 at Schengenkonventionens artikel 18 er ændret med henblik på at  

 ligestille nationale langtidsvisa med ensartede Schengenvisa til kortvarigt  

 ophold, således at en person med et nationalt langtidsvisum har samme  

 ret til at indrejse og opholde sig i alle Schengenlandene i de første  

 tre måneder af visummets gyldighedsperiode som personer med et ensartet  

 Schengenvisum.
 Som følge heraf foreslås det, at  

 udlændingelovens § 2 b, stk. 3, 1. pkt., ændres,  

 således at udlændinge med nationalt langtidsvisum udstedt af et  

 andet Schengenland får ret til at indrejse og tage ophold her i landet  

 i indtil tre måneder regnet fra visummets oprindelige gyldighedsdato,  

 jf. lovforslagets § 1, nr. 1.
6. Direktivets gennemførelse i dansk ret Direktivet forudsætter et system, hvorefter en  

 afgørelse om, at en udlænding, der er udvist, skal udsendes af  

 landet, træffes administrativt.
Direktivets system adskiller sig herved fra den danske  

 udlændingelovgivning, hvorefter beslutningen om at udsende en  

 udlænding er indeholdt i den dom eller administrative afgørelse  

 om udvisning, på baggrund af hvilken udsendelsen foretages.
Der skal  

 således efter udlændingeloven ikke træffes en  

 særskilt administrativ afgørelse om fuldbyrdelse af  

 afgørelser om udvisning.
 Reglerne om administrativ udvisning og udvisning ved dom  

 findes i udlændingelovens kapitel 4.
Reglerne om udvisning ved dom findes i  

 udlændingelovens §§ 22-24. Hovedprincippet i disse regler er, at  

 jo længere tid en udlænding har opholdt sig her i landet, des  

 længere straf skal den pågældende være idømt,  

 for at der kan ske udvisning.
For en række alvorligere  

 kriminalitetsformer, f.eks. narkotikakriminalitet, kan der dog ske udvisning  

 uanset varigheden af udlændingens ophold her i landet.
Endvidere er  

 udlændinge med opholdstilladelse som flygtninge som udgangspunkt  

 uanset varigheden af de pågældendes ophold her i landet  

 omfattet af de regler, der gælder for andre udlændinge med mere  

 end syv års lovligt ophold her i landet.
Reglerne om administrativ udvisning findes i  

 udlændingelovens §§ 25-25 b.
Udlændingelovens § 25  

 vedrører udvisning af udlændinge, når dette findes  

 påkrævet af hensyn til statens sikkerhed.
Udlændingelovens  

 § 25 a vedrører administrativ udvisning af udlændinge, som  

 ikke har haft lovligt ophold her i landet i længere tid end de sidste 6  

 måneder, som følge af begået kriminalitet eller af visse  

 ordensmæssige hensyn.
Udlændingelovens § 25 b  

 vedrører udvisning af udlændinge med ulovligt ophold.  

 Afgørelse efter udlændingelovens §§ 25-25 b træffes  

 af Udlændingestyrelsen med klageadgang til Indenrigsministeriet, jf.  

 udlændingelovens § 46, stk. 1 og 2.
 For alle afgørelser om udvisning gælder, at  

 de i udlændingelovens § 26 nævnte hensyn skal inddrages med  

 henblik på stillingtagen til, om udvisningen i det enkelte  

 tilfælde må antages at virke særlig belastende bl.a.  

 på grund af udlændingens tilhørsforhold til det danske  

 samfund og udlændingens personlige forhold i øvrigt.
Efter udlændingelovens § 30 skal en  

 udlænding, der efter reglerne i udlændingelovens kapitlerne 1 og  

 3-5 a ikke har ret til at opholde sig her i landet   herunder fordi den  

 pågældende er udvist efter en af de ovennævnte bestemmelser  

   udrejse af landet.
Hvis udlændingen ikke udrejser frivilligt, drager  

 politiet omsorg for udrejsen.
Da direktivet som anført under afsnit 3 alene  

 vedrører administrative afgørelser om udsendelse, vil  

 udlændinge, der udvises af Danmark ved dom, ikke være omfattet af  

 direktivet.
Et andet Schengenland vil således ikke i medfør af  

 direktivet kunne fuldbyrde den udsendelsesbeslutning, som er indeholdt i  

 udvisningsdommen.
For så vidt angår de udlændinge, der  

 udvises af Danmark ved administrativ beslutning, vil fuldbyrdelse af den  

 udsendelsesafgørelse, som er indeholdt i udvisningsbeslutningen, kunne  

 ske i et andet Schengenland, forudsat at udvisningsbeslutningen   og dermed  

 udsendelsesafgørelsen   er truffet på baggrund af sådanne  

 omstændigheder, som er nævnt i direktivets artikel 3,  

 stk. 1, litra a og b, jf. herved afsnit 3.
Udlændingeloven giver ikke mulighed for, at danske  

 myndigheder kan fuldbyrde administrative afgørelser om udsendelse, som  

 er truffet i et andet Schengenland.
Politiets adgang i udlændingelovens  

 § 30 til at drage omsorg for udlændinges udrejse omfatter  

 således alene udlændinge, der efter reglerne i  

 udlændingelovens kapitlerne 1 og 3-5 a ikke har ret til at opholde sig  

 her i landet.
Det bemærkes i den forbindelse, at det forhold, at der i  

 et andet Schengenland er truffet en administrativ udsendelsesafgørelse  

 vedrørende en udlænding, ikke i sig selv indebærer, at den  

 pågældende udlænding ikke har ret til at opholde sig her i  

 landet efter de gældende regler.
 Det foreslås derfor, at udlændingeloven  

 ændres, således at der i overensstemmelse med reglerne i  

 direktivet kan træffes afgørelse om udsendelse af en  

 udlænding, hvis en administrativ myndighed i et andet Schengenland har  

 truffet endelig afgørelse om udsendelse af den  

 pågældende.
 Det bemærkes, at direktivets regler som  

 anført i afsnit 3 ikke er obligatoriske i den forstand, at en  

 fyldbyrdelsesstat er forpligtet til at gennemføre en afgørelse  

 om udsendelse truffet af en ophavsstat.
Danmark vil derfor ikke være forpligtet til at  

 gennemføre en afgørelse om udsendelse truffet af et andet  

 Schengenland.
Det foreslås på den baggrund, at der alene vil  

 kunne træffes afgørelse om udsendelse af en udlænding,  

 hvis den afgørelse om udsendelse af den pågældende, der er  

 truffet i et andet Schengenland, er truffet på baggrund af  

 omstændigheder, som her i landet kunne have medført udvisning  

 efter udlændingelovens regler.
 Der henvises nærmere til bemærkningerne til  

 lovforslagets § 1, nr. 4.
 Efter udlændingelovens § 19, stk. 3, kan  

 en tidsbegrænset eller tidsubegrænset opholdstilladelse altid  

 inddrages, såfremt en udlænding, der ikke er statsborger i et  

 Schengenland eller et land, der er tilsluttet De Europæiske  

 Fællesskaber, er indberettet til Schengeninformationssystemet som  

 uønsket i medfør af Schengenkonventionen på baggrund af  

 omstændigheder, der her i landet kunne medføre udvisning efter  

 udlændingelovens kapitel 4.
De gældende regler i udlændingeloven  

 indeholder derimod ikke hjemmel til at inddrage en opholdstilladelse,  

 når en administrativ myndighed i et andet Schengenland har truffet  

 afgørelse om udsendelse af en udlænding på baggrund af  

 omstændigheder, der her i landet kunne medføre udvisning, men  

 hvor udlændingen ikke er indberettet til Schengeninformationssystemet  

 som uønsket i medfør af Schengenkonventionen.
Det  

 foreslås derfor, at udlændingeloven ændres således,  

 at der skabes fornøden hjemmel hertil.
 Der henvises nærmere til bemærkningerne til  

 lovforslagets § 1, nr. 3.
 Det foreslås endvidere, at Udlændingestyrelsen  

 og politiet får adgang til uden udlændingens samtykke at indhente  

 fortrolige oplysninger, herunder oplysninger om rent private forhold, om en  

 udlænding, der opholder sig her i landet, fra en myndighed i et andet  

 Schengenland, der har truffet endelig afgørelse om udsendelse af den  

 pågældende, hvis indhentelsen er nødvendig til brug for de  

 danske myndigheders afgørelse om udsendelse af den  

 pågældende som følge af det andet Schengenlands  

 udsendelsesafgørelse.
 Det foreslås ligeledes, at Udlændingestyrelsen  

 og politiet får adgang til uden udlændingens samtykke at  

 videregive fortrolige oplysninger, herunder oplysninger om rent private  

 forhold, om en udlænding, der er udvist af landet efter bestemmelserne  

 i udlændingelovens kapitel 4, til myndigheder i andre Schengenlande,  

 hvis videregivelsen er nødvendig til brug for myndighedens  

 afgørelse om udlændingens udsendelse af det  

 pågældende land.
 Der henvises nærmere til bemærkningerne til  

 lovforslagets § 1, nr. 4.
 Som anført i afsnit 3 er det i direktivets artikel  

 5 fastslået, at beskyttelsen af personoplysninger skal sikres i  

 overensstemmelse med Europa-Parlamentets og Rådets direktiv 95/46/EF af  

 24. oktober 1995 om beskyttelse af fysiske personer i forbindelse med  

 behandling af personoplysninger og om fri udveksling af sådanne  

 oplysninger.
 Direktiv 95/46/EF af 24. oktober 1995 er i Danmark  

 gennemført ved lov nr. 429 af 31. maj 2000 om lov om behandling af  

 personoplysninger, der trådte i kraft den 1. juli 2000  

 (persondataloven). Beskyttelse af personoplysninger, som udveksles i  

 forbindelse med anvendelsen af direktivet om gensidig anerkendelse af  

 afgørelser om udsendelse af tredjelandsstatsborgere, vil derfor i  

 Danmark ske i overensstemmelse med reglerne i persondataloven.
Som anført i afsnit 3 følger det endvidere  

 af direktivets artikel 7, at Schengenlandene indbyrdes udligner de  

 finansielle ubalancer, som måtte opstå som følge af  

 anvendelsen af direktivet, hvis udsendelsen af udlændingen ikke kan ske  

 for udlændingens regning.
Efter artikel 7, 2. led, 1. pkt., vedtager  

 Rådet senest den 2. december 2002 de nærmere kriterier og  

 bestemmelser.
Rådet har endnu ikke vedtaget de nævnte kriterier  

 og bestemmelser.
Efter udlændingelovens § 58 f kan  

 indenrigsministeren fastsætte nærmere regler om politiets  

 betaling for udgifter, som andre Schengenlande har afholdt i forbindelse med  

 udsendelse af udlændinge.
Efter forarbejderne til bestemmelsen  

 (lovforslag nr.
L 222 af 10. april 1997, som blev vedtaget som lov nr. 410 af  

 10. juni 1997 om ændring af udlændingeloven (Schengenkonventionen  

 m.v.)) bemyndiger bestemmelsen indenrigsministeren til at fastsætte  

 nærmere regler om, at politiet kan afholde udgifter til opfyldelse af  

 Danmarks forpligtelser efter Schengenkonventionens artikel 24, såfremt  

 en udligningsordning måtte blive vedtaget af Eksekutivkomitéen  

 (nu Rådet).
 Bestemmelsen forudsættes anvendt til at  

 fastsætte nærmere regler i overensstemmelse med de regler, som  

 Rådet skal vedtage efter direktivets artikel 7, 2. led.
7. Økonomiske og administrative konsekvenser af lovforslaget Gennemførelsen af Rådets forordning  

 2001/1091/EF af 28. maj 2001 om fri bevægelighed for indehavere af  

 visum til længerevarende ophold skønnes ikke at indebære  

 økonomiske eller administrative konsekvenser.
Gennemførelsen af Rådets direktiv 2001/40/EF  

 af 28. maj 2001 om gensidig anerkendelse af afgørelser om udsendelse  

 af tredjelandsstatsborgere skønnes at ville indebære visse  

 begrænsede økonomiske og administrative konsekvenser for  

 Udlændingestyrelsen og politiet.
Det er imidlertid på  

 nuværende tidspunkt ikke muligt nærmere at vurdere omfanget af de  

 økonomiske og administrative konsekvenser.
Det kan således ikke  

 på nuværende tidspunkt forudses, i hvor mange tilfælde der  

 vil kunne blive tale om, at danske myndigheder skal fuldbyrde en  

 udsendelsesafgørelse, der er truffet i et andet Schengenland.
Det  

 skyldes bl.a., at flere lande endnu ikke har besluttet, hvordan direktivet  

 skal gennemføres.
Det bemærkes i den forbindelse, at det følger  

 af direktivets artikel 7, at Schengenlandene indbyrdes udligner de  

 finansielle ubalancer, som måtte opstå som følge af  

 anvendelsen af direktivet, hvis udsendelsen af udlændingen ikke kan ske  

 for udlændingens regning.
Efter artikel 7, 2. led, 1. pkt., vedtager  

 Rådet senest den 2. december 2002 de nærmere kriterier og  

 bestemmelser.
Rådet har endnu ikke vedtaget de nævnte kriterier  

 og bestemmelser, og der foreligger ikke på nuværende tidspunkt  

 oplysninger om, hvordan udformningen heraf vil blive.
Som anført i afsnit 3 er direktivets regler om  

 gensidig anerkendelse af afgørelser om udsendelse af  

 tredjelandsstatsborgere ikke obligatoriske i den forstand, at de enkelte  

 lande er forpligtede til at gennemføre en afgørelse om  

 udsendelse truffet af et andet land.
Det vil således i de konkrete  

 tilfælde være op til det enkelte Schengenland at beslutte,  

 hvorvidt der skal træffes en beslutning i henhold til direktivets  

 bestemmelser.
 Det forudsættes i den forbindelse, at  

 Udlændingestyrelsen kan undlade at træffe afgørelse efter  

 den foreslåede bestemmelse i § 27 b, jf. lovforslagets § 1,  

 nr. 4, hvis Danmarks udgifter til udsendelse af udlændinge som  

 følge af, at myndighederne i andre Schengenlande har truffet endelig  

 afgørelse om udsendelse af de pågældende, ikke udlignes i  

 forhold til de pågældende Schengenlande.
Det bemærkes i øvrigt, at flere lande endnu  

 ikke har besluttet, hvordan direktivet skal gennemføres.
Det kan  

 således ikke udelukkes, at det kan vise sig nødvendigt senere at  

 foretage visse korrektioner i forhold til de med dette lovforslag  

 foreslåede bestemmelser til gennemførelse af direktivet.
 Lovforslaget forventes ikke at have  

 kommunaløkonomiske konsekvenser.
8. Erhvervsadministrative, erhvervsøkonomiske og  

 miljømæssige konsekvenser af lovforslaget og lovforslagets  

 administrative konsekvenser for borgerne Lovforslaget forventes ikke at medføre  

 erhvervsadministrative, erhvervsøkonomiske eller  

 miljømæssige konsekvenser eller administrative konsekvenser for  

 borgerne.
9. Hørte myndigheder Lovforslaget er samtidig med fremsættelsen sendt til  

 høring hos følgende myndigheder og organisationer:
 Advokatrådet, Amnesty International,  

 Amtsrådsforeningen, Dansk Arbejdsgiverforening, Dansk  

 Flygtningehjælp, Dansk Røde Kors, De Etniske Minoriteters  

 Landsorganisation, Den Danske Dommerforening, Det Danske Center for  

 Menneskerettigheder, Dokumentations- og Rådgivningscenteret om  

 Racediskrimination, Dommerfuldmægtigforeningen, Flygtningenævnet,  

 Foreningen af Politimestre i Danmark, Foreningen af Statsamtmænd,  

 Frederiksberg Kommune, Kommunernes Landsforening, Københavns Kommune,  

 Landsorganisationen i Danmark, Mellemfolkeligt Samvirke, Nævnet for  

 Etnisk Ligestilling, Politidirektøren i København,  

 Politiforbundet i Danmark, Politifuldmægtigforeningen,  

 præsidenterne for Østre og Vestre landsret, retterne i  

 København, Århus, Odense, Aalborg og Roskilde, Rigsadvokaten,  

 Rigspolitichefen, Rådet for Etniske Minoriteter,  

 Statsamtsjuristforeningen samt UNHCR.
 Det bemærkes, at fristen for Danmarks  

 afgørelse om, hvorvidt Danmark vil gennemføre forordningen og  

 direktivet i dansk ret, er den 27. november 2001. Der henvises nærmere  

 herom til afsnit 1 og 4. Det er på den baggrund nødvendigt at  

 fremsætte lovforslaget samtidig med, at lovforslaget udsendes i  

 høring.
 Det bemærkes i øvrigt, at forslagene til  

 Rådets forordning 2001/1091/EF af 28. maj 2001 om fri  

 bevægelighed for indehavere af visum til længerevarende ophold og  

 til Rådets direktiv 2001/40/EF af 28. maj 2001 om gensidig anerkendelse  

 af afgørelser om udsendelse af tredjelandsstatsborgere tidligere har  

 været drøftet i Specialudvalget vedrørende Asyl- og  

 Indvandringssamarbejdet (SPAIS), der er sammensat af repræsentanter fra  

 Advokatrådet, Dansk Røde Kors, Dansk Flygtningehjælp,  

 Amnesty International, Det Danske Center for Menneskerettigheder, Rådet  

 for Etniske Minoriteter, Udenrigsministeriet, Justitsministeriet,  

 Finansministeriet, Erhvervsministeriet, By- og Boligministeriet,  

 Arbejdsministeriet, Socialministeriet, Statsministeriet, Rigspolitichefen,  

 Udlændingestyrelsen og Indenrigsministeriet (formand).
10. Vurdering af konsekvenser af lovforslaget Positive konsekvenser/mindreudgifter (hvis ja, angiv  

 omfang) Negative konsekvenser/merudgifter (hvis ja, angiv  

 omfang) Økonomiske konsekvenser for stat, kommuner og  

 amtskommuner Gennemførelsen af Rådets forordning 2001/1091/EF  

 af 28. maj 2001 om fri bevægelighed for indehavere af visum til  

 længerevarende ophold skønnes ikke at indebære  

 økonomiske konsekvenser.
Gennemførelsen af Rådets direktiv 2001/40/EF af 28. maj 2001  

 om gensidig anerkendelse af afgørelser om udsendelse af  

 tredjelandsstatsborgere skønnes at ville indebære visse  

 begrænsede økonomiske konsekvenser for Udlændingestyrelsen  

 og politiet.
Det er imidlertid på nuværende tidspunkt ikke muligt  

 nærmere at vurdere omfanget af de økonomiske konsekvenser.
Det  

 bemærkes i den forbindelse, at det følger af direktivets artikel  

 7, at Schengenlandene indbyrdes udligner de finansielle ubalancer, som  

 måtte opstå som følge af anvendelsen af direktivet, hvis  

 udsendelsen af udlændingen ikke kan ske for udlændingens regning.
 Der henvises til det anførte under positive  

 konsekvenser.
Administrative konsekvenser for stat, kommuner og  

 amtskommuner Gennemførelsen af Rådets forordning 2001/1091/EF  

 af 28. maj 2001 om fri bevægelighed for indehavere af visum til  

 længerevarende ophold skønnes ikke at indebære  

 administrative konsekvenser.
Gennemførelsen af Rådets direktiv 2001/40/EF af 28. maj 2001  

 om gensidig anerkendelse af afgørelser om udsendelse af  

 tredjelandsstatsborgere skønnes at ville indebære visse  

 begrænsede administrative konsekvenser for Udlændingestyrelsen og  

 politiet.
Det er imidlertid på nuværende tidspunkt ikke muligt  

 nærmere at vurdere omfanget af de administrative  

 konsekvenser.
 Der henvises til det anførte under positive  

 konsekvenser.
Økonomiske konsekvenser for erhvervslivet Nej Nej Administrative konsekvenser for erhvervslivet Nej Nej Miljømæssige konsekvenser Nej Nej Administrative konsekvenser for borgerne Nej Nej Bemærkninger til lovforslagets  

 enkelte bestemmelser Til § 1 Til nr. 1 og 2 Ved Rådets forordning nr. 1091/2001/EF af 28. maj  

 2001 om fri bevægelighed for indehavere af visum til  

 længerevarende ophold er Schengenkonventionen ændret,  

 således at en person med et sådant visum har samme ret til at  

 indrejse og opholde sig i alle Schengenlandene i de første tre  

 måneder af visummets gyldighedsperiode som personer med et ensartet  

 Schengenvisum.
Der henvises herved til lovforslagets almindelige  

 bemærkninger, afsnit 2.
Det foreslås på den baggrund i § 2 b,  

 stk. 3, 1. pkt., at indehavere af et visum til ophold af mere end  

 tre måneders varighed med gyldighed begrænset til et andet  

 Schengenland (nationalt langtidsvisum) får ret til at indrejse og tage  

 ophold her i landet i indtil tre måneder regnet fra visummets  

 oprindelige gyldighedsdato.
Herved ligestilles nationale langtidsvisa med  

 ensartede Schengenvisa til kortvarigt ophold i de første tre  

 måneder af visummets gyldighedsperiode, jf. udlændingelovens  

 § 2 b, stk. 2.
Ved visummets oprindelige gyldighedsdato forstås den  

 dato, hvorfra visummet ifølge visumstickeren er gyldigt.
Den  

 oprindelige gyldighedsdato er således ikke nødvendigvis  

 sammenfaldende med indrejsedatoen i Schengenlandene.
Varigheden af et sammenhængende ophold eller den  

 samlede varighed af flere på hinanden følgende ophold her i  

 landet må dog ikke overstige 3 måneder pr. halvår regnet  

 fra datoen for den første indrejse i Schengenlandene, jf. den  

 foreslåede bestemmelse i § 2 b, stk. 3, 2. pkt.
I de  

 nævnte 3 måneders ophold fradrages den tid, hvori  

 udlændingen inden for halvåret har opholdt sig i et andet  

 Schengenland, jf. den foreslåede bestemmelse i § 2 b,  

 stk. 3, 3. pkt.
 Beregningen af den periode, hvori udlændingen har  

 ret til at indrejse og opholde sig her i landet, foretages således  

 på samme måde som ved udstedelse af visum med gyldighed for alle  

 Schengenlande, jf. udlændingelovens § 2 b, stk. 2.
Ved beregning af den periode, hvori et nationalt  

 langtidsvisum giver ret til at indrejse og tage ophold her i landet, er det  

 således afgørende, om udlændingen inden for det sidste  

 halvår op til visummets oprindelige gyldighedsdato er indrejst og har  

 opholdt sig i Danmark eller et andet Schengenland.
Hvis dette er  

 tilfældet, er datoen for udlændingens første indrejse i et  

 Schengenland bestemmende for, fra hvilket tidspunkt halvårsperioden  

 påbegyndes.
Der regnes således i faste halvårsperioder, der  

 påbegyndes ved den første indrejse i et af Schengenlandene.
Efter Schengenkonventionens artikel 15 kan et  

 Schengenvisum i princippet kun udstedes, når indrejsebetingelserne i  

 konventionens artikel 5, stk. 1, litra a), c), d) og e) er opfyldt.  

 Efter ændringen af Schengenkonventionens artikel 18 skal indehavere af  

 et nationalt langtidsvisum opfylde de samme indrejsebetingelser, for at det  

 nationale langtidsvisum kan have samme gyldighed som et Schengenvisum.
En  

 udlænding med et nationalt langtidsvisum skal således for at have  

 ret til at indrejse og opholde sig i Danmark i op til tre måneder fra  

 visummets oprindelige gyldighedsdato være i besiddelse af gyldigt  

 rejsedokument (litra a) og kunne forelægge dokumentation for opholdets  

 formål og nærmere omstændigheder samt have de  

 nødvendige midler til sit underhold (litra c). Den  

 pågældende må endvidere ikke være indberettet som  

 uønsket til Schengeninformationssystemet (litra d) eller udgøre  

 en trussel for Schengenlandenes offentlige orden, nationale sikkerhed eller  

 internationale forpligtelser (litra e). Betingelserne er gennemført i  

 udlændingelovens § 28, stk. 1, nr. 2-7.
Hvis indrejsebetingelserne ikke er opfyldt, kan den  

 pågældende udlænding afvises efter udlændingelovens  

 § 28, medmindre der er grundlag for at tillade gennemrejse uden ugrundet  

 ophold efter den foreslåede bestemmelse i § 2 b, stk. 3,  

 4. pkt.
Bestemmelsen svarer til den gældende bestemmelse i  

 udlændingelovens § 2 b, stk. 3, 1. pkt.
Uden for de tilfælde, hvor en udlænding med  

 nationalt langtidsvisum har ret til at indrejse og opholde sig her i landet i  

 indtil tre måneder fra visummets oprindelige gyldighedsdato, har en  

 indehaver af et nationalt langtidsvisum således fortsat ret til uden  

 ugrundet ophold at rejse gennem Danmark.
En udlænding med nationalt  

 langtidsvisum har herved ret til efter den nævnte tre måneders  

 periode, hvor udlændingen har ret til indrejse og ophold her i landet  

 eller i et andet Schengenland, uden ugrundet ophold at rejse gennem Danmark i  

 resten af visummets gyldighedsperiode.
Den pågældende kan i disse  

 tilfælde alene afvises efter udlændingelovens § 28,  

 stk. 1, nr. 1, 2, 6 eller 7, jf. udlændingelovens § 28,  

 stk. 6, 2. pkt.
 Den foreslåede bestemmelse i § 2 b,  

 stk. 4, er identisk med den gældende bestemmelse i  

 udlændingelovens § 2 b, stk. 3, 2. pkt.
Til nr. 3 Efter Rådets direktiv 2001/40/EF af 28. maj 2001 om  

 gensidig anerkendelse af afgørelser om udsendelse af  

 tredjelandsstatsborgere, artikel 3, stk. 1, litra a, er  

 udsendelsesafgørelser, der er truffet af et Schengenland, omfattet af  

 direktivet, bl.a. når udsendelsesafgørelsen er baseret på  

 en alvorlig og konkret trussel mod den offentlige orden eller den nationale  

 sikkerhed og er truffet i forbindelse med, at udlændingen er  

 dømt for en lovovertrædelse, der straffes med mindst 1 års  

 fængsel, eller i forbindelse med, at der foreligger alvorlige grunde  

 til at antage, at udlændingen har begået alvorlige strafbare  

 handlinger, eller der foreligger reelle indicier for, at den  

 pågældende påtænker at begå sådanne  

 handlinger på et Schengenlands område.
 Har en sådan udlænding opholdstilladelse i et  

 andet Schengenland, giver udsendelsesafgørelsen efter direktivets  

 artikel 3, stk. 1, litra 1, sidste led, mulighed for at inddrage  

 opholdstilladelsen, hvis der er hjemmel hertil i den nationale lovgivning i  

 det land, der har udstedt opholdstilladelsen.
 En udsendelsesafgørelse, der er truffet på  

 grund af manglende overholdelse af de nationale bestemmelser om  

 udlændinges indrejse og ophold, jf. direktivets artikel 3, stk. 1,  

 litra b, giver derimod ikke en sådan inddragelsesmulighed.
 Der henvises nærmere til lovforslagets almindelige  

 bemærkninger, afsnit 3.
 På den baggrund foreslås det i § 19,  

 stk. 4, 1. pkt., at en tidsbegrænset eller en  

 tidsubegrænset opholdstilladelse kan inddrages, hvis en administrativ  

 myndighed i et andet Schengenland eller i et land, der er tilknyttet De  

 Europæiske Fællesskaber, på baggrund af  

 omstændigheder, der her i landet kunne medføre udvisning efter  

 udlændingelovens §§ 22-25 eller § 25 a, stk. 1, eller  

 stk. 2, nr. 3, har truffet en endelig afgørelse om udsendelse af  

 en udlænding, der ikke er statsborger i et Schengenland eller et land,  

 der er tilsluttet De Europæiske Fællesskaber.
Det bemærkes, at der i den foreslåede  

 bestemmelse som følge af, at Storbritannien deltager i vedtagelsen og  

 anvendelsen af direktivet, jf. herved lovforslagets almindelige  

 bemærkninger, afsnit 4, henvises til såvel administrative  

 myndigheder i andre Schengenlande som administrative myndigheder i lande, der  

 er tilknyttet De Europæiske Fællesskaber.
Når der i det  

 følgende henvises til Schengenlandene, indebærer dette derfor  

 også en henvisning til Storbritannien, selvom Storbritannien ikke er  

 tilsluttet Schengenkonventionen.
Hvis Irland beslutter at deltage i  

 anvendelsen af direktivet, finder den foreslåede bestemmelse også  

 anvendelse i forhold til Irland.
Så længe Irland ikke beslutter  

 at deltage i anvendelsen af direktivet, finder den foreslåede  

 bestemmelse ikke anvendelse i forhold til Irland.
 Inddragelsesmuligheden er begrænset til alene at  

 vedrøre de tilfælde, hvor en udlænding med  

 opholdstilladelse her i landet er omfattet af en udsendelsesafgørelse,  

 der er truffet af et andet Schengenland på baggrund af  

 omstændigheder, der her i landet kunne medføre udvisning ved  

 dom, jf. udlændingelovens §§ 22-24, administrativ udvisning af  

 hensyn til statens sikkerhed, jf. udlændingelovens § 25,  

 administrativ udvisning på grund af begået kriminalitet, jf.  

 udlændingelovens § 25, stk. 1, eller administrativ udvisning  

 af hensyn til den offentlige orden m.v., jf. udlændingelovens § 25  

 a, stk. 2, nr. 3.
Er afgørelsen om udsendelse af et andet  

 Schengenland truffet på baggrund af et strafbart forhold, kan  

 opholdstilladelsen alene inddrages, hvis udlændingen er dømt for  

 en lovovertrædelse, der i det pågældende land kan  

 medføre en straf af mindst 1 års fængsel, jf. den  

 foreslåede bestemmelse i § 19, stk. 4, 2. pkt.
Dette  

 gælder i forhold til alle udsendelsesafgørelser, der er truffet  

 på baggrund af strafbart forhold, uanset om de omstændigheder,  

 der ligger til grund for afgørelsen, her i landet kunne medføre  

 udvisning ved dom efter udlændingelovens §§ 22-24 eller  

 administrativ udvisning efter udlændingelovens § 25 a,  

 stk. 1.
 Er udsendelsesafgørelsen truffet på baggrund  

 af omstændigheder, der her i landet kunne medføre administrativ  

 udvisning efter udlændingelovens § 25 a, stk. 2, nr. 1 eller  

 2, eller § 25 b, under henvisning til visse opholdsretlige hensyn, kan  

 afgørelsen ikke begrunde inddragelse efter den foreslåede  

 bestemmelse i § 19, stk. 4, 1. pkt.
 Det forudsættes, at der i hvert enkelt  

 tilfælde foretages en konkret vurdering af, hvorvidt den  

 udsendelsesafgørelse, der er truffet i et andet Schengenland  

 vedrørende udlændingen, er truffet på baggrund af  

 omstændigheder, der her i landet kunne medføre udvisning efter  

 udlændingelovens §§ 22-25 eller § 25 a, stk. 1, eller  

 stk. 2, nr. 3.
 Den foreslåede bestemmelse i § 19,  

 stk. 4, 3. pkt., indebærer, at afgørelsen om at  

 inddrage en opholdstilladelse skal træffes i forbindelse med  

 konsultationer i medfør af Schengenkonventionens artikel 25 med  

 myndighederne i det land, der har truffet en udsendelsesafgørelse  

 vedrørende den pågældende.
 Det følger således af direktivets artikel 3,  

 stk. 1, litra a, sidste led, 1. pkt., at der i forbindelse med  

 fuldbyrdelse af en udsendelsesafgørelse vedrørende en  

 udlænding, der har opholdstilladelse i et Schengenland, skal foretages  

 konsultationer i medfør af Schengenkonventionens artikel 25. Efter  

 denne bestemmelse konsulterer landene hinanden med henblik på at  

 fastslå, om der er tilstrækkeligt grundlag for at inddrage  

 opholdstilladelsen.
 Efter udlændingelovens § 58 h, stk. 1,  

 forestår Udlændingestyrelsen konsultationer i medfør af  

 Schengenkonventionens artikel 25.
 Det er ligeledes Udlændingestyrelsen, der  

 træffer afgørelse om inddragelse efter den foreslåede  

 bestemmelse i § 19, stk. 4, jf. udlændingelovens § 46,  

 stk. 1. Udlændingestyrelsens afgørelse kan påklages  

 til Indenrigsministeriet, jf. udlændingelovens § 46,  

 stk. 2.
 Ved afgørelser om inddragelse efter den  

 foreslåede bestemmelse i § 19, stk. 4, finder  

 udlændingelovens § 26, stk. 1, tilsvarende anvendelse, jf.  

 udlændingelovens § 19, stk. 5, der ved lovforslagets  

 vedtagelse bliver til § 19, stk. 6. Det betyder, at der ved  

 afgørelsen skal tages hensyn til, om inddragelsen må antages at  

 virke særlig belastende, bl.a. på grund af udlændingens  

 tilhørsforhold til det danske samfund eller udlændingens  

 personlige forhold i øvrigt.
Det følger endelig af den foreslåede  

 bestemmelse i § 19, stk. 4, 4. pkt., at der ikke kan  

 træffes afgørelse om inddragelse, hvis udlændingen er  

 familiemedlem til en statsborger i et land, der er tilsluttet De  

 Europæiske Fællesskaber, som har gjort brug af sin ret til fri  

 bevægelighed.
Der henvises herved til direktivets artikel 1,  

 stk. 3. Ved familiemedlemmer forstås de familiemedlemmer, som  

 efter de til enhver tid gældende EU-regler kan opnå opholdsret i  

 et EU-land på grundlag af den familiemæssige tilknytning til en  

 EU-statsborger, der gør brug af sin ret til fri bevægelighed  

 efter EU-reglerne herom, jf. herved udlændingelovens § 2,  

 stk. 4.
Til nr. 4 Rådets direktiv 2001/40/EF af 28. maj 2001 om  

 gensidig anerkendelse af afgørelser om udsendelse af  

 tredjelandsstatsborgere muliggør anerkendelsen og fuldbyrdelsen af en  

 afgørelse om udsendelse, som er truffet af en administrativ myndighed  

 i et Schengenland.
Der henvises nærmere herom til lovforslagets  

 almindelige bemærkninger, afsnit 3.
 Det foreslås, at bestemmelserne om fuldbyrdelse af  

 endelige administrative afgørelser om udsendelse af  

 tredjelandsstatsborgere samles i et nyt kapitel 4 a i  

 udlændingeloven.
Det bemærkes, at der i de foreslåede  

 bestemmelser som følge af, at Storbritannien deltager i vedtagelsen og  

 anvendelsen af direktivet, jf. herved lovforslagets almindelige  

 bemærkninger, afsnit 4, henvises til såvel administrative  

 myndigheder i andre Schengenlande som administrative myndigheder i lande, der  

 er tilknyttet De Europæiske Fællesskaber.
Når der i det  

 følgende henvises til Schengenlandene, indebærer dette derfor  

 også en henvisning til Storbritannien, selvom Storbritannien ikke er  

 tilsluttet Schengenkonventionen.
Hvis Irland beslutter at deltage i  

 anvendelsen af direktivet, finder de foreslåede bestemmelser også  

 anvendelse i forhold til Irland.
Så længe Irland ikke beslutter  

 at deltage i anvendelsen af direktivet, finder de foreslåede  

 bestemmelser ikke anvendelse i forhold til Irland.
 Efter den foreslåede bestemmelse i § 27 b,  

 stk. 1, 1. pkt., kan en udlænding udsendes af landet, hvis en  

 administrativ myndighed i et andet Schengenland eller et land, der er  

 tilsluttet De Europæiske Fællesskaber, på baggrund af  

 omstændigheder, der her i landet kunne medføre udvisning efter  

 udlændingelovens kapitel 4, har truffet endelig afgørelse om  

 udsendelse af den pågældende.
Der kan alene træffes afgørelse om udsendelse  

 efter den foreslåede bestemmelse i § 27 b, stk. 1, 1. pkt.,  

 hvis den afgørelse om udsendelse, der er truffet i et andet  

 Schengenland, er truffet af en administrativ myndighed.
Der kan således  

 ikke træffes afgørelse om udsendelse efter § 27 b,  

 stk. 1, nr. 1, hvis den pågældende udlænding er udvist  

 ved dom, og udsendelsesbestemmelsen er indeholdt i dommen.
Endvidere vedrører den foreslåede bestemmelse  

 i § 27 b, stk. 1, 1. pkt., alene endelige administrative  

 afgørelser om udsendelser, som er truffet i et andet Schengenland.
Er  

 afgørelsen om udsendelse under påklage i det  

 pågældende Schengenland, kan der ikke træffes  

 afgørelse efter § 27 b, stk. 1, nr. 1.
 Direktivets regler om gensidig anerkendelse af  

 afgørelser om udsendelse af tredjelandsstatsborgere er   som  

 anført i lovforslagets almindelige bemærkninger, afsnit 3   ikke  

 obligatoriske i den forstand, at myndighederne i det Schengenland, hvor  

 udlændingen opholder sig, er forpligtet til at gennemføre en  

 afgørelse om udsendelse truffet af et andet Schengenland.
 Fuldbyrdelse af et andet Schengenlands afgørelse om  

 udsendelse er efter direktivets artikel 3, stk. 1, litra a, betinget af,  

 at den pågældende udlænding er omfattet af en  

 afgørelse om udsendelse, der er baseret på en alvorlig og  

 konkret trussel mod den offentlige orden og nationale sikkerhed, og som er  

 truffet, når den pågældende udlænding er dømt  

 for en lovovertrædelse, som straffes med mindst et års  

 frihedsstraf, eller når der foreligger alvorlige grunde til at antage,  

 at udlændingen har begået alvorlige strafbare handlinger, eller  

 der foreligger reelle indicier for, at den pågældende  

 påtænker at begå sådanne handlinger på et  

 Schengenlands område.
 Efter direktivets artikel 3, stk. 1, litra b, kan en  

 udsendelsesafgørelse endvidere fuldbyrdes af et andet Schengenland,  

 når udlændingen er omfattet af en afgørelse om udsendelse  

 på grund af manglende overholdelse af de nationale bestemmelser om  

 udlændinges indrejse og ophold.
 Det foreslås derfor i § 27 b, stk. 1, 1.  

 pkt., at udsendelse efter bestemmelsen alene kan ske, hvis den  

 udsendelsesafgørelse, der er truffet i et andet Schengenland, er  

 truffet på baggrund af omstændigheder, der her i landet kunne  

 medføre udvisning efter bestemmelserne i udlændingelovens  

 kapitel 4.
 Der vil således kunne ske udsendelse efter § 27  

 b, stk. 1, 1. pkt., hvis den udsendelsesafgørelse, der er truffet  

 i et andet Schengenland, er truffet på baggrund af  

 omstændigheder, der her i landet kunne medføre udvisning efter  

 udlændingelovens §§ 22-24 om udvisning ved dom for strafbart  

 forhold.
 Der vil endvidere kunne ske udsendelse efter § 27 b,  

 stk. 1, 1. pkt., hvis den udsendelsesafgørelse, der er truffet i  

 et andet Schengenland, er truffet på baggrund af omstændigheder,  

 der her i landet kunne medføre administrativ udvisning efter  

 udlændingelovens § 25 om udvisning af hensyn til statens sikkerhed  

 eller efter udlændingelovens § 25 a om udvisning på baggrund  

 af begået kriminalitet eller af andre ordensmæssige hensyn,  

 herunder hensyn til den offentlige orden og sikkerheds- eller  

 sundhedsmæssige hensyn.
Det er   i overensstemmelse med direktivets artikel 3,  

 stk. 1, litra a   præciseret i § 27 b, stk. 1, 2.  

 pkt., at der i tilfælde, hvor en afgørelse om udsendelse er  

 truffet på baggrund af et strafbart forhold, alene kan ske udsendelse  

 efter § 27 b, stk. 1, 1. pkt., hvis den pågældende  

 udlænding er dømt for en lovovertrædelse, der i det  

 pågældende land kan medføre straf af mindst 1 års  

 fængsel.
Dette gælder i forhold til alle  

 udsendelsesafgørelser, der er truffet på baggrund af et  

 strafbart forhold, uanset om de omstændigheder, der ligger til grund  

 for afgørelsen, her i landet kunne medføre udvisning ved dom  

 efter udlændingelovens §§ 22-24 eller administrativ udvisning  

 efter udlændingelovens § 25 a, stk. 1.
 Der vil endelig kunne ske udsendelse efter § 27 b,  

 stk. 1, 1. pkt., hvis den udsendelsesafgørelse, der er truffet i  

 et andet Schengenland, er truffet på baggrund af omstændigheder,  

 der her i landet kunne medføre administrativ udvisning efter  

 udlændingelovens § 25 b om udvisning på grund af ulovligt  

 ophold.
 Det forudsættes, at der i hvert enkelt  

 tilfælde foretages en konkret vurdering af, hvorvidt den  

 udsendelsesafgørelse, der er truffet i et andet Schengenland  

 vedrørende udlændingen, er truffet på baggrund af  

 omstændigheder, der her i landet kunne medføre udvisning efter  

 udlændingelovens §§ 22-25 eller § 25 a, stk. 1, eller  

 stk. 2, nr. 3.
Inden der træffes afgørelse om udsendelse  

 efter den foreslåede bestemmelse i § 27 b, stk. 1, 1. pkt.,  

 skal det i overensstemmelse med direktivets artikel 6, stk. 3,  

 undersøges, om nationale bestemmelser eller internationale  

 forpligtelser er til hinder for fuldbyrdelsen af afgørelsen om  

 udsendelse af den pågældende udlænding.
Efter direktivets  

 artikel 3, stk. 2, gennemfører medlemsstaterne endvidere  

 direktivet under hensyn til beskyttelsen af menneskerettighederne og de  

 grundlæggende frihedsrettigheder.
Det fremgår af den foreslåede bestemmelse i  

 § 27 b, stk. 1, 1. pkt., at udsendelse alene kan ske i  

 overensstemmelse med udlændingelovens § 31. Efter  

 udlændingelovens § 31, stk. 1, må en udlænding  

 ikke udsendes til et land, hvor den pågældende risikerer  

 forfølgelse af de i flygtningekonventionens artikel 1 A nævnte  

 grunde, eller hvor udlændingen ikke er beskyttet mod videresendelse til  

 et sådant land.
Tilsvarende gælder, såfremt de i  

 udlændingelovens § 7, stk. 2, nævnte grunde foreligger,  

 jf. udlændingelovens § 31, stk. 2. Dette gælder dog  

 ikke, hvis der er bestemte grunde til at antage, at udlændingen  

 frembyder fare for landets sikkerhed, eller hvis udlændingen efter  

 endelig dom for en særlig farlig forbrydelse må antages at  

 frembyde nærliggende fare for andres liv, legeme, helbred eller  

 frihed.
 Der kan endvidere ikke træffes afgørelse om  

 udsendelse efter § 27 b, stk. 1, hvis udsendelsen i øvrigt  

 ville stride imod Danmarks internationale forpligtelser, herunder Den  

 Europæiske Menneskerettighedskonventions artikel 3 og 8, jf. herved  

 direktivets præambel.
 Den foreslåede bestemmelse i § 27 b,  

 stk. 1, finder ikke anvendelse på udlændinge, der har  

 opholdstilladelse her i landet, jf. § 27 b, stk. 2, nr.  

 1. Det bemærkes i den forbindelse, at udlændingemyndighederne  

   hvis der findes grundlag herfor   kan inddrage den pågældendes  

 opholdstilladelse efter reglerne i udlændingelovens § 19, jf.  

 herved lovforslagets § 1, nr. 3. Hvis opholdstilladelsen inddrages,  

 påhviler det udlændingen at udrejse af landet i medfør af  

 udlændingelovens § 30. Udrejser udlændingen ikke frivilligt,  

 drager politiet omsorg for udrejsen.
 Den foreslåede bestemmelse i § 27 b,  

 stk. 1, finder endvidere   i overensstemmelse med direktivets  

 artikel 2, litra a   ikke anvendelse på udlændinge, der er  

 statsborgere i et Schengenland eller et land, der er tilsluttet De  

 Europæiske Fællesskaber, jf. den foreslåede bestemmelse i  

§ 27 b, stk. 2, nr. 2.
 Endelig finder den foreslåede bestemmelse   i  

 overensstemmelse med direktivets artikel 1, stk. 3   ikke anvendelse for  

 familiemedlemmer til EU-statsborgere, der har gjort brug af deres ret til fri  

 bevægelighed, jf. den foreslåede bestemmelse i § 27 b,  

 stk. 2, nr. 3. Ved familiemedlemmer forstås de  

 familiemedlemmer, som efter de til enhver tid gældende EU-regler kan  

 opnå opholdsret i et EU-land på grundlag af den  

 familiemæssige tilknytning til en EU-statsborger, der gør brug  

 af sin ret til fri bevægelighed efter EU-reglerne herom, jf. herved  

 udlændingelovens § 2, stk. 4.
Det er forudsat, at de foreslåede bestemmelser ikke  

 gælder for asylansøgere.
Det følger således af  

 direktivets artikel 3, stk. 3, at bestemmelserne i Dublin-konventionen  

 og i tilbagetagelsesaftalerne mellem medlemsstaterne ikke berøres af  

 direktivets bestemmelser.
Hvis en udlænding, der skal udsendes efter  

 bestemmelsen i § 27 b, stk. 1, indgiver ansøgning om asyl i  

 Danmark, vil den pågældende blive stillet som enhver anden  

 udlænding, der indgiver ansøgning om asyl i Danmark.
Der vil i  

 disse tilfælde   som i dag   efter reglerne i Dublin-konventionen  

 skulle tages stilling til, om asylansøgningen skal behandles af  

 Danmark eller et andet EU-land, jf. udlændingelovens § 48 a.
Efter direktivets artikel 3, litra a, sidste led, skal der  

 i tilfælde, hvor en udlænding, der er omfattet af en  

 udsendelsesafgørelse, er indehaver af en opholdstilladelse i et  

 Schengenland, ske konsultationer med det Schengenland, der har truffet  

 udsendelsesafgørelsen, og med det Schengenland, der har udstedt  

 opholdstilladelsen.
Udsendelsesafgørelser, der er omfattet af  

 direktivets artikel 3, litra a, giver mulighed for at inddrage  

 opholdstilladelsen, hvis der er hjemmel hertil i den nationale lovgivning i  

 det land, der har udstedt opholdstilladelsen.
 Efter den foreslåede bestemmelse i § 27 b,  

 stk. 3, 1. pkt., skal afgørelser om udsendelse af en  

 udlænding efter § 27 b, stk. 1, når udlændingen  

 har opholdstilladelse i et andet Schengenland eller i et land, der er  

 tilsluttet De Europæiske Fællesskaber, således ske i  

 forbindelse med konsultationer med myndighederne i det land, hvor der er  

 truffet endelig afgørelse om udsendelse af den pågældende,  

 og med myndighederne i det land, hvor den pågældende har  

 opholdstilladelse.
Konsultationerne finder sted i medfør af  

 Schengenkonventionens artikel 25, stk. 2, med henblik på at  

 fastslå, om der er tilstrækkeligt grundlag for at inddrage  

 opholdstilladelsen.
Efter udlændingelovens § 58 h, stk. 1,  

 forestår Udlændingestyrelsen konsultationer efter  

 Schengenkonventionens artikel 25.
 Hvis myndighederne i det land, der har meddelt  

 udlændingen opholdstilladelse, efter konsultationer med myndighederne i  

 det land, der har truffet endelig afgørelse om udsendelse, finder  

 grundlag for at inddrage den pågældende udlændings  

 opholdstilladelse, vil der kunne træffes afgørelse om udsendelse  

 efter § 27 b, stk. 1.
 Hvis myndighederne i det land, der har meddelt  

 udlændingen opholdstilladelse, ikke finder grundlag for at inddrage den  

 pågældende udlændings opholdstilladelse, fremgår det  

 af den foreslåede bestemmelse i § 27 b, stk. 3, 2. pkt.,  

at der ikke træffes afgørelse om udsendelse af den  

 pågældende efter § 27 b, stk. 1.
Det bemærkes i den forbindelse, at udlændinge  

 med opholdstilladelse i et andet Schengenland efter udlændingelovens  

 § 2 b, stk. 1, har ret til at indrejse og opholde sig her i landet  

 i indtil 3 måneder pr. halvår regnet fra datoen for den  

 første indrejse i Danmark eller et andet Schengenland end det land,  

 der har udstedt tilladelsen.
Når udlændingen har opholdt sig her  

 i landet i den tilladte periode, påhviler det den  

 pågældende at udrejse af landet, jf. udlændingelovens  

 § 30. Udrejser udlændingen ikke frivilligt, drager politiet omsorg  

 for udrejsen.
 Efter den foreslåede bestemmelse i § 27 b,  

 stk. 4, finder udlændingelovens § 26 tilsvarende  

 anvendelse ved afgørelser om udsendelse efter § 27 b,  

 stk. 1. Det betyder, at der ved afgørelsen skal tages hensyn til,  

 om udsendelsen må antages at virke særlig belastende, bl.a.  

 på grund af udlændingens tilhørsforhold til det danske  

 samfund eller udlændingens personlige forhold i øvrigt.
 Det foreslås, at afgørelser efter den  

 foreslåede bestemmelse i § 27 b træffes af  

 Udlændingestyrelsen, og at Udlændingestyrelsens afgørelse  

 kan påklages til Indenrigsministeriet, jf. udlændingelovens  

 § 46. En sådan påklage har normalt ikke opsættende  

 virkning, jf. udlændingelovens § 33, stk. 3.  

 Afgørelser om udsendelse efter den foreslåede bestemmelse i  

 § 27 b skal indeholde en udrejsefrist, der foreslås at kunne  

 fastsættes til straks, jf. nærmere herom i bemærkningerne  

 til lovforslagets § 1, nr. 7 og 8.
Når der er truffet afgørelse om udsendelse  

 efter § 27 b, og den fastsatte udrejsefrist er udløbet,  

 påhviler det udlændingen at udrejse af landet, jf.  

 udlændingelovens § 30, stk. 1, hvorefter en udlænding,  

 der efter reglerne i udlændingelovens kapitlerne 1 og 3-5 a   herunder  

 også det foreslåede kapitel 4 a   ikke har ret til at opholde sig  

 her i landet, skal udrejse.
Hvis udlændingen ikke udrejser frivilligt,  

 drager politiet omsorg for udrejsen, jf. udlændingelovens § 30,  

 stk. 2.
Efter udlændingelovens § 34 kan politiet,  

 indtil der er truffet afgørelse om, hvorvidt en udlænding skal  

 udsendes under henvisning til, at den pågældende udlænding  

 ikke har ret til at opholde sig her i landet efter reglerne i  

 udlændingelovens kapitlerne 1 og 3-5 a   herunder også det  

 foreslåede kapitel 4 a   beslutte, at den pågældende f.eks.  

 skal deponere sit pas hos politiet eller give møde hos politiet  

 på nærmere angivne tidspunkter.
Tilsvarende gælder, indtil  

 en sådan afgørelse kan iværksættes.
 Efter udlændingelovens § 36, 1. pkt., kan  

 politiet endvidere bestemme, at en udlænding skal  

 frihedsberøves, såfremt de i udlændingelovens § 34  

 nævnte mindre indgribende foranstaltninger ikke er tilstrækkelige  

 til at sikre muligheden for udsendelse af en udlænding, der efter  

 reglerne i udlændingelovens kapitlerne 1 og 3-5 a   herunder også  

 det foreslåede kapitel 4 a   ikke har ret til at opholde sig her i  

 landet.
 Det følger af den foreslåede bestemmelse i  

§ 27 c, at Udlændingestyrelsen, når en  

 udlænding, som er omfattet af § 27 b, er udrejst eller udsendt af  

 landet, uden udlændingens samtykke underretter det Schengenland eller  

 det land, der er tilsluttet De Europæiske Fællesskaber, hvor der  

 er truffet endelig afgørelse om udsendelse af den  

 pågældende, herom, jf. herved direktivets artikel 6, sidste  

 led.
 Det vil naturligvis være en forudsætning for  

 anvendelsen af de foreslåede bestemmelser i § 27 b, at  

 Udlændingestyrelsen er bekendt med, at en udlænding, der opholder  

 sig her i landet, er omfattet af en udsendelsesafgørelse truffet i et  

 andet Schengenland.
Det forudsættes i den forbindelse, at det som  

 udgangspunkt vil være politiet, der kommer i kontakt med en sådan  

 udlænding, og som   f.eks. ved opslag i Schengeninformationssystemet  

 eller ved, at den pågældende udlænding selv oplyser dette  

 konstaterer, at den pågældende er omfattet af en sådan  

 udsendelsesafgørelse.
Det bemærkes i den forbindelse, at det  

 formentlig kun vil være sjældent, at en udlænding er i  

 besiddelse af dokumentation for, at myndighederne i et andet Schengenland har  

 truffet en udsendelsesafgørelse vedrørende den  

 pågældende.
Der vil endvidere kunne være tilfælde,  

 hvor den pågældende udlænding ikke er indberettet til  

 Schengeninformationssystemet som uønsket.
 Hvis politiet konstaterer, at en udlænding er  

 omfattet af en udsendelsesafgørelse truffet i et andet Schengenland,  

 forelægger politiet sagen for Udlændingestyrelsen med henblik  

 på, at Udlændingestyrelsen træffer afgørelse efter  

 den foreslåede bestemmelse i § 27 b.
Det vil i den forbindelse kunne være  

 nødvendigt for politiet eller Udlændingestyrelsen at indhente  

 yderligere oplysninger fra den myndighed i et andet Schengenland, der har  

 truffet afgørelsen om at udsende den pågældende  

 udlænding.
En sådan indhentelse af oplysninger vil kunne  

 kræve, at oplysninger om den pågældende udlænding,  

 herunder om den pågældende udlændings ophold i Danmark,  

 videregives til den myndighed, hvorfra oplysningerne søges  

 indhentet.
 Det foreslås derfor i § 27 d,  

 stk. 1, at Udlændingestyrelsen og politiet uden  

 udlændingens samtykke kan indhente fortrolige oplysninger, herunder  

 oplysninger om rent private forhold, om en udlænding, der opholder sig  

 her i landet, fra en myndighed i et andet Schengenland eller i et land, der  

 er tilsluttet De Europæiske Fællesskaber, som har truffet endelig  

 afgørelse om udsendelse af udlændingen, hvis indhentelsen er  

 nødvendig til brug for Udlændingestyrelsens afgørelse  

 efter den foreslåede bestemmelse i § 27 b.
 Det bemærkes, at der herved også er mulighed  

 for, at Udlændingestyrelsen og politiet uden udlændingens  

 samtykke kan videregive oplysninger om udlændingen i det omfang, dette  

 er nødvendigt af hensyn til indhentelsen af de nævnte  

 oplysninger.
 Det bemærkes endvidere, at politiet herved  

 også vil kunne videregive oplysninger som led i afklaringen af, om der  

 er grundlag for at forelægge sagen for Udlændingestyrelsen med  

 henblik på, at Udlændingestyrelsen skal træffe  

 afgørelse efter § 27 b.
 Gennemførelsen af direktivets bestemmelser  

 indebærer ikke kun, at danske myndigheder kan fuldbyrde  

 udsendelsesafgørelser, der er truffet i andre Schengenlande, men  

 også at andre Schengenlandes myndigheder kan fuldbyrde  

 udsendelsesafgørelser, der er truffet i Danmark.
 Det vil i den forbindelse være nødvendigt, at  

 den myndighed i et andet Schengenland, der skal fuldbyrde en dansk  

 udsendelsesafgørelse, modtager nærmere oplysninger om grundlaget  

 for den danske udsendelsesafgørelse.
 Det foreslås derfor i § 27 d,  

 stk. 2, at Udlændingestyrelsen og politiet uden  

 udlændingens samtykke kan videregive fortrolige oplysninger, herunder  

 oplysninger om rent private forhold, om en udlænding, der er udvist af  

 landet efter bestemmelserne i udlændingelovens kapitel 4, til  

 myndigheder i andre Schengenlande eller lande, der er tilsluttet De  

 Europæiske Fællesskaber, hvis videregivelsen er nødvendig  

 til brug for myndighedens afgørelse om udlændingens udsendelse  

 af det pågældende land.
 Det forudsættes ved anvendelse af de  

 foreslåede bestemmelser i § 27 d, stk. 1 og 2, at der alene  

 videregives oplysninger, som er nødvendige til brug for  

 afgørelser om udsendelse af en udlænding af Schengenlandene.
 I de tilfælde, hvor den pågældende  

 udlænding har opholdstilladelse i Danmark eller i et andet  

 Schengenland, vil afgørelsen om udsendelse af den  

 pågældende skulle træffes efter konsultationer i  

 medfør af Schengenkonventionens artikel 25, stk. 2. Det  

 følger i den forbindelse af udlændingelovens § 58 b,  

 stk. 2, 2. pkt., at fortrolige oplysninger, herunder oplysninger om  

 enkeltpersoners rent private forhold, i det omfang det følger af  

 Schengenkonventionen, må videregives til myndighederne i et andet  

 Schengenland.
 Det bemærkes, at det er fastslået i  

 direktivets artikel 5, at beskyttelsen af personoplysninger og  

 datasikkerheden skal sikres i overensstemmelse med Europa-Parlamentets og  

 Rådets direktiv 95/46/EF af 24. oktober 1995 om beskyttelse af fysiske  

 personer i forbindelse med behandling af personoplysninger og om fri  

 udveksling af sådanne oplysninger.
Til nr. 5 og 6 Der er tale om konsekvensændringer som følge  

 af lovforslagets § 1, nr. 1 og 2.
Til nr. 7 og 8 Den foreslåede affattelse af § 33,  

 stk. 1, 1. pkt., er en konsekvens af indsættelsen af den  

 foreslåede bestemmelse i § 27 b, jf. lovforslagets § 1, nr.  

 4. Det foreslås således, at en beslutning om udsendelse efter  

 § 27 b skal indeholde en frist for udrejse.
 Med henblik på at sikre en hurtig og effektiv  

 udsendelse af udlændinge, der ikke har ret til at opholde sig i  

 Schengenområdet, foreslås det endvidere, at det af § 33,  

 stk. 2, 2. pkt., fremgår, at udrejsefristen i forbindelse med  

 afgørelser om udsendelse efter § 27 b kan fastsættes til  

 straks.
Til § 2 Det foreslås i § 2, 1. pkt., at  

 lovforslagets § 1, nr. 1, 2, 5 og 6, træder i kraft dagen efter  

 bekendtgørelsen i Lovtidende.
Lovforslagets § 1, nr. 1, 2, 5 og  

 6, tilsigter at gennemføre Rådets forordning nr. 1091/2001/EF af  

 28. maj 2001 om fri bevægelighed for indehavere af visum til  

 længerevarende ophold.
Der henvises herved til lovforslagets  

 almindelige bemærkninger, afsnit 2 og 5.
 Det foreslås i § 2, 2. pkt., at  

 lovforslagets § 1, nr. 3, 4, 7 og 8, træder i kraft den 2.  

 december 2002, medmindre indenrigsministeren træffer bestemmelse om en  

 tidligere ikrafttræden.
Lovforslagets § 1, nr. 3, 4, 7 og 8, tilsigter at  

 gennemføre Rådets direktiv nr. 2001/40/EF af 28. maj 2001 om  

 gensidig anerkendelse af afgørelser om udsendelse af  

 tredjelandsstatsborgere.
Der henvises nærmere herom til lovforslagets  

 almindelige bemærkninger, afsnit 3 og 6.
 Det fremgår af direktivets artikel 8, at  

 medlemsstaterne sætter de nødvendige love og administrative  

 bestemmelser i kraft for at efterkomme direktivet senest den 2. december  

 2002. Det foreslås på den baggrund, at ikrafttrædelsen af  

 de bestemmelser, der gennemfører direktivet i dansk ret, udskydes til  

 det senest mulige tidspunkt i forhold til direktivets  

 gennemførelsesfrist.
 Det foreslås dog, at der gives indenrigsministeren  

 mulighed for at bestemme en tidligere ikrafttræden, hvis dette  

 måtte vise sig hensigtsmæssigt, f.eks. hvis de andre lande  

 gennemfører direktivet i national ret på et væsentligt  

 tidligere tidspunkt.
Til § 3 Bestemmelsen vedrører lovens ikrafttræden  

 på Færøerne og Grønland.
Bilag 1 Lovforslaget sammenholdt med gældende lov I dette bilag citeres i venstre spalte indholdet af de bestemmelser, der  

 foreslås ændret ved lovforslag nr.
XXX om ændring af  

 udlændingeloven.
I højre spalte anføres de  

 foreslåede ændringer.
Gældende formulering Lovforslaget § 1 I udlændingeloven, jf. lovbekendtgørelse nr. 711 af 1. august  

 2001, foretages følgende ændringer:
§ 2 b. - - - Stk. 2. - - - 1. § 2 b, stk. 3, affattes således:
 Stk. 3. Udlændinge, der har visum med gyldighed  

 begrænset til et andet Schengenland, har ret til uden ugrundet ophold  

 at rejse gennem Danmark i medfør af Schengenkonventionens artikel 18.  

 Udlændinge, der har opholdstilladelse eller tilbagerejsetilladelse  

 udstedt af et andet Schengenland, har ret til uden ugrundet ophold at rejse  

 gennem Danmark i medfør af Schengenkonventionens artikel 5,  

 stk. 3.
»Stk. 3. Udlændinge, der har visum til ophold af mere end 3  

 måneders varighed med gyldighed begrænset til et andet  

 Schengenland, har i medfør af Schengenkonventionens artikel 18 ret til  

 at indrejse og opholde sig her i landet i indtil 3 måneder fra  

 visummets oprindelige gyldighedsdato.
Varigheden af et sammenhængende  

 ophold eller den samlede varighed af flere på hinanden følgende  

 ophold her i landet må dog ikke overstige 3 måneder pr.  

 halvår regnet fra datoen for den første indrejse i  

 Schengenlandene.
I de nævnte 3 måneders ophold fradrages den tid,  

 hvori udlændingen inden for halvåret har opholdt sig i et andet  

 Schengenland.
Udenfor de i 1. pkt. nævnte tilfælde har  

 udlændinge med visum til ophold af mere end 3 måneders varighed  

 med gyldighed begrænset til et andet Schengenland alene ret til uden  

 ugrundet ophold at rejse gennem Danmark i medfør af  

 Schengenkonventionens artikel 18.« 2. I § 2 b indsættes som stk. 4:
»Stk. 4. Udlændinge, der har opholdstilladelse eller  

 tilbagerejsetilladelse udstedt af et andet Schengenland, har ret til uden  

 ugrundet ophold at rejse gennem Danmark i medfør af  

 Schengenkonventionens artikel 5, stk. 3.« § 19. En tidsbegrænset opholdstilladelse kan  

 inddrages:
1)-6) - - - Stk. 2. - - - Stk. 3. En tidsbegrænset eller tidsubegrænset  

 opholdstilladelse kan altid inddrages, såfremt en udlænding, der  

 ikke er statsborger i et Schengenland eller et land, der er tilsluttet De  

 Europæiske Fællesskaber, er indberettet til  

 Schengeninformationssystemet som uønsket i medfør af  

 Schengenkonventionen på baggrund af omstændigheder, der her i  

 landet kunne medføre udvisning efter udlændingelovens kapitel 4.  

 Inddragelse efter 1. pkt. sker i forbindelse med konsultationer i  

 medfør af Schengenkonventionens artikel 25 med myndighederne i et  

 andet Schengenland.
 3. I § 19 indsættes efter stk. 3 som nyt  

 stykke:
»Stk. 4. En tidsbegrænset eller tidsubegrænset  

 opholdstilladelse kan inddrages, såfremt en administrativ myndighed i  

 et andet Schengenland eller i et land, der er tilknyttet De Europæiske  

 Fællesskaber, på baggrund af omstændigheder, der her i  

 landet kunne medføre udvisning efter §§ 22-25 eller § 25 a, stk. 1,  

 eller stk. 2, nr. 3, har truffet endelig afgørelse om udsendelse af en  

 udlænding, der ikke er statsborger i et Schengenland eller et land, der  

 er tilsluttet De Europæiske Fællesskaber.
Er afgørelsen om  

 udsendelse truffet på baggrund af et strafbart forhold, kan  

 opholdstilladelsen alene inddrages, hvis udlændingen er dømt for  

 en lovovertrædelse, der i det pågældende land kan  

 medføre en straf af mindst 1 års fængsel.
Stk. 3, 2. pkt.,  

 finder tilsvarende anvendelse.
Der kan ikke træffes afgørelse om  

 inddragelse efter 1. pkt., hvis udlændingen er familiemedlem til en  

 statsborger i et land, der er tilsluttet De Europæiske  

 Fællesskaber, som har gjort brug af sin ret til fri bevægelighed,  

 jf. § 2, stk. 4.« Stk. 4-6. - - - Stk. 4-6 bliver herefter til stk. 5-7.
§ 27 a. - - - 4. Efter § 27 a indsættes som nyt kapitel:
»Kapitel 4 a Fuldbyrdelse af endelige administrative  

 afgørelser truffet af myndigheder i andre Schengenlande eller i lande,  

 der er tilsluttet De Europæiske Fællesskaber, om udsendelse af  

 udlændinge m.v.
§ 27 b.
En udlænding kan udsendes af landet, hvis en  

 administrativ myndighed i et andet Schengenland eller i et land, der er  

 tilsluttet De Europæiske Fællesskaber, på baggrund af  

 omstændigheder, der her i landet kunne medføre udvisning efter  

 kapitel 4, har truffet endelig afgørelse om udsendelse af den  

 pågældende, jf. dog stk. 2 og § 31. Er afgørelsen om  

 udsendelse truffet på baggrund af et strafbart forhold, kan der alene  

 træffes afgørelse om udsendelse efter 1. pkt., hvis  

 udlændingen er dømt for en lovovertrædelse, der i det  

 pågældende land kan medføre en straf af mindst 1 års  

 fængsel.
Stk. 2. Stk. 1 finder ikke anvendelse på  

 udlændinge, der 1)	har opholdstilladelse her i landet, 2)	er statsborgere i et Schengenland eller et land, der er tilsluttet  

 De Europæiske Fællesskaber, eller 3)	er familiemedlemmer til statsborgere i et land, der er tilsluttet De  

 Europæiske Fællesskaber, som har gjort brug af deres ret til fri  

 bevægelighed, jf. § 2, stk. 4.
Stk. 3. Har en udlænding som nævnt i stk. 1  

 opholdstilladelse i et andet Schengenland eller i et land, der er tilsluttet  

 De Europæiske Fællesskaber, træffes afgørelse om  

 udsendelse efter stk. 1 i forbindelse med konsultationer i medfør af  

 Schengenkonventionens artikel 25, stk. 2, med myndighederne i det land, hvor  

 der er truffet endelig afgørelse om udsendelse af den  

 pågældende, og med myndighederne i det land, hvor den  

 pågældende har opholdstilladelse.
Inddrages den  

 pågældendes opholdstilladelse ikke, træffes der ikke  

 afgørelse om udsendelse efter stk. 1.
 Stk. 4. Ved afgørelser om udsendelse efter stk. 1  

 finder bestemmelsen i § 26, stk. 1, tilsvarende anvendelse.
§ 27 c.
Når en udlænding, som er omfattet af § 27 b,  

 stk. 1, udrejser eller udsendes af landet, underretter  

 Udlændingestyrelsen uden udlændingens samtykke den myndighed i  

 det Schengenland eller det land, der er tilsluttet De Europæiske  

 Fællesskaber, som har truffet endelig afgørelse om udsendelse af  

 den pågældende, herom.
§ 27 d.
Udlændingestyrelsen og politiet kan uden  

 udlændingens samtykke indhente fortrolige oplysninger om en  

 udlænding, der opholder sig her i landet, fra en myndighed i et andet  

 Schengenland eller i et land, der er tilsluttet De Europæiske  

 Fællesskaber, som har truffet endelig afgørelse om udsendelse af  

 udlændingen, hvis indhentelsen er nødvendig til brug for en  

 afgørelse efter § 27 b.
Stk. 2. Udlændingestyrelsen og politiet kan uden  

 udlændingens samtykke videregive fortrolige oplysninger om en  

 udlænding, der er udvist af landet efter kapitel 4, til myndigheder i  

 andre Schengenlande eller lande, der er tilsluttet De Europæiske  

 Fællesskaber, hvis videregivelsen er nødvendig til brug for  

 myndighedens afgørelse om udlændingens udsendelse af det  

 pågældende land.« § 28. - - - Stk. 2-5. - - - Stk. 6. Afvisning efter stk. 1-5 må dog ikke ske,  

 hvis udlændingen i medfør af Schengenkonventionens artikel 5,  

 stk. 2, har opnået særlig tilladelse til at indrejse i  

 Danmark.
Har udlændingen efter § 2 b, stk. 3, 1. pkt., ret  

 til at rejse gennem Danmark, kan den pågældende alene afvises  

 efter stk. 1, nr. 1, 2, 6 eller 7, jf. stk. 2-5. Har  

 udlændingen efter § 2 b, stk. 3, 2. pkt., ret til at rejse  

 gennem Danmark, kan den pågældende alene afvises efter  

 stk. 1, nr. 1, jf. stk. 2-5.
Stk. 7-9. - - - 5. I § 28, stk. 6, 2. pkt, ændres »§ 2 b, stk. 3,  

 1. pkt.« til: » § 2 b, stk. 3, 4. pkt.« 6. I § 28, stk. 6, 3. pkt, ændres »§ 2 b, stk. 3, 2.  

 pkt.« til: » § 2 b, stk. 4. « § 33. Afslag på en ansøgning om  

 opholdstilladelse, beslutning om inddragelse af opholdstilladelse og  

 beslutning om udvisning efter §§ 25 a eller 25 b skal indeholde en frist  

 for udrejse.
Afgørelsen skal endvidere indeholde oplysning om reglen i  

 stk. 3, 1. pkt.
 7. I § 33, stk. 1, 1. pkt., ændres »og beslutning om  

 udvisning efter §§ 25 a eller 25 b« til: », beslutning om udvisning efter §§  

 25 a eller 25 b og beslutning om udsendelse efter § 27 b«.
Stk. 2. Meddeler Udlændingestyrelsen i medfør af  

 § 53 a, stk. 3, afslag på en ansøgning om  

 opholdstilladelse efter § 7, kan udlændingen pålægges  

 at udrejse straks.
Det samme gælder ved fastsættelse af en ny  

 udrejsefrist, hvis der er meddelt opsættende virkning med hensyn til  

 udrejsefristen, efter at Udlændingestyrelsen har meddelt afslag  

 på asyl efter § 53 a, stk. 3. I andre tilfælde må  

 fristen bortset fra påtrængende tilfælde ikke være  

 kortere end 15 dage eller, hvis udlændingen er statsborger i et andet  

 nordisk land og har haft bopæl her i landet, eller hvis  

 udlændingen hidtil har haft opholdstilladelse, 1 måned.
 8. I § 33, stk. 2, indsættes efter 2. pkt. som nyt  

 punktum:
»Ved afgørelser om udsendelse efter § 27 b kan  

 udlændingen pålægges at udrejse straks.« Bilag 2 Spalte- og sidehenvisninger til Folketingstidende  

 vedrørende behandlingen i Folketinget af den oprindelige  

 udlændingelov og senere relevante ændringslove Lov nr. 226 af 8. juni 1983 (Udlændingeloven) (Lovforslag nr.
L 105  

 af 20. januar 1983) Skriftlig fremsættelse den 20. januar 1983:
Folketingstidende 1982/83 FF sp. 4502 Lovforslaget som fremsat:
Folketingstidende 1982/83 Tillæg A sp. 2027 1. behandling den 2. februar 1983:
Folketingstidende 1982/83 FF sp. 5316 Betænkning afgivet den 27. maj 1983:
Folketingstidende 1982/83 Tillæg B sp. 1935 1. del af 2. behandling den 30. maj 1983:
Folketingstidende 1982/83 FF sp. 12152 Tilføjelse til betænkning den 31. maj 1983:
Folketingstidende 1982/83 Tillæg B sp. 2775 2. del af 2. behandling den 2. juni 1983:
Folketingstidende 1982/83 FF sp. 12587 Tillægsbetænkning afgivet den 2. juni 1983:
Folketingstidende 1982/83 Tillæg B sp. 2845 3. behandling den 3. juni 1983:
Folketingstidende 1982/83 FF sp. 12847 Lovforslaget som vedtaget:
Folketingstidende 1982/83 Tillæg C sp. 609 Lov nr. 410 af 10. juni 1997 om ændring af udlændingeloven  

 (Schengenkonventionen m.v.) (Lovforslag nr.
L 222 af 10. april 1997) Skriftlig fremsættelse den 10. april 1997:
Folketingstidende 1996/97 Tillæg A s. 4804 Lovforslaget som fremsat:
Folketingstidende 1996/97 Tillæg A s. 4757 1. behandling den 17. april 1997:
Folketingstidende 1996/97 FF s. 5812 Betænkning afgivet den 20. maj 1997:
Folketingstidende 1996/97 Tillæg B s. 1061 2. behandling den 22. maj 1997:
Folketingstidende 1996/97 FF s. 7580 Tillægsbetænkning afgivet den 28. maj 1997:
Folketingstidende 1996/97 Tillæg B s. 1414 3. behandling den 30. maj 1997:
Folketingstidende 1996/97 FF s. 8288 Lovforslaget som vedtaget:
Folketingstidende 1996/97 Tillæg C s. 809 Lov nr. 473 af 1. juli 1998 om ændring af udlændingeloven  

 og straffeloven (Tidsubegrænset opholdstilladelse, asyl,  

 familiesammenføring og udvisning m.v.) (Lovforslag nr.
L 59 af 16.  

 april 1998) Skriftlig fremsættelse den 16. april 1998:
Folketingstidende 1997/98 Tillæg A s. 1648 Lovforslaget som fremsat:
Folketingstidende 1997/98 Tillæg A s. 1554 1. behandling den 30. april 1998:
Folketingstidende 1997/98 FF s. 977 Betænkning den 23. juni 1998:
Folketingstidende 1997/98 Tillæg B s. 610 2. behandling den 25. juni 1998:
Folketingstidende 1997/98 FF s. 2420 Tillægsbetænkning den 25. juni 1998:
Folketingstidende 1997/98 Tillæg B s. 728 3. behandling den 26. juni 1998:
Folketingstidende 1997/98 FF s. 2566 Lovforslaget som vedtaget:
Folketingstidende 1997/98 Tillæg C s. 503 Lov nr. 425 af 31. maj 2000 om ændring af udlændingeloven,  

 lov om midlertidig opholdstilladelse til visse personer fra det tidligere  

 Jugoslavien m.v. og straffeloven (Skærpelse af strafniveauet for  

 ulovlig beskæftigelse af udlændinge, Danmarks indtræden i  

 det praktiske Schengensamarbejde, præcisering af  

 Udlændingestyrelsens og politiets underholdsforpligtelse m.v.)  

 (Lovforslag nr.
L 264 af 30. marts 2000) Skriftlig fremsættelse den 30. marts 2000:
Folketingstidende 1999/2000 Tillæg A s. 7438 Lovforslaget som fremsat:
Folketingstidende 1999/2000 Tillæg A s. 7376 1. behandling den 12. april 2000:
Folketingstidende 1999/2000 FF s. 6550 Betænkning afgivet den 9. maj 2000:
Folketingstidende 1999/2000 Tillæg B s. 764 2. behandling den 16. maj 2000:
Folketingstidende 1999/2000 FF s. 8004 3. behandling den 18. maj 2000:
Folketingstidende 1999/2000 FF s. 8201 Lovforslaget som vedtaget:
Folketingstidende 1999/2000 Tillæg C s. 755 Bilag 3 Rådets forordning (EF) nr. 1091/2001  

 af 28. maj 2001  

 om fri bevægelighed for indehavere af visum til længerevarende  

 ophold RÅDET FOR DEN EUROPÆISKE UNION HAR under henvisning til traktaten om oprettelse af Det Europæiske  

 Fællesskab, særlig artikel 62, nr. 2), litra b), nr. ii), og  

 artikel 63, nr. 3), litra a), under henvisning til initiativ fra Den Franske Republik, under henvisning til udtalelse fra Europa-Parlamentet, og ud fra følgende betragtninger:
 (1)	Der kan gå et vist stykke tid fra det tidspunkt, hvor en  

 person, der er indehaver af et nationalt visum til længerevarende  

 ophold udstedt af en medlemsstat, indrejser på denne medlemsstats  

 område, og det tidspunkt, hvor den pågældende modtager en  

 opholdstilladelse, der sætter ham i stand til frit at bevæge sig  

 på de øvrige medlemsstaters område.
 (2)	Det er hensigtsmæssigt at fremme den frie bevægelighed  

 for indehavere af et nationalt visum til længerevarende ophold, indtil  

 den pågældende får opholdstilladelse, og at  

 fastsætte, at dette visum, der for tiden kun giver ret til en enkelt  

 transitrejse gennem de øvrige medlemsstaters område til den  

 visumudstedende stats område, har samme gyldighed som et ensartet visum  

 til kortvarigt ophold, såfremt ansøgeren opfylder indrejse- og  

 opholdsbetingelserne i konventionen om gennemførelse af  

 Schengen-aftalen af 14. juni 1985, undertegnet i Schengen den 19. juni  

 1990.
 (3)	En sådan foranstaltning er et første skridt til en  

 harmonisering af betingelserne for udstedelse af nationale visa til  

 længerevarende ophold.
 (4)	Konventionen om gennemførelse af Schengen-aftalen og de  

 fælles konsulære instrukser til de diplomatiske og  

 konsulære repræsentanter bør derfor ændres.
 (5)	Denne forordning er en udbygning af Schengen-reglerne, jf.  

 protokollen om integration af Schengen-reglerne i Den Europæiske Union,  

 således som disse er defineret ved bilag A til Rådets  

 afgørelse 1999/435/EF af 20. maj 1999 om definition af  

 Schengen-reglerne med henblik på, i overensstemmelse med de relevante  

 bestemmelser i traktaten om oprettelse af Det Europæiske  

 Fællesskab og traktaten om Den Europæiske Union, at  

 fastsætte retsgrundlaget for de bestemmelser og afgørelser, der  

 udgør Schengen-reglerne.
(6)	I medfør af artikel 1 og 2 i protokollen om Danmarks  

 stilling, der er knyttet som bilag til traktaten om Den Europæiske  

 Union og til traktaten om oprettelse af Det Europæiske  

 Fællesskab, deltager Danmark ikke i vedtagelsen af denne forordning,  

 som derfor ikke er bindende for og ikke finder anvendelse i Danmark.
Inden  

 seks måneder efter at Rådet har truffet afgørelse om denne  

 forordning til udbygning af Schengen-reglerne efter bestemmelserne i afsnit  

 IV i traktaten om oprettelse af Det Europæiske Fællesskab,  

 træffer Danmark afgørelse om, hvorvidt det vil gennemføre  

 dette instrument i sin nationale lovgivning, jf. artikel 5 i protokollen om  

 Danmarks stilling.
 (7)	For så vidt angår Republikken Island og Kongeriget  

 Norge udgør denne forordning en udbygning af Schengen-reglerne som  

 omhandlet i aftalen indgået den 18. maj 1999 mellem Rådet for Den  

 Europæiske Union og disse to stater.
(8)	I medfør af artikel 1 i protokollen om Det Forenede  

 Kongeriges og Irlands stilling, der er knyttet til traktaten om Den  

 Europæiske Union og til traktaten om oprettelse af Det Europæiske  

 Fællesskab, deltager Irland og Det Forenede Kongerige ikke i  

 vedtagelsen af denne forordning.
Med forbehold af artikel 4 i nævnte  

 protokol finder denne forordning derfor ikke anvendelse i Irland og Det  

 Forenede Kongerige UDSTEDT FØLGENDE FORORDNING:
Artikel 1 Artikel 18 i konventionen om gennemførelse af Schengen-aftalen  

 affattes således:
»Artikel 18 Visa til ophold af mere end tre måneders varighed er nationale visa,  

 som den enkelte medlemsstat udsteder ifølge sin egen lovgivning.
Et  

 sådant visum kan i højst tre måneder fra den oprindelige  

 gyldighedsdato have samme gyldighed som et ensartet visum til kortvarigt  

 ophold, hvis det er udstedt under iagttagelse af de fælles betingelser  

 og kriterier, der er fastlagt ved eller i medfør af de relevante  

 bestemmelser i kapitel 3, afdeling 1, i denne konvention, og hvis indehaveren  

 opfylder indrejsebetingelserne i artikel 5, stk. 1, litra a), c), d) og e). I  

 modsat fald giver dette visum kun indehaveren ret til at rejse gennem de  

 øvrige medlemsstaters område til den visumudstedende  

 medlemsstats område, medmindre han ikke opfylder indrejsebetingelserne  

 i artikel 5, stk. 1, litra a), d) og e), eller han er opført på  

 den nationale liste over uønskede personer i den medlemsstat, hvis  

 område den pågældende ønsker at rejse igennem.« Artikel 2 Punkt 2.2 i del I i de fælles konsulære instrukser affattes  

 således:
»2.2. Visum til længerevarende ophold Til ophold af en varighed på mere end tre  

 måneder udsteder den pågældende medlemsstat et nationalt  

 visum i overensstemmelse med de nationale bestemmelser.
Dette nationale visum har dog tillige i højst tre  

 måneder fra den oprindelige gyldighedsdato samme gyldighed som et  

 ensartet visum til kortvarigt ophold, hvis det er udstedt under iagttagelse  

 af de fælles betingelser og kriterier, der er fastlagt ved eller i  

 medfør af de relevante bestemmelser i kapitel 3, afdeling 1, i denne  

 konvention om gennemførelse af Schengen-aftalen, og hvis indehaveren  

 opfylder indrejsebetingelserne i konventionens artikel 5, stk. 1, litra a),  

 c), d) og e), jf. del IV i disse instrukser.
I modsat fald har indehaveren  

 kun ret til at rejse gennem de øvrige medlemsstaters område til  

 den visumudstedende medlemsstats område, medmindre han ikke opfylder  

 indrejsebetingelserne i artikel 5, stk. 1, litra a), d) og e), i konventionen  

 om gennemførelse af Schengen-aftalen, eller han er opført  

 på den nationale liste over uønskede personer i den medlemsstat,  

 hvis område den pågældende ønsker at rejse  

 igennem.« Artikel 3 Denne forordning træder i kraft dagen efter  

 offentliggørelsen i De Europæiske Fællesskabers  

 Tidende.
 Denne forordning er bindende i alle enkeltheder og  

 gælder umiddelbart i medlemsstaterne i overensstemmelse med traktaten  

 om oprettelse af Det Europæiske Fællesskab.
 Udfærdiget i Bruxelles, den 28. maj 2001.
På Rådets vegne T.
Bodström Formand Bilag 4 Rådets direktiv 2001/40/EF  

 af 28. maj 2001  

 om gensidig anerkendelse af afgørelser om udsendelse af  

 tredjelandsstatsborgere RÅDET FOR DEN EUROPÆISKE UNION HAR under henvisning til traktaten om oprettelse af Det Europæiske  

 Fællesskab, særlig artikel 63, nr. 3), under henvisning til initiativ fra Den Franske Republik, under henvisning til udtalelse fra Europa-Parlamentet, og ud fra følgende betragtninger:
 (1)	Ifølge traktaten skal Rådet vedtage foranstaltninger  

 vedrørende indvandringspolitikken på områderne betingelser  

 for indrejse og ophold samt ulovlig indvandring og ulovligt ophold.
 (2)	Det Europæiske Råd bekræftede på  

 mødet den 15.-16. oktober 1999 i Tammerfors, at det ønsker at  

 indføre et område med frihed, sikkerhed og retfærdighed.  

 Med henblik herpå skal en fælles europæisk asyl- og  

 indvandringspolitik sigte både mod en retfærdig behandling af  

 tredjelandsstatsborgere og en bedre styring af  

 migrationsstrømmene.
 (3)	Nødvendigheden af at sikre større effektivitet i  

 fuldbyrdelsen af afgørelser om udsendelse samt et bedre samarbejde  

 mellem medlemsstaterne forudsætter gensidig anerkendelse af  

 afgørelser om udsendelse.
 (4)	Afgørelser om udsendelse af tredjelandsstatsborgere skal  

 træffes i overensstemmelse med de grundlæggende rettigheder, som  

 garanteret ved den europæiske konvention til beskyttelse af  

 menneskerettigheder og grundlæggende frihedsrettigheder af 4. november  

 1950, navnlig artikel 3 og 8, og Genève-konventionen om flygtninges  

 retsstilling af 28. juli 1951, og som de følger af de  

 forfatningsmæssige principper, som medlemsstaterne har til  

 fælles.
(5)	I overensstemmelse med nærhedsprincippet kan målet med  

 den påtænkte aktion, nemlig et samarbejde mellem medlemsstaterne  

 om udsendelse af tredjelandsstatsborgere, ikke i tilstrækkelig grad  

 nås af medlemsstaterne og kan således på grund af aktionens  

 virkninger bedre nås på fællesskabsplan.
Dette direktiv  

 går ikke ud over, hvad der er nødvendigt for at nå dette  

 mål.
 (6)	I overensstemmelse med artikel 3 i protokollen om Det Forenede  

 Kongeriges og Irlands stilling, som er knyttet til traktaten om Den  

 Europæiske Union og til traktaten om oprettelse af Det Europæiske  

 Fællesskab, har Det Forenede Kongerige ved skrivelse af 18. oktober  

 2000 meddelt, at det ønsker at deltage i vedtagelsen og anvendelsen af  

 nærværende direktiv.
(7)	I medfør af artikel 1 og 2 i protokollen om Danmarks  

 stilling, der er knyttet som bilag til traktaten om Den Europæiske  

 Union og til traktaten om oprettelse af Det Europæiske  

 Fællesskab, deltager Danmark ikke i vedtagelsen af dette direktiv, som  

 derfor ikke er bindende for og ikke finder anvendelse i Danmark.
Inden seks  

 måneder efter at Rådet har truffet afgørelse om dette  

 direktiv til udbygning af Schengen-reglerne efter bestemmelserne i afsnit IV  

 i traktaten om oprettelse af Det Europæiske Fællesskab,  

 træffer Danmark afgørelse om, hvorvidt det vil gennemføre  

 dette direktiv i sin nationale lovgivning, jf. artikel 5 i protokollen om  

 Danmarks stilling.
 UDSTEDT FØLGENDE DIREKTIV:
Artikel 1 1. Med forbehold af forpligtelserne i medfør af artikel 23 og af  

 anvendelsen af artikel 96 i konventionen om gennemførelse af  

 Schengen-aftalen af 14. juni 1985, undertegnet den 19. juni 1990 i Schengen,  

 i det følgende benævnt »Schengen-konventionen«, er  

 formålet med dette direktiv at muliggøre anerkendelse af en  

 afgørelse om udsendelse, som er truffet af en kompetent myndighed i en  

 medlemsstat, i det følgende benævnt »ophavsstaten«, mod en  

 tredjelandsstatsborger, der befinder sig på en anden medlemsstats  

 område, i det følgende benævnt »fuldbyrdelsesstaten«.
 2. Alle afgørelser, der træffes i henhold til stk. 1,  

 gennemføres i overensstemmelse med fuldbyrdelsesstatens gældende  

 lovgivning.
 3. Dette direktiv gælder ikke familiemedlemmer til Unionsborgere,  

 der har gjort brug af deres ret til fri bevægelighed.
Artikel 2 I dette direktiv forstås ved a)	»tredjelandsstatsborger«: enhver person, som ikke er statsborger i  

 en medlemsstat, b)	»afgørelse om udsendelse«: enhver afgørelse med  

 henblik på udsendelse truffet af en ophavsstats kompetente  

 administrative myndighed c)	»fuldbyrdelsesforanstaltning«: enhver foranstaltning truffet af en  

 fuldbyrdelsesstat med henblik på at iværksætte en  

 afgørelse om udsendelse.
Artikel 3 1. En udsendelse som omhandlet i artikel 1 vedrører følgende  

 tilfælde:
 a)	Tredjelandsstatsborgeren er omfattet af en afgørelse om  

 udsendelse baseret på en alvorlig og konkret trussel mod den offentlige  

 orden eller den nationale sikkerhed og truffet i følgende  

 tilfælde:
når tredjelandsstatsborgeren af ophavsstaten er dømt for  

 en lovovertrædelse, som straffes med mindst et års  

 frihedsstraf når der foreligger alvorlige grunde til at antage, at  

 tredjelandsstatsborgeren har begået alvorlige strafbare handlinger,  

 eller der foreligger reelle indicier for, at han påtænker at  

 begå sådanne handlinger på en medlemsstats  

 område.
Hvis den berørte person er indehaver af en opholdstilladelse  

 udstedt af fuldbyrdelsesstaten eller en anden medlemsstat, skal  

 fuldbyrdelsesstaten med forbehold af artikel 25, stk. 2, i  

 Schengen-konventionen konsultere ophavsstaten og den stat, der har udstedt  

 tilladelsen.
En afgørelse om udsendelse, der er truffet inden for  

 rammerne af dette litra, giver mulighed for at inddrage opholdstilladelsen,  

 for så vidt der er hjemmel herfor i den nationale lovgivning i den  

 stat, der har udstedt tilladelsen.
 b)	Tredjelandsstatsborgeren er omfattet af en afgørelse om  

 udsendelse på grund af manglende overholdelse af de nationale  

 bestemmelser om udlændinges indrejse eller ophold.
 I de to tilfælde, der er omhandlet i litra a) og b), må  

 afgørelsen om udsendelse hverken udsættes eller suspenderes af  

 ophavsstaten.
 2. Medlemsstaterne gennemfører dette direktiv under hensyn til  

 beskyttelsen af menneskerettighederne og de grundlæggende  

 frihedsrettigheder.
 3. Anvendelsen af dette direktiv berører ikke bestemmelserne i  

 konventionen om fastsættelse af, hvilken stat der er ansvarlig for  

 behandlingen af en asylansøgning, der indgives i en af De  

 Europæiske Fællesskabers medlemsstater (Dublin-konventionen) og i  

 tilbagetagelsesaftalerne mellem medlemsstaterne.
Artikel 4 Medlemsstaterne sikrer, at den pågældende  

 tredjelandsstatsborger kan anke enhver foranstaltning som omhandlet i artikel  

 1, stk. 2, i henhold til fuldbyrdelsesstatens lovgivning.
Artikel 5 Beskyttelsen af personoplysninger og datasikkerheden sikres i  

 overensstemmelse med Europa-Parlamentets og Rådets direktiv 95/46/EF af  

 24. oktober 1995 om beskyttelse af fysiske personer i forbindelse med  

 behandling af personoplysninger og om fri udveksling af sådanne  

 oplysninger.
 Uanset artikel 101 og 102 i Schengen-konventionen kan registre med  

 personoplysninger i forbindelse med dette direktiv kun benyttes til de  

 formål, de er bestemt til heri.
Artikel 6 Ophavsstatens og fuldbyrdelsesstatens myndigheder benytter alle  

 hensigtsmæssige midler til at samarbejde og udveksle oplysninger om  

 gennemførelsen af dette direktiv.
 Ophavsstaten sørger for, at fuldbyrdelsesstaten hurtigst muligt  

 får alle nødvendige dokumenter i hænde til attestation af,  

 at afgørelsen om udsendelse fortsat er eksigibel, hvis dette er  

 foreskrevet i bestemmelserne i Sirene-Håndbogen.
 Inden yderligere foretages, foretager fuldbyrdelsesstaten en  

 undersøgelse af den pågældende persons situation for at  

 sikre, at hverken de relevante internationale retsakter eller de  

 gældende nationale bestemmelser er til hinder for fuldbyrdelsen af  

 afgørelsen om udsendelse.
 Når fuldbyrdelsesforanstaltningen er iværksat, underretter  

 fuldbyrdelsesstaten ophavsstaten herom.
Artikel 7 Medlemsstaterne udligner indbyrdes de finansielle ubalancer, som  

 måtte opstå som følge af anvendelsen af dette direktiv,  

 hvis udsendelsen ikke kan ske på den (de) pågældende  

 tredjelandsstatsborger(e)s regning.
Med henblik på anvendelsen af denne artikel vedtager Rådet  

 på forslag af Kommissionen og senest den 2. december 2002 de relevante  

 kriterier og nærmere bestemmelser.
Disse kriterier og nærmere  

 bestemmelser gælder tilsvarende for anvendelsen af artikel 24 i  

 Schengen-konventionen.
Artikel 8 1. Medlemsstaterne sætter de nødvendige love og  

 administrative bestemmelser i kraft for at efterkomme dette direktiv senest  

 den 2. december 2002. De underretter straks Kommissionen herom.
Disse love og bestemmelser skal ved vedtagelsen indeholde en henvisning  

 til dette direktiv eller skal ved offentliggørelsen ledsages af en  

 sådan henvisning.
De nærmere regler for henvisningen  

 fastsættes af medlemsstaterne.
 2. Medlemsstaterne meddeler Kommissionen teksten til de vigtigste  

 nationale retsforskrifter, som de udsteder på det område, der er  

 omfattet af dette direktiv.
Artikel 9 Dette direktiv træder i kraft på dagen for  

 offentliggørelsen i De Europæiske Fællesskabers  

 Tidende.
Artikel 10 Dette direktiv er rettet til medlemsstaterne i overensstemmelse med  

 traktaten om oprettelse af Det Europæiske Fællesskab.
 Udfærdiget i Bruxelles, den 28. maj 2001.
På Rådets vegne T.
Bodström Formand 1)   Loven  

 gennemfører i medfør af artikel 5 i Protokollen om Danmarks  

 Stilling, der er knyttet til Amsterdam-traktaten, Rådets forordning nr.  

 1091/2001/EF  af 28. maj 2001 om fri bevægelighed for indehavere af  

 visum til længerevarende ophold og Rådets direktiv 2001/40/EF af  

 28. maj 2001 om gensidig anerkendelse af afgørelser om udsendelse  af  

 tredjelandsstatsborgere.
