En bygherre reklamerede over tæringsskader i et brugsvandssystem.
Ved  

 syn og skøn blev det konstateret at vandsystemet var mangelfuldt og at visse  

 lofter ikke var demonterbare som krævet.
Entreprenør og byggeleder kendt  

 ansvarlige for mangler i vandsystem og rådgiveren for forkert projektering af  

 lofter KENDELSE i Voldgiftssag nr.
C-3625 mod 1. A A/S 2. B A/S 3. C ApS Adciteret af indklagede 1:
D A/S A.
Hovedsagen:
I.
Indledning og parternes påstande:
I årene 1987-88 lod klageren, K opføre et byggeri, Xstedet, med 51  

 plejeboliger m.v.
Byggeriet blev afleveret den 15. oktober 1988.
I begyndelsen af året 1990 konstateredes tæringsskader i bebyggelsens  

 brugsvandssystem.
I perioden frem til 1. juni 1993 er der registreret ialt 89  

 tæringsskader, heraf 5 i koldtvandssystemet.
 Indklagede 1, A A/S, har udført entreprise 15, herunder vand- og  

 varmeanlæg, men således at firmaet E, som underentreprenør for indklagede 1  

 har udført koldt- og varmtvandsanlægget.
Indklagede 2, B A/S, var af klageren antaget som rådgivende ingeniør, og  

 indklagede 3, C ApS, som byggeleder.
F ApS, som ikke er inddraget i denne  

 sag, var antaget til at udføre arkitektarbejdet og var endvidere udpeget som  

 projekteringsleder.
Under anbringende af, at de indklagede er ansvarlige for de opståede  

 tæringsskader, der nødvendiggør en omfattende udbedring af  

 brugsvandssystemet, har klageren ved klageskrift af 17. september 1991  

 indbragt sagen for en i henhold til »Regler for behandling af sager ved  

 Voldgiftsretten for Bygge- og Anlægsvirksomhed« nedsat voldgiftsret,  

 bestående af akademiingeniør Kate Nielsne, aut.
VVS-installatør Tony Hansen  

 og højesteretsdommer H.
Funch Jensen, sidstnævnte som retsformand.
 Klageren har nedlagt følgende påstande:
 Principalt:
De indklagede tilpligtes at betale klageren omkostningerne ved udskiftning  

 af brugsvandssystemtet i den i 1987/88 opførte del af plejehjemmet Xstedet  

 med tillæg af dokumenterede følgeomkostninger.
Endvidere påstås betaling af  

 kr. 36.000 med procesrente fra den 1. januar 1992.
 Subsidiært:
 De indklagede tilpligtes at betale klageren kr. 1.143.304 med procesrente  

 af kr. 36.000 fra den 1. januar 1992, af kr. 600.000 fra 5. februar 1992 og  

 af kr. 505.304 fra 7. juni 1993 til betaling sker.
 Mere subsidiært:
 Betaling af et mindre beløb efter voldgiftsrettens skøn.
 De indklagede har nedlagt påstand om afvisning for så vidt angår den  

 principale påstand og i øvrigt om frifindelse.
 De har endvidere nedlagt påstande om indbyrdes friholdelse, for så vidt de  

 måtte blive pålagt medansvar.
II.
Kontraktgrundlaget mellem klageren, de indklagede og F ApS.
Den 22. december 1986 accepterede indklagede 3 på klagerens vegne  

 indklagede 1's tilbud om udførelse af entreprise 15: »Indv. spildevand,  

 vand- og varmeanlæg m.v.«.
Entreprisesummen udgjorde 2.326.000 kr. excl.  

 moms, heraf 264.000 kr. vedrørende vandinstallationer.
 Af Særlige Betingelser I vedrørende denne entreprise fremgår bl.a.  

 følgende:
»15.2.4. Varmeinstallationer Levering og montering af et komplet centralvarmeanlæg .....  

 varmtvandsbeholder med elektrolyseanlæg termometre og manometre m.v.
 15.2.6.
 2) Indregulering af varme- og varmtvandsanlæg efter de af ingeniøren  

 opgivne indstillingsværdier samt levering af målerapport, idet der skal  

 regnes med tryktabsmålinger over strengreguleringsventilerne for bestemmelse  

 af de cirkulerede vandmængder.
 4) Levering af rettede tegninger efter arbejdets udførelse i det omfang,  

 arbejdet afviger fra det projekterede, f.eks. rørføring.
15.3.1. Love, normer og standarder Arbejdet skal udføres efter de i dansk lovgivning samt ministerielle og  

 kommunale bekendtgørelser og regulativer til enhver tid gældende  

 bestemmelser.
 Endvidere skal arbejdet udføres efter DIF's normer, hvoraf særligt skal  

 nævnes:
 1) Norm for vandinstallationer DS 439, 1978.
15.4. Materialer 15.4.1. Generelt Alle materialer og komponenter skal leveres fejlfri og i førsteklasses  

 fabriksny stand.
 Ud over materialespecifikationerne på tegningerne skal der anvendes de i  

 det følgende anførte materialer og komponenter.
15.4.3. Vandledninger i bygninger Der anvendes dels galv. middelsvære gevindrør og dels kobberrør fabr.  

 WICU-plus (præisoleret) i vægge og til køkkenvaske i fællesophold, samt hårde  

 kobberrør, VVS-nr. 040102 til synlige rør.« I et tillæg til SB-I er der foretaget ændring af denne bestemmelse, der  

 herefter er affattet således:
 »galv. middelsvære gevindrør« ændres til »galv. middelsvære  

 svejste gevindrør«.
 Af SB-I fremgår yderligere bl.a. følgende:
15.5.1. Generelt Arbejdet på pladsen skal ledes af en fagligt kvalificeret person, ligesom  

 alt arbejde skal udføres som førsteklasses håndværk.
Mangler der påpeges af  

 tilsynet skal omgående rettes.
 Arbejdet udføres således, at nødvendig vedligeholdelse også af andre  

 bygnings- og installationsdele ikke vanskeliggøres i væsentlig grad.
 Ved placering af ledninger, ventiler m.v. skal der drages omsorg for, at  

 de færdige anlæg fremtræder som en betjeningsvenlig ensartet helhed.
15.5.9. Rørlægning Den overvejende del af boliginstallationerne er skjult, og der skal  

 anvendes så lange rørlængder som muligt, således at der findes færrest mulige  

 skjulte samlinger.' Aftale om teknisk rådgivning mellem klageren og F Aps er indgået den 2.  

 september 1986. Den omfattede som ovenfor anført bl.a. rådgivning og bistand  

 vedrørende arkitektarbejde ved opførelse af de nye plejeboliger.
Endvidere  

 var arkitektfirmaet udpeget som projekteringsleder.
Ydelserne er nærmere  

 opregnet i aftalens pkt. 4, der angiver Dispositionsforslag, Projektforslag,  

 Forprojekt, Hovedprojekt, Projektopfølgning og Byggeprogram.
 Som bilag til aftalen var vedhæftet følgende »Arbejds- og  

 ansvarsfordeling i projekteringsfasen«.
Bilag til aftaleformular Arbejds- og ansvarsfordeling i projekteringsfasen 7.02.1986.
 X angiver ansvarets placering for den pågældende ydelse.
 (X) angiver deltagelse ved adm. af den pågældende ydelse.
Aftalen med indklagede 2 er indgået i juli-august 1990. I aftalens punkt 2  

 er anført, at denne indklagedes ydelse bl.a. omfatter teknisk rådgivning og  

 bistand vedrørende ingeniørprojekt for bygningskonstruktioner og  

 bygningsinstallationer.
I punkt 4 er opregnet Byggeprogram,  

 Dispositionsforslag, Projektforslag, Forprojekt, Hovedprojekt og  

 Projektopfølgning og driftsinstruktioner for tekniske anlæg.
I punkt 5 er om  

 klientens (klagerens) ydelser anført: »Successiv godkendelse i de  

 enkelte faser.« Som bilag var vedhæftet følgende »Arbejds- og ansvarsfordeling i  

 udførelsesfasen.« Arbejds- og ansvarsfordling i udførelsesfasen.
 Ansvarsfordeling i forbindelse med projektopfølgning, byggeledelse og  

 fagtilsyn.
 Af aftalen med indklagede 3, der er indgået i september-oktober 1986,  

 fremgår bl.a. følgende:
»2. Opgaven 2.1. Aftalen omfatter teknisk rådgivning og bistand vedrørende Sekretariatsfunktion, koordinerede tekniker samt byggeledelse og fagtilsyn  

 ved opførelse af nye plejeboliger ved K ....
4. Rådgiverens ydelser Varetage sekretariatsfunktionen. ......
 Fungere som koordinerende tekniker ved at varetage bygherrens interesser  

 over for alle implicerede parter i relation til opførelse nybyggeri ......
Byggeledelse og fagtilsyn ved opførelse af nybyggeri .....« Klientens (klagerens) ydelser er endvidere beskrevet som successiv  

 godkendelse i de enkelte faser.
 Som bilag var vedhæftet de ovenfor gengivne arbejds- og ansvarsfordelinger  

 i projekterings- og udførelsesfaserne.
 Endvidere er som bilag vedhæftet en organisationsplan, der gengives i  

 fotokopi.
Bilag 2 I alle tre teknikerkontrakter er om sanktioner anført, at Dansk rets  

 almindelige erstatningsregler er gældende og for så vidt angår ansvar er  

 henvist til ABR 75, pkt. 6.2.
III.
Syn og skøn.
Efter at der var konstateret tæringsskader, som fortsat udviklede sig,  

 blev der afholdt en række møder og foretaget nogle undersøgelse med henblik  

 på at fastlægge årsagerne til tæringsskaderne og placeringen af ansvaret for  

 eventuelle projekt- og/eller udførelsesfejl.
Da disse bestræbelser ikke førte  

 til noget resultat anmodede klagerens advokat den 20. december 1991  

 Voldgiftsnævnet for Bygge- og Anlægsvirksomhed om udmeldelse af syns- og  

 skønsmænd.
Voldgiftsnævnet udpegede som skønsmænd civilingeniør Niels Steen  

 Steensen og akademiingeniør Carsten Monrad.
 Skønsmændene har afgivet en skønserklæring af 18. maj 1991 og fire  

 tillægserklæringer, som vil blive nærmere gennemgået i det følgende.
 Det skal indledningsvis bemærkes, at skønsmændene angiver fire  

 hovedårsager til de opståede tæringsskader:
 1: Kvaliteten af de anvendte svejste gevindrør.
 2a: Den omstændighed, at forsyningsledningerne til tapstederne grener af  

 lodret opad i stedet for lodret nedad.
 2b: Overgangen mellem galvaniserede rør og kobberrør sker direkte ved  

 afgreningen fra hovedledningerne.
 3: Elektrolyseanlægget har ikke virket efter hensigten for så vidt angår  

 modvirkning af korrosion.
 4: Skønsmændene har endvidere gjort opmærksom på, at lofterne under rørene  

 burde have været demonterbare.
 Forinden skønsmændene afgav erklæringen af 18. maj 1991 havde de i  

 skrivelse af 31. marts 1991 rettet henvendelse til Korrosionscentralen, der  

 tidligere den 11. juni 1990 havde afgivet en erklæring om de svejste rør til  

 indklagede 2.
 I denne erklæring anføres bl.a. følgende:
»Med Deres brev af 1990.03.22 har vi modtaget ialt 6 gennemtærede  

 rørstykker fra ovennævnte anlæg, som er taget i brug okt. 1988. Vi har  

 senerer modtaget tegninger, der viser, at rør 1, 2 og 3 er fra fremløbsledningen.
Tæringerne ligger inden for få  

 meter fra hinanden ved bolig 0708 (tegn. nr. 5.101 E).
 rør 4, 5 og 6 er fra returledning, også her ligger tæringerne tæt ved  

 hinanden, ved bolig 87 (tegn nr. 5.102 E).
 De har oplyst, at rør 1-2-3, henholdsvis 4-5-6, er udsnit af samme  

 rørlængde.
Anlægget er udført på normal vis i varmforzinket stål, med afgreninger til  

 koblingsledninger i kobber.
Der er monteret elektrolyseanlæg.
 Vi har d.d. fået oplyst, at der har været endnu to gennemtæringer på  

 anlægget.
Undersøgelser Fig. 1-2 viser rørene efter opskæring.
 Som det ses ligger alle korrosionsanbreg bortset fra enkelte små i rørenes  

 svejsesøm, eller udgående herfra.
Vi har derfor udskåret tværsnit af svejsesømme af rør 2 (fremløb) og rør 6  

 (retur), på steder uden angreb.
Snittene er indstøbt i plast, slebet og  

 poleret, og undersøgt i mikroskop.
På begge snit ses en kraftig indervulst, der danner spalter og hulrum op  

 imod rørvæggen.
Fig. 3 viser indervulsten på rør 6.
Der er udført EDAX-analyse af den lyse belægning i to af rørene.
Herved  

 fandtes følgende hovedbestanddele:
Korrosionsårsager Tæringerne skyldes primært rørenes indvendige svejsevulster, som grundet  

 deres geometri danner udgangspunkter for såkaldt spaltekorrosion.
Det er  

 velkendt, at sådanne vulster ikke bør forekomme.
I DS 439:  

 Vandinstallationer, 2. udgave, 1989, er i vejledningsstoffet (tabel V  

 3.4.1.a) nævnt DIN 2444 for varmforzinket stål.
I denne henvises der  

 vedrørende svejste rør til DIN 2440, hvori svejsesømmen er nævnt under pkt.  

 10.3, se vedlagte kopi.
 I DS 439, 1. udgave, 1978, var der ikke henvisning til DIN 2444 eller  

 andre standarder.
Korrosionen er fremmet af tilførsel af opløst kobber.
Der er fundet  

 kobberindhold på 1,8-2,5% i rørenes belægninger, og normalt anses  

 kobberindhold på over 0,5% for skadelige.
Formentlig stammer kobberet fra de  

 mange koblingsledninger idet der i perioder uden forbrug kan ske en vis  

 tilbageførsel af kobber herfra.
Det afhænger dog af, hvordan tilslutningerne  

 er udført, og det er ikke oplyst i detaljer.
Rørdiagrammet viser overgang til  

 kobber et godt stykke fra fremløbsledningen, men der er ingen nærmere  

 beskrivelse.« I korrosionscentralens besvarelse af skønsmændenes spørgsmål anføres  

 bl.a.:
»De nu modtagne rør er skåret op og undersøgt visuelt.
I omstående  

 skema er givet en oversigt over rørene og deres tilstand.
 På denne baggrund kan vi besvare spørgsmålene i brevet af 31. marts 1991  

 som følger:
 Spørgsmål A:
 Viser belægningerne i prøvestykkerne om elektrolyseanlægget har fungeret  

 tilfredsstillende siden udskylningen.
 Svar:
I begge de nye rør i prøvestykkerne ses en gullig belægning, som er  

 væsentlig tykkere end belægningen i prøvestykkernes gamle rør.
Sidstnævnte  

 belægning svarer nogenlunde til, hvad der er beskrevet i vor rapport af  

 1990.06.11, og hvad der i øvrigt ses i alle de nu modtagne varmtvandsrør.
 Analyse af belægning i nyt rør nr. 6 viste følgende hovedbestanddele:
Visuelt bedømt er der sket bedre belægningsdannelse i de nye rør end i de  

 gamle, og kobberindholdet er nu faldet til lige omkring de 0,5%, der anses  

 for faregrænsen.
Men aluminiumindholdet er lavere end ønskeligt.
Vi kan derfor ikke besvare spørgsmålet helt klart.
Der er sket en  

 forbedring i forhold til tidligere, men på grundlag af de to prøvestykker  

 alene kan vi ikke sige om elektrolyseanlægget har fungeret fuldt  

 tilfredsstillende.
 Spørgsmål B:
 Efter foretagen opmåling af svejsevulst bedes De oplyse om kravene i DIN  

 2440 er opfyldt.
 Svar:
DIN 2440, juni 1978, foreskriver, at rør som skal være egnede til  

 varmforzinkning efter DIN 2444 ikke må have en svejsevulst hvis højde over  

 rørets indvendige overflade overstiger 0,3 mm + 0,05 x rørets godstykkelse.  

 Endvidere må svejsevulsten ikke være »zerkluftet«, dvs. må ikke  

 indeholde spalter eller revner.
I vor rapport af 1990.06.11 er vist snit  

 gennem svejsesøm, der ikke opfylder disse krav.
 På grundlag af visuel undersøgelse, suppleret med undersøgelse i  

 stereomikroskop, kan svejsesømmene bedømmes som følger:
Hvis dette sammenholdes med røroversigten, ses det, at der kun er et rør  

 (nr. 3), hvor en fra DIN 2440 afvigende svejsesøm ikke er angrebet.
I rør 4  

 ses som nævnt en lille tæring lige op ad svejsevulsten, og kun en  

 metallografisk undersøgelse kan vise om denne tæring også udspringer i  

 svejsesømmen.
 Spørgsmål C:
 Efter undersøgelse af enkelte korroderede rørstykker udtaget efter den  

 01.01.91 bedes De oplyse om skadebilledet har ændret sig i forhold til de  

 først undersøgte prøver.
 Svar:
Skadebilledet har ændret sig noget i forhold til det der er beskrevet i  

 vor rapport af 1990.06.11. Dengang fandtes kun angreb i svejsesømme, nu ses  

 der også en del angreb uden for svejsesømme.
I de modtagne rør ses dog stadig  

 de fleste angreb i svejsesømmene.
 I vor rapport af 1990.01.04 er omtalt en tæring uden for svejsesøm.
 Spørgsmål D:
 Hvad er korrosionsårsagen i det gennemtærede rørstykke fra  

 koldtvandssystemet mærket den 04.03.91.
 Svar:
Koldtvandsrøret, nr. 8, er gennemtæret i svejsesømmen.
Efter afsyring sås  

 følgende:
 - over en strækning af 4 cm synes røret ikke at have været gennemsvejst  

 (det kan dog kun afgøres ved en metallografisk undersøgelse). Utætheden  

 ligger midt på denne strækning, og skyldes tilsyneladende en let korrosion i  

 bunden af den ufuldstændige svejsning.
 - i resten af røret ses en høj, uregelmæssig svejsevulst, som ikke  

 opfylder DIN 2440.
 Analyse af rør 8's indvendige belægning viste følgende hovedbestanddele:
Årsagen til gennemtæringen er primært en uheldig svejsesøm, formentlig i  

 form af lokalt manglende gennemsvejsning.
Korrosionen er fremmet af kobber i  

 belægningen.
Bemærk at der også er konstateret korrosion i fittingen på  

 koldtvandsrøret, i form af en grubetæring lige ved enden af 20 mm røret.' I skønserklæringen af 18. maj 1991 hedder det bl.a.:
 Spørgsmål 1: Skønsmændene bedes beskrive fællestræk ved de konstaterede  

 tæringsskader i varmtvandssystemet.
 Svar på spørgsmål 1: De konstaterede tæringsskader i varmtvandssystemet  

 har følgende fællestræk:
a.
Tæringsskaderne forekommer på de galvaniserede rør og fittings.
b.
Tæringsskaderne er i stort omfang konstateret i rørenes svejsesømme  

 eller udgående herfra.
Ved de senest undersøgte rørstykker forekommer dog  

 også tæringer uden for svejsesømme.
c.
Korrosionsangrebene er grubetæringer som er fremmet af tilførsel af  

 opløst kobber.
c.
Tæringsangrebene forekommer primært på varmtvandsledningerne, dog  

 forekommer der enkelte tæringer på cirkulationsledningerne og en enkelt på  

 koldtvandsledningerne.
e.
Tæringsangrebene optræder i alle bygningsafsnit dog med større eller  

 mindre tæthed.
 f. som det fremgår ..... er gennemtæringerne sket jævnt over tidsrummet  

 fra 31.1.1990 til dato og synes endnu ikke ophørt.
 Spørgsmål 2: Der bedes foretaget en vurdering af årsagen til  

 tæringsskaderne med inddragelse af rørkvalitet, herunder langsgående  

 svejsesøm og udførelse iøvrigt.
Har det i den forbindelse betydning, a. at koblingsledningen tilsluttes fordelingsledningen i toppen og ikke  

 som oprindelig vist i en del af projektet i bunden af fordelingsledningen? b. at der er anvendt kobberrør til de vandrette koblingsledninger i stedet  

 for de i projektet anviste galvaniserede rør? Svar på spørgsmål 2: Det vurderes at tæringsskaderne er opstået som følge  

 af en række uheldige forhold ved den aktuelle installation.
a.
Der er anvendt galvaniserede svejste stålrør med en indvendig  

 svejsevulst, som ikke ville kunne opfylde de krav, der stilles i den seneste  

 udgave af vandnormen DS 439, som trådte i kraft 15. juni 1989. Skønsmændene  

 henviser i denne forbindelse til Korrosionscentralens rapport af 25. april  

 1991 erklæringsbilag 3, og til Korrosionscentralens rapport af 11. juni 1990  

 .....
b.
Som det fremgår af korrosionscentralens rapporter, som nævnt ovenfor,  

 er korrosionen fremmet af tilførsel af opløst kobber fra koblingsledninger.  

 Tilførslen af kobber til de galvaniserede rør skyldes manglende hensyntagen  

 under udførelsen til de forholdsregler, der er anført i vandnormen DS 439 fra  

 1978 med tilhørende SBI-anvisning nr. 119 fra 1979.
Af disse fremgår, at tilslutning af koblingsledninger af kobber til  

 vandrette fordelingsledninger af galvaniseret stål skal udføres således, at  

 kobberioner ikke strømmer tilbage til de varmtforzinkede rør.
Det er i denne  

 forbindelse vigtigt at overgangen sker på et lige rørstykke i en vis afstand  

 fra fordelingsledningen.
Det er endvidere vigtigt at overgangen udføres  

 således at selvcirkulation undgås.
 Det er skønsmændenes opfattelse af den i projektmaterialet viste udførelse  

 med afgrening nedad fra fordelingsledninger og med vandrette  

 koblingsledninger udført af galvaniserede rør levede op til normens og  

 SBI-anvisningens anbefalinger.
c.
Ovennævnte korrosionsfremmende forhold kunne have været væsentligt  

 reducerede såfremt det installerede elektrolyseanlæg havde fungeret optimalt.  

 Det er i denne forbindelse vigtigt at elektrolyseanlægget er indstillet  

 korrekt og at varmtvandscirkulationen er indreguleret.
Spørgsmål 3: Skønnes der at være ririsko for tilsvarende skader i  

 koldtvandssystemet? Svar på spørgsmål 3: Da koblingsledninger for koldt brugsvand er udført  

 af kobberrør, som er tilsluttet direkte til fordelingsledningerne på samme  

 måde som ved varmtvandssystemet, vil der være risiko for at kobberioner ved  

 selvcirkulation eller turbulens i afgreningen kan føres tilbage til de  

 galvaniserede rør.
Som følge heraf vil der være risiko for tilsvarende skader  

 i koldtvandssystemet, dog er korrosionshastigheden normalt væsentligt lavere  

 i koldtvandssystemer end i varmtvandssystemer.
 Risikoen for at der tilbageføres kobberioner til de galvaniserede rør er  

 bekræftet ved korrosionscentralens undersøgelse af rørstykket fra den ene  

 gennemtæring, der til dato er konstateret på koldtvandssystemet .....
Spørgsmål 4: Har det udarbejdede projekt været i overensstemmelse med  

 anerkendt faglig standard på projekteringstidspunktet for såvidt angår a. varmtvandssystemet, incl. dimensioneringen af cirkulationspumpen, b. koldtvandssystemet.
 Svar på spørgsmål 4: Skønsmændene finder, at udformningen og  

 dimensioneringen af såvel varmtvandssystemet som koldtvandssystemet svarer  

 til anerkendt faglig standard på projekteringstidspunktet.
 Det skønnes derimod ikke at anbringelse af de to rørsystemer udført af  

 galvaniserede rør over et nedforskallet gipsloft opfylder vandnormens krav  

 til tilgængelighed for galvaniserede rørnet.
Spørgsmål 5: Er elektrolyseanlægget dimensioneret og installeret korrekt,  

 og har det virket efter hensigten? Svar på spørgsmål 5: Skønsmændene finder, at elektrolyseanlægget er  

 dimensioneret og installeret korrekt.
Formålet med installering af  

 elektrolyseanlæg er at modvirke stendannelse og korrosion i  

 varmtvandsbeholdere og rørledninger for varmt brugsvand.
 Som det fremgår af ovenstående, har elektrolyseanlægget ikke virket efter  

 hensigten for så vidt angår modvirkning af korrosion i rørnettet.
Spørgsmål 6a: Er anlægget udført i overensstemmelse med projektet og  

 ændringer i dette og i overensstemmelse med sædvanlig håndværksmæssig skik på  

 udførselsestidspunktet? Svar på spørgsmål 6a: I det det forudsættes, at spørgsmålet vedrører  

 røranlægget, finder skønsmændene ikke at anlægget er udført i henhold til  

 projektet idet koblingsledningernes udførelse ikke er udført som vist på  

 vanddiagrammet tegn. nr. 5.502B.
 Den anvendte udførelsesmetode, hvor koblingsledninger af kobber er  

 tilsluttet direkte til fordelingsledninger af galvaniseret stål, er ikke i  

 overensstemmelse med sædvanlig håndværksmæssig skik på udførelsestidspunktet.
Spørgsmål 6b: Er elektrolyseanlægget indreguleret, således at det virker  

 efter de i projektet opstillede forudsætninger? Svar på spørgsmål 6b: Skønsmændene har ikke i projektmaterialet fundet  

 nogen forudsætninger for elektrolyseanlæggets indregulering.
I henhold til Korrosionscentralens rapport af 25. april 1991 udviser de  

 indsatte prøvestykker en forbedring af elektrolyseanlæggets funktion i  

 forhold til de først foretagne undersøgelser.
Funktionen er dog fortsat ikke  

 optimal.
De under skønsforretningen registrerede indstillingsværdier for  

 elektrolyseanlægget stemmer overens med sædvanligvis anvendte værdier for  

 tilsvarende anlæg.
Selve elektrolyseanlægget skønnes derfor indreguleret så  

 godt som muligt under de givne forudsætninger.
 Spørgsmål 6c: Er den i projektmaterialet nævnte kontrolmålerapport for de  

 cirkulerende vandmængder fra entreprenøren udarbejdet.
I det omfang rapporten ikke er udarbejdet eller måtte vise sig ikke at  

 være fyldestgørende, bedes det oplyst, om dette har nogen betydning for de  

 konstaterede problemer med varmtvandssystemet? Svar på spørgsmål 6c: Ifølge oplysninger under skønsforretningen, har  

 entreprenøren ikke foretaget kontrolmåling af de cirkulerende vandmængder.
Ved efterfølgende målinger udført af B den 17.9.1990 og den 20.9.1990 er  

 det konstateret, at der på dette tidspunkt var cirkulation overalt i  

 rørsystemet.
Ved Bs målinger er der registreret flow, som svarer til  

 vandhastigheder i ledningsnettet på mellem 0,07 m/s og 0,58 m/s.
I vandnormen  

 fra 1978 med tilhørende SBI-anvisning nr. 118 anføres det at vandhastigheden  

 bør være min. 0,2-0,3 m/s for sikring af elektrolyseanlæggets korrekte  

 funktion.
I den nye vandnorm fra 1989 er dette krav ændret til at hastigheden  

 bør være min. 0,05-0,1 m/s.
I den tilhørende SBI anvisning anføres dog at  

 nyere erfaringer viser, at stømningshastigheden er et mindre godt mål at  

 arbejde med.
Det er derimod vigtigere at sikre sig, at der reelt er  

 cirkulation end at opnå en vis mindste hastighed.
Med hensyn til betydningen af den manglende kontrolmåling ved  

 ibrugtagningen vurderer skønsmændene derfor at dette kan have haft betydning  

 for de konstaterede problemer emd varmtvandssystemet.
Dette begrundes med at  

 det på et tidspunkt blev konstateret, at en kontraventil var blokeret,  

 således at cirkulationen ikke fungerede.
Spørgsmål 7: Hvad er den omtrentlige levetid for et varmtvandsrørsystem  

 udført i galvaniserede svejste stålrør? Svar på spørgsmål 7: Den omtrentlige levetid for et velfungerende  

 varmtvandssystem udført af galvaniserede rør med elektrolyse vurderes at være  

 40-50 år.
 Spørgsmål 8: Er der ud fra en bedømmelse af skadernes art og omfang  

 risiko for yderligere skader, og i bekræftende fald bedes det oplyst, om  

 rørsystemets levetid er nedsat.
 Svar på spørgsmål 8: Ud fra en bedømmelse af skadernes art og omfang  

 finder skønsmændene, at der er risiko for yderligere skader på rørsystemerne  

 og det vurderes, at levetiden generelt må betragtes som nedsat.
Spørgsmål 9: Hvor meget vil det koste at foretage en forsvarlig udbedring  

 af rørsystemet med henblik på forebyggelse af nye skader? Svar på spørgsmål 9: Skønsmændene finder, at en forsvarlig  

 udbedring af rørsystemerne vil omfatte følgende foranstaltninger:
 - Ændring af samtlige koblingsledninger på såvel koldt- som  

 varmtvandssystemet, således at der etableres ca. 0,5 m PEX-rør mellem  

 galvaniserede fordelingsledninger og koblingsledninger af kobber, PEX-rør  

 udformes med »ionfælde«.
 - Udskiftning af fordelingsledninger for varmt brugsvand ialt ca. 500 m  

 med ledninger udført af sømløse rør eller svejste rør efter din. 2440.
 - Lokal udskiftning af tærede rørstykker og fittings på  

 cirkulationsledninger for varmt brugsvand og på koldtvandsledninger.
 - Etablering af demonterbare lofter under samtlige galvaniserede  

 rørledninger.
 - Efter udskiftning af varmtvandsrør foretages fornyet indregulering af  

 brugsvandscirkulationen for etablering af effektiv cirkulation i hele  

 rørsystemet.
 Skønsmændene anslår udgiften til ovenstående foranstaltninger til kr.  

 300.000 inkl. omkostninger og moms.
 Spørgsmål 10: Det bedes vurderet, om rørsystemets kvalitet under hensyn  

 til de hidtidige erfaringer må antages at være af en sådan art, at der bør  

 ske en udskiftning af systemet, og i bekræftende fald bedes det oplyst, hvor  

 meget en sådan udskiftning skønnes at ville beløbe sig til? Spørgsmålet bedes  

 besvaret uafhængigt af svaret på spørgsmål 9.
 Svar på spørgsmål 10: Skønsmændene finder kun at udskiftning af  

 rørsystemet er nødvendig i det omfang som det fremgår af besvarelsen af  

 spørgsmål 9.
 Supplerende skønstema udarbejdet af advokat H.
Spørgsmål JJ1: Var det på projekteringstidspunktet i overensstemmelse med  

 anerkendt faglig standard at foreskrive et elektrolyseanlæg og overlade det  

 til entreprenøren, in casu blikkenslageren og dennes leverandør, I, at  

 indregulere anlægget? Svar på spørgsmål JJ1: Ja.' Af en supplerende skønserklæring af 5. februar 1992 fremgår bl.a.:
Spørgsmål 11: Skønsmændene bedes oplyse, hvor meget en fuldstændig  

 udskiftning af rørsystemet vil koste? Svar på spørgsmål 11: En fuldstændig udskiftning af det galvaniserede  

 rørnet for koldt og varmt vand skønnes at ville andrage følgende beløb ved  

 prisniveau jan. 1992:
 I en supplerende skønserklæring II af 7. april 1992 har skønsmændene  

 besvaret nogle yderligere spørgsmål fra indklagede 1's advokat således:
 »Spørgsmål 12:
 Skønsmændene bedes oplyse, om den oprindeligt projekterede rørføring for  

 vandforsyning var praktisk gennemførlig under hensyntagen til den øvrige  

 rørplacering i installationsrummet over det nedhængte loft? (Der tænkes her  

 på, at der i installationsrummet yderligere skulle placeres rør for  

 ventilation, sprinkleranlæg, varmeanlæg, el-kabler m.m.).
 Svar:
Skønsmændene finder, at den oprindeligt projekterede rørføring for  

 vandledningerne stort set var praktisk gennemførlig.
Specielt ses intet til  

 hinder for, at afgreningerne til koblingsledningerne kunne have været udført  

 nedad, ideat der jf. fotos i skønserklæringen af 18. maj 1991 er ca. 15-20  

 cm's afstand fra underside rør til overside forsænket loft.
Der ses heller  

 intet til hinder for, at den første meter af koblingsledningen kunne have  

 været udført i varmtforzinket rør.
 Spørgsmål 13:
Under henvisning til det under pkt. b anførte i skønserklæringens  

 besvarelse af spørgsmål 2 (skønserklæringens side 5) bedes skønsmændene  

 konkretisere på hvilke punkter den faktiske udførelse ikke tager hensyn til  

 de forholdsregler, der er anført i vandnormen DS 439 fra 1978 med tilhørende  

 SBI-anvisning nr. 118 fra 1979? Svar:
Som det fremgår af nedenstående fig. 19.,7 fra SBI-anvisning nr. 119 p.  

 467, skal overgangen fra varmtforsinket rør til kobberrør udføres ved vandret  

 afgrening eller afgrening nedad fra det varmtforsinkede rør for at modvirke  

 selvcirkulation i kobberledningen.
Afgreningen skal endvidere foretages  

 således, at overgangen sker på et lige rørstykke i passende afstand fra  

 hovedledninger med cirkulation.
Dette er vigtigt, idet der ellers kan opstå  

 turbulens, som kan resultere i overførsel af kobberioner til det  

 varmtforzinkede rør. .....
 Spørgsmål 14:
 Under henvisning til skønserklæringens besvarelse af spørgsmål 6 a bedes  

 skønsmændene konkretisere, på hvilken måde koblingsledningernes udførelse  

 afviger fra vanddiagrammet tegning nr. 5.502B.
 Endvidere bedes skønsmændene konkretisere, hvad der var sædvanlig  

 håndværkerskik på udførelsestidspunktet.
 Svar:
 På vanddiagrammet er koblingsledningerne vist udført ved afgrening nedad  

 med varmtforzinkede rør ført over til væg, hvor overgangen til kobber er  

 vist.
 Sædvanlig håndværksmæssig skik på udførelsestidspunktet var at tage  

 fornøden hensyn til de forhold, der er nævnt i besvarelsen af spørgsmål 13.
 Spørgsmål 15:
Kan skønsmændene bekræfte, at tegning nr. 5.502B anviser koblingsledning i  

 kobber med afgrening opad, direkte på hovedstreng for følgende rum, 21, 22 og  

 104? Svar:
 Ja.
 Spørgsmål 16:
Kan skønsmændene bekræfte, at tegning nr. 5.502B anviser koblingsledning i  

 kobber med afgrening nedad, direkte på hovedledning fra følgende rum: 04, 6,  

 8, 9, 15, 17, 23c, 24, 40b, 41b, 54, 58, 60, 62, 64, 69, 72, 76, 77, 79, 85,  

 87, 94, 96, 111, 113, 115, 117? Svar:
Skønsmændene kan bekræfte, at der de anførte steder er vist afgrening  

 nedad med direkte overgang fra hovedledning af varmtforsinket stål til  

 koblingsledning af kobber.
De aktuelle overgange er alle afgreninger på  

 koldtvandssystemet til toiletter.
Skønsmændene vurderer, at der disse steder  

 ikke vil være risiko for selvcirkulation. endvidere vil risikoen for, at  

 kobberioner ved turbulens kan lægge sig i den varmtforzinkede fitting, være  

 begrænset.
 Spørgsmål 17:
 Under henvisning til skønserklæringens besvarelse af spørgsmål 9 bedes  

 skønsmændene besvare følgende spørgsmål:
 17.1: Indebærer den anviste ændring af samtlige koblingsledninger  

 en forbedring i forhold til den oprindeligt projekterede løsning? I  

 bekræftende fald bedes værdien af forbedringen angivet.
 17.2: Indebærer den anviste udskiftning af fordelingsledninger for  

 varmt brugsvand med ledninger udført af sømløse rør eller svejste rør efter  

 DIN 2440 en forbedring i forhold til den projekterede løsning? I bekræftende  

 fald bedes værdien af forbedringen angivet.
 17.3: Indebærer den anviste etablering af demonterbare lofter  

 under samtlige galvaniserede rørledninger en forbedring i forhold til den  

 projekterede løsning? I bekræftende fald bedes værdien af forbedringen  

 angivet.
 Svar:
 17.1: Nej.
 17.2: Skønsmændene finder, at anvendelse af sømløse rør vil være  

 en forbedring i forhold til projektet, hvorimod anvendelse af svejste rør  

 efter DIN 2440 ikke vurderers som en forbedring.
 Værdien af forbedringen ved anvendelse af sømløse rør skønnes at andrage  

 kr. 20.000,00 incl. moms.
 17.3: Ja.
 Værdien af forbedringen skønnes at andrage kr. 115.000,00 incl.  

 omkostninger og moms.
 Spørgsmål 18:
Under henvisning til skønsmændenes besvarelse af det supplerende  

 skønsspørgsmål 11 bedes skønsmændene oplyse, om den i besvarelsen skitserede  

 fuldstændige udskiftning af rørsystemet indebærer en forbedring i forhold til  

 den oprindeligt projekterede løsning.
I bekræftende fald bedes værdien af  

 forbedringen angivet.
 Svar:
Ja.
Skønsmændene finder, at en totaludskiftning som beskrevet i spørgsmål  

 11 vil indebære en forbedring i forhold til projektet på kr. 115.000,00 incl.  

 omkostninger og moms, svarende til værdien af demonterbare lofter.
 Spørgsmål 19:
 Idet der henvises til vedlagte artikel af civilingeniør I, Z Institutterne  

 (bilag D), bedes skønsmændene oplyse, om det kan afvises, at vandkvaliteten  

 har nogen indflydelse på rørtæringerne.
 Svar:
 Idet der henvises til vedlagte bilag 12 fra Miljø- og  

 Levnedsmiddelkontrollen, finder skønsmændene det ikke sandsynligt i det  

 aktuelle tilfælde, at vandkvaliteten har haft indflydelse på rørtæringerne.  

 Der henvises specielt til, at der ikke forekommer aggressiv kuldioxid, samt  

 at kloridindholdet ikke vurderes at medføre forhøjet korrositivitet.
 Spørgsmål 20:
 Idet der henvises til vedlagte »undersøgelse af  

 drikkevand/-råvand« foretaget af Miljø- og Levnedsmiddelkontrollen  

 (bilag 12) bedes skønsmændene oplyse, om det kan afvises, at de påviste 6.000  

 bakterier af slægten Thermus pr. ml. vand har indflydelse på rørtæringerne.
 Svar:
 Skønsmændene kan ikke afvise, at bakterieindholdet kan have haft  

 indflydelse på rørtæringerne, men skønsmændene kender ikke eksempler på, at  

 bakterier af den nævnte art har forårsaget tæringer i brugsvandssystemer af  

 den aktuelle type.
 Spørgsmål 21:
 I fortsættelse af spørgsmål 20 og under henvisning til det i bilag 12  

 anførte bedes skønsmændene oplyse, om de slimede belægninger i  

 varmtvandsbeholder og rørsystem, der kan forårsages af bakterievæksten  

 Thermus, har betydning for elektrolyseanlæggets forebyggende funktion og  

 effekt.
 Svar:
 Skønsmændene finder det ikke sandsynligt, at bakterievæksten har betydning  

 for elektrolyseanlæggets forebyggende funktion og effekt.
 Spørgsmål 22:
 Under henvisning til skønserklæringens besvarelse af spørgsmål 5 bedes  

 skønsmændene oplyse, hvad der er årsagen til, at elektrolyseanlægget ikke har  

 virket efter hensigten f.s.v.a. modvirkning af korrosion i rørnettet.
 Svar:
 Det skønnes, at årsagen til at elektrolyseanlægget ikke har virket efter  

 hensigten, kan være mangelfuld cirkulation i perioden efter anlæggets  

 ibrugtagning.
 Spørgsmål 23:
 Under henvisning til skønserklæringens besvarelse af spørgsmål 6C, bedes  

 skønsmændene oplyse, om man har grundlag for at fastslå, hvornår den i  

 skønserklæringen side 7, andet afsnit nævnte blokering af en kontraventil er  

 indtrådt.
 Svar:
 I henhold til sagens bilag 1 blev blokeringen konstateret i forbindelse  

 med undersøgelsen af den første gennemtæring ultimo januar 1990. Det må  

 formodes, at blokeringen er sket i tidsrummet fra ibrugtagningen til dette  

 tidspunkt.
 Spørgsmål 24:
Kan skønsmændene afvise, at de foreskrevne termostatiske brusebatterier af  

 fabrikat Mora/Damixa type 27350 VVS 72.2224.604 med indbyggede kontraventiler  

 har indflydelse på rørtæringerne? (Der tænkes her på, om de indbyggede kontraventiler ved eventuel blokering  

 p.g.a. de konstaterede udfældninger vil kunne forårsage gennemstrømning og  

 dermed tilbageførsel af kobberioner til den galvaniserede installation.
Der  

 henvises til vedlagte skrivelse af 14.9.1990 fra I til B, bilag E.) Svar:
 Skønsmændene kan ikke afvise, at der har forekommet gennemstrømning fra  

 koldtvandssystemet til varmtvandssystemet via de nævnte brusebatterier, men  

 finder det næppe sandsynligt, da der ikke i det forelagte materiale har været  

 nævnt gener i forbindelse med koldt vand i varmtvandssystemet eller omvendt.
 Spørgsmål 25:
Kan skønsmændene afvise, at den kemiske proces i forbindelse med  

 elektrolysebehandling, herunder udskilning af kalkpartikler, har indflydelse  

 på rørtæringerne? Svar:
Ja.
Elektrolyseanlægs positive effekt i forbindelse med modvirkning af  

 korrosion er almindeligt anerkendt og bevist ved tusindvis af igangværende  

 anlæg.' I supplerende skønserklæring III af 7. juni 1992 anføres bl.a.:
 »spørgsmål jj 2:
 I supplerende skønserklæring II af 7. april 1992 har skønsmændene besvaret  

 spørgsmålet 15: »Kan skønsmændene bekræfte, at tegning nr. 5.502B  

 anviser koblingsledning i kobber med afgrening opad, direkte på hovedstreng  

 for følgende rum; 21, 22 og 104?, bekræftende.
Efter indklagede 2's opfattelse fremgår det klart af tegning nr. 5.502B,  

 at koblingsledningerne af kobber ikke  tilsluttes direkte på  

 hovedstreng i rum 21, 22 og 104, idet det bemærkes, at signaturforklaringen  

 på tegningen angiver, at tynde streger i forbindelse med signaturerne for  

 vandledningerne er kobberrør og at tykke streger i forbindelse med  

 signaturerne for vandledningen er galvaniserede stålrør.
Skønsmændene bedes  

 under henvisning til bilag 28, udsnitforstørrelse af tegning n r. 5.502B,  

 oplyse, hvorvidt koblingsledningerne af kobber tilsluttes direkte på  

 hovedstreng i rum 21, 22 og 104.
Svar på spørgsmål jj 2: Skønsmændene kan bekræfte at  

 kobberledningerne ikke er vist tilsluttet direkte på hovedstreng, men at  

 afgreningen er vist med afgrening opad i galvaniserede rør.
Den viste  

 udførelsesmetode er imidlertid ikke helt i overensstemmelse med  

 SBI-anvisningen, som anbefaler, at afgrening skal ske vandret eller nedad fra  

 hovedledningerne, for at modvirke selvcirkulation.« Endelig anføres i en supplerende skønserklæring IV følgende:
 »Spørgsmål 26:
 Under henvisning til skønsmændenes besvarelse af spørgsmål 12, gengivet i  

 supplerende skønserklæring II af 7. april 1992, anmodes skønsmændene om påny  

 at besigtige åstedet, herunder bl.a. følgende værelser i nedre plan:
værelse 4 - projektbolig 15, værelse 3 - projektbolig 16, værelse 2 - projektbolig 17, værelse 6 - projektbolig 03, og herefter besvare følgende spørgsmål:
 a) Er det korrekt, at afstanden fra underside kabelbakke til overside  

 loftskinne i ovennævnte rum, og eventuelt i øvrige rum i nedre plan befinder  

 sig i intervallet 1,5 cm til 6 cm, og at overside kabelbakke er i omtrent i  

 samme højde som underside af ventilationskanal i eksempelvis værelse 4 og 6  

 (projektbolig 15 og 03).
 b) Skønsmændene bedes endvidere, om muligt, bekræfte at samtlige vægge  

 leveredes som betonelementer med afsatte huller for alle gennemføringer til  

 henholdsvis VVS-rør, kabelbakke og ventilation.
 c) Under henvisning til besvarelsen af ovennævnte spørgsmål 26, litra a-b,  

 anmodes skønsmændene om at oplyse, hvorvidt det oprindelige projekt under  

 hensyntagen hertil pladsmæssigt kunne udføres.
 Svar på spørgsmål 26:
 a) Ved besigtigelsen blev de omtalte afstande opmålt som følger:
 Værelse 3.
 Afstand fra underside kabelbakke til overside loftskinne: 2,5 cm - 3 cm.
 Afstand fra underside af ventilationskanal til overside loftskinne: 5,6  

 cm.
 Loftshøjde 220 cm.
 Værelse 4.
 Afstand fra underside kabelbakke til overside loftskinne 1,5 - 2,5 cm.
 Afstand fra underside af ventilationskanal til overside loftskinne: 4 cm.
 Loftshøjde 220 cm.
 Værelse 2.
 Afstand fra underside kabelbakke til overside loftskinne: 2,2 - 3 cm.
 Loftshøjde 220 cm.
 Værelse 6.
 Afstand fra underside kabelbakke til overside loftskinne: 3,2 cm.
 Afstand fra underside af ventilationskanal til overside loftskinne: 13,5  

 cm.
 b) Såvidt skønsmændene kunne konstatere er væggene leveret som  

 betonelementer med afsatte huller for installationsgennemføringer.
c) For at afgrening kan ske nedad, som vist i projektet, skal  

 stikledningen kunne passere mellem underside kabelbakke og overside  

 loftskinne.
Den udvendige diameter af stikledningerne er 2,2 cm inkl.  

 plastkappe.
På grundlag heraf finder skønsmændene, at det oprindelige projekt  

 faktisk kunne havde været udført, selvom tolerancerne er små specielt i rum  

 nr. 4.« Under afhjemlingen har skønsmændene bl.a. forklaret, at det er vanskeligt  

 blandt de konstaterede årsager til tæringsskaderne at udpege en hovedårsag.  

 Der er tale om en kombination af årsager.
 Selv om det i DS 439/1978 er anført, at man kan lade vandet strømme fra  

 kobberrør til varmforzinkede stålrør, hvis der er installeret  

 elektrolyseanlæg, ville skønsmændene »ikke turde« anvende en sådan  

 fremgangsmåde.
 Elektrolyseanlægget kan have været hæmmet af svigtende vandcirkulation.  

 både dette forhold og stenen i kontraventilen, der sider i serie med  

 cirkulationspumpen, kunne havde været afsløret, hvis VVS-entreprenøren, som  

 foreskrevet, havde udarbejdet en målerapport dette sidste under forudsætning  

 af, at kontraventilen var blokeret fra start.
Vedrørende rørkvaliteten har skønsmændene oplyst, at Korrosionscentralen  

 særligt har påpeget dårlige svejsninger, idet svejsevulster var store og  

 uregelmæssige med spalter, og at det bør fremhæves, at der har været  

 »masser af skader« på de lige rørføringer, hvilket meget sjældent  

 ses.
Rørene »lever ikke op til« hverken kravet om »1. klasses  

 materiale« eller »god handelsvare«, selvom de formelt svarer  

 til specifikationerne i projektet.
 Skønsmændene finder det ikke rimeligt også at udskifte koldtvandsrørene,  

 da der kun er konstateret een tæringsskade om året.
IV.
Bevisførelse i øvrigt vedrørende de påberåbte fejl og mangler.
 1. Vedrørende kvaliteten af de galvaniserede svejste gevindrør:
I et af de møder, som blev afholdt med henblik på at få fastlagt årsagerne  

 til tæringsskader, deltog I, fra Korrosionscentralen.
Af referatet om mødet,  

 der fandt sted den 12. september 1990, fremgår bl.a. følgende:
 »3.3. Rørprøver med tæringsangreb fremlagt i møderummet blev  

 besigtiget.
En enkelt af rørprøverne havde meget kraftig indvendig vulst med tydelige  

 »lommer« fra den langsgående svejsesøm.
I bemærkedes, at han  

 tidligere har set mange vulster indvendigt i rør, men ingen så kraftige som  

 de, der er fundet i rørsystemet på Xstedet.
3.4. I konstaterede, at ikke alle tæringsangrebene er sket i  

 svejsesømmen.' De pågældende rør er af indklagede 1's underentreprenør indkøbt hos  

 adciterede, D A/S.
 I skrivelse af 5. december 1990 fra adciterede til indklagede 2 anføres  

 bl.a.:
 »..... skal D A/S hermed bekræfte at de af os leverede rør til  

 Xstedet Æ-by den 29. sept. 1987 (iflg. bilag) er leveret i henhold til den i  

 udbudsmaterialet beskrevne specifikation, samt at disse rør er leveret under  

 de på daværende tidspunkt gældende salgs- og leveringsbetingelser.
Vi har i 1987 fået leveret før fra flere værker, det er derfor umuligt på  

 nuværende tidspunkt at dokumentere hvilket værk rørene kommer fra, da der på  

 leveringstidspunktet ikke fra bygherrens side var stillet krav om  

 dokumentation om oprindelsesværk.
Vi kan dog vedlægge en normal  

 værksdokumentation for den for branchen normale kvalitet af DIN 2440 ISO  

 021003xxx rør, i henhold til de i udbudsmaterialet beskrevne rør.« Den nævnte værksdokumentation er ikke fremlagt under sagen.
 Af de nævnte salgs- og leveringsbetingelser fremgår bl.a.:
»9. Reklamation Ved levering skal køber straks foretage en sådan undersøgelse af det  

 solgte, som ordentlig forretningsbrug kræver.
 Hvis køber vil påberåbe sig en mangel, skal køber, senest 8 dage efter  

 manglen er eller burde være opdaget, give sælger skriftlig meddelelse herom,  

 samt anføre hvori manglen består.
 Såfremt køber har opdaget eller burde have opdaget manglen og han ikke  

 reklamerer som anført kan han ikke senere gøre manglen gældende.
10. Mangler Sælger er alene ansvarlig overfor køber i det omfang, sælgers leverandør  

 er ansvarlig over for sælger.
Varer, der på grund af fabrikationsfejl eller materialefejl viser sig  

 ubrugelige inden for en rimelig tid, ombyttes efter foretagen undersøgelse  

 hos leverandøren, og efter at denne har godkendt reklamationen.
Dog ydes  

 materialeerstatning kun i samme omfang, som erstatning kan opnås hos  

 leverandøren.
Sælger yder ikke godtgørelse for udgifter eller skader, som  

 sådanne fejl i øvrigt måtte have forårsaget køberen, med mindre, og da i det  

 omfang, den pågældende leverandør erstatter disse.
 Defekte dele skal på forlangende indsendes fragtfrit til sælger.
 Mangler berettiger ikke køber til ophævelse af aftalen, afslag i  

 købesummen, erstatning eller tilbageholdelse af betaling for leverede varer.
 Forandring af eller indgreb i det solgte uden sælgers skriftlige samtykke  

 fritager sælger for enhver forpligtelse.
 11. Indirekte tab.
Sælger er aldrig ansvarlig for eventuelle driftstab, avancetab eller andre  

 indirekte tab i anledning af aftalen, herunder tab, som opstår som følge af  

 forsinkelse eller mangler ved det solgte.« 2. Vedrørende elektrolyseanlægget:
Dette anlæg er efter det oplyste købt af indklagede 1 ligeledes hos  

 adciterede.
Anlægget er leveret af firmaet I, der selv har monteret  

 elektrolyseanlægget.
Der er den 5. april 1989 indgået en servicekontrakt mellem I og klageren,  

 hvorefter I har forpligtet sig til at foretage eftersyn m.v. af det  

 pågældende anlæg.
Af kontrakten fremgår bl.a. følgende:
»Under henvisning til de for salg af I anlæg generelt gældende regler  

 er I A/S for nærværende service-kontrakts løbetid og under den forudsætning,  

 at det leverede elektrolyse-anlæg passes i henhold til vor skriftlige  

 instruks, forpligtet til at tage anlægget tilbage og refundere den os erlagte  

 købesum, for så vidt anlægget ikke måtte beskytte mod korrosion og kedelsten  

 i de beholdere, hvor anlægget er installeret og/eller i de fra de nævnte  

 beholdere førende rørledninger, dog med de eventuelt i tilbudet og denne  

 service-kontrakt tagne forbehold.« De »generelt gældende regler« er ikke fremlagt under sagen.
 Som anført i skønsmændenes besvarelse vedrørende skønstemaets spørgsmål  

 6c, har der været rejst spørgsmål om, hvorvidt en for ringe vandhastighed har  

 haft betydning for, at elektrolyseanlægget ikke har virket efter hensigten.
Det fremgår af et notat af 6. marts 1990, udarbejdet af indklagede 2, at  

 der den 28. februar 1990 blev konstateret en fejl i kontraventilen på  

 varmtvandscirkulationen placeret ved pumpe.
Ventilen blev udskiftet den 2.  

 marts 1990. Det viste sig ved denne lejlighed, at der mellem huset og keglen  

 sad en sten, således at ventilen ikke kunne lukke.
På et møde den 28. juni 1990 orienterede L, der var ansat hos indklagede  

 2, om »at en medvirkende årsag til hele miseren var, at en kontraventil  

 var blevet blokeret af en sten/kalkklump.
Denne fejl var konstateret i  

 forbindelse med den første tæring.
Fejlen havde bevirket, at cirkulationen  

 ikke havde været tilstrækkelig«.
 Indstillingsværdier for vandcirkulationen fremgår af en fremlagt tegning,  

 5.502B.
 Som anført ovenfor fremgår det af SB for VVS-entreprisen, at indregulering  

 af varmtvandsanlæg samt levering af målerapport (kontrolmåling) var omfattet  

 af denne entreprise, jf. pkt. 15.2.6.2.
 Det er ubestridt, at hverken indklagede 1 eller dennes underentreprenør  

 har leveret den nævnte målerapport.
M, der er indehaver af VVS-firmaet E, har herom forklaret, at han havde  

 glemt, at der skulle foretages kontrolmålinger af vandcirkulationen.
Han er  

 hverken i forbindelse med afleveringsforretningen eller senere blevet rykket  

 for disse målinger.
Han har indreguleret cirkulationen efter tegning. 5.502B.
C har forklaret, at han ikke modtog kontrolmålinger i forbindelse med  

 afleveringsforretningen.
Det er først nu - under voldgiftssagen - at han er  

 blevet opmærksom på spørgsmålet.
 N, der var ansat hos indklagede 3, har forklaret, at han intet husker om  

 kontrolmålinger.
 L har forklaret, at det er vigtigt, at de teoretiske indreguleringer  

 bliver efterkontrolleret, således at man er sikker på, at de teoretiske tal  

 passer.
3. Der er mellem parterne enighed om, at den projektændring, som består i,  

 at forsyningsledningerne til tapstederne grener af lodret opad i stedet for  

 lodret nedad, er aftalt mellem de indklagede.
Projektændringen er således  

 godkendt af indklagede 2.
 4. Vedrørende overgangen mellem de galvaniserede svejste gevindrør og  

 kobberrørene.
 Det er ubestridt, at det af indklagede 2 udarbejdede projekt viser, at  

 overgangen mellem de galvaniserede rør og kobberrør ikke sker direkte ved  

 afgreningerne fra hovedledningerne.
 De indklagede 1 og 3 har gjort gældende, at også denne projektændring er  

 godkendt af indklagede 2 samtidig med den ovenfor under 3 nævnte ændring.
 De har endvidere henvist til, at det i Dansk Ingeniørforenings norm for  

 vandinstallationer, DS 439 fra 1978, pkt. 4, alene er anført, at  

 installationer, som indeholder både kobberrør og varmforzinkede stålrør ikke  

 må udføres sådan, at vandet kan strømme fra kobberrør til varmforzinkede  

 stålrør, medmindre der er installeret elektrolyseanlæg.
 Indklagede 2 har bestridt, at man har godkendt denne ændring af projektet.
 Om dette spørgsmål er der afgivet følgende forklaringer.
M har herom bl.a. forklaret, at der ikke var plads til et overgangsstykke  

 mellem de svejste gevindrør og kobberledningerne.
Han har ikke talt med B om  

 dette spørgsmål, men N hos indklagede 3 godkendte, at kobberledningerne blev  

 anbragt i direkte forbindelse med de svejste gevindrør.
Han husker ikke, om  

 han tidligere har anvendt en lignende fremgangsmåde.
C har bl.a. forklaret, at han kun sjældent selv var på byggepladsen.
Han  

 er sikker på, at N, der var ansat hos ham, og som udførte fagtilsynet, havde  

 spurgt indklagede 2 både om ændringen af den lodrette rørføring og  

 undladelsen af at anbringe et mellemstykke mellem kobberledningerne og de  

 svejste gevindrør.
Han ville ikke »turde gøre det med kobberet«  

 uden de projekterendes godkendelse.
Man kunne eventuelt have lavet nye huller  

 i de præfabrikerede elementer for at undgå det.
N har bl.a. forklaret, at han ikke kan erindre, om han løbende  

 besigtigede, hvad der blev udført på vandforysningsanlægget.
Vedrørende  

 problemet med kobberledningerne har han forklaret, at han ikke var så kendt  

 med problemet han var ikke specialist på det område.
O,der er ansat hos indklagede 2, har forklaret, at det ikke  

 »bekymrer« generelt, om afgreningerne på et stykke sker lodret opad  

 i stedet for lodret nedad.
Han har ikke godkendt, at der kunne undværes et  

 mellemstykke mellem kobberledningerne og de svejste gevindrør.  

 Pladsforholdene var ikke til hinder for, at der kunne være anbragt et  

 mellemstykke.
Man må i det hele have for øje, at der jo ikke var tale om en  

 specialkonstruktion, men en ganske gængs vandinstallation.
 5. Vedrørende de ikke-demonterbare lofter.
Det fremgår af skønserklæringen af 18. maj 1991, at skønsmændene har  

 foretaget en besigtigelse af ældreboligernes badeværelser.
De har under  

 besigtigelsen konstateret, at der i de nedforskallede lofter var udskåret  

 lemme, der gav adgang til inspektion af de monterede hovedledninger for koldt  

 og varmt brugsvand samt koblingsledningernes afgrening.
Af den ovenfor nævnte norm DS 439, afsnit 4, fremgår, at  

 installationsdele, der af driftstekniske årsager må forventes at skulle  

 repareres med mellemrum, skal være udskiftelige.
Af tabel 4.1 fremgår, at  

 varmforzinkede stålrør skal monteres udskiftelige.
I kapitel 12.1, stk. 10, i Bygningsreglementet for Y Kommune er det  

 foreskrevet, at installationer, der kræver jævnlig ..... eftersyn eller  

 vedligeholdelse ....., skal anbringes i kanaler med aftagelige dæk.
I  

 reglementets kap. 22, der omhandler vandinstallationers arrangement og  

 tilrettelæggelse anføres bl.a., at en ledning er udskiftelig, når den bliver  

 tilgængelig for udskiftning blot ved, at man skruer en afdækning af.
Som  

 eksempler på udskiftelige ledninger nævnes ledninger over demonterbare  

 nedforskallede lofter, jf. i det hele reglementets s. 532.
O har herom forklaret, at han af arkitekten forlangte demonterbare lofter  

 med synlige skruer.
Han har ikke diskuteret spørgsmålet med byggeledelsen  

 (indklagede 3), og har ikke set lofterne, før de var færdige.
Han blev først  

 opmærksom på spørgsmålet igen, da de første meldinger om skader fremkom.
 Efter afslutningen af den mundtlige forhandling fandt voldgiftsretten  

 under voteringen, at sagen ikke var tilstrækkeligt oplyst for så vidt angik  

 spørgsmålet om ansvaret for, at lofterne ikke var udført som demonterbare.  

 Voldgiftsretten anmodede derfor parterne om yderligere oplysninger, navnlig  

 med henblik på at søge afklaret om der i projektmaterialet var eller ikke var  

 foreskrevet demonterbare lofter.
 Herefter er bl.a. blevet fremlagt den under afsnit II i denne kendelse  

 nævnte aftale mellem klageren og F ApS.
 Af et referat af projekteringsmøde nr. 14, afholdt den 12. september 1986  

 fremgår af de pkt. 14.04.03 - Tekniske Installationer, at »lofter i  

 badeværelser indrettes med aftagelige felter midt på loft (skruning)».
 I SB, afsnit 8, tømrerentreprisen er under punkt 8.5.14, Loftbeklædning,  

 anført følgende:
»Loftbeklædning Der udføres underlag i stållægter for gipsplade og gipsflisebeklædning som  

 vist på bygningssnit og inddeling som vist på plantegning.
I boligernes  

 glatte lofter, bad og forstue indføjes aftagelige krydsfinerfelter, 12 x 600  

 x 600 mm, med ca. 2 mm fuge til gipskant med beskyttelsesjern, fastgjort med  

 rundhovede skruer.
I gange, forstuer og badeværelser afsluttes med lister langs vægge som  

 vist.
Maleren skal have lejlighed til at grundbehandle inden opsætning.« Under en genoptagelse af den mundtlige forhandling er tilvejebragt  

 følgende yderligere oplysninger:
F har forklaret, at reparation eller udskiftning af tærede rør ikke kan  

 foretages gennem inspektionslugerne.
Han mener, at gipslofterne, der er  

 fastskruet i stålrammer, er demonterbare, da de kan skrues af.
Selv om  

 skruerne er skjult, fordi gipspladerne er malet, vil man kunne finde frem til  

 dem ved hjælp af en magnet.
Skruerne er placeret langs kanterne og på  

 loftsfladen, og der er 40 skruer i hver plade.
Efter demontering og  

 genopsætning skal pladerne males igen, og der skal isættes nye skruer.
De  

 anvendte skruer er såkaldte »galopskruer«.
Han vil mene, at  

 gipspladerne godt kan holde til at blive nedtaget og genopsat.
V.
Parternes procedure:
 1. Klagerens procedure.
Til støtte for de nedlagte påstande har klageren gjort gældende, at  

 klageren har krav på at få udgifterne til udbedring af de konstaterede fejl  

 og mangler dækket hos de indklagede.
Det må dels gennem det afholdte syn og  

 skøn, dels efter de indhentede erklæringer fra Korrosionscentralen anses for  

 godtgjort, at vandledningssystemet lider af de påviste mangler, og at de  

 indklagede er ansvarlige herfor, således at sagens hovedproblem er, hvorledes  

 ansvaret skal fordeles mellem de indklagede.
Overfor indklagede 1 har klageren særlig gjort gældende, at arbejdet ikke  

 har været af god håndværksmæssig standard.
De anvendte varmforzinkede svejste  

 stålrør har synligt været af ringe kvalitet, og der er ved de lodrette  

 afgreninger opad og undladelse af mellemstykker mellem kobberledningerne og  

 de svejste rør skabt nærliggende og i faglige kredse velkendte muligheder for  

 de indtrufne korrosionsskader.
Elektrolyseanlægget, som indklagede 1 er  

 leverandør af i forhold til klageren, har ikke virket efter hensigten,  

 hvilket denne indklagede må bære ansvaret for.
Overfor indklagede 2 har klageren gjort gældende, at der har været  

 foreskrevet rør »i den ringeste del af skalaen«, og at det efter  

 bevisførelsen må lægges til grund, at denne indklagede ikke blot har godkendt  

 afgreningen lodret opad, men også at der ikke blev monteret mellemstykker  

 mellem de svejste rør og kobberledningerne.
Endvidere burde denne indklagede  

 have været opmærksom på, at lofterne over badeværelserne i strid med DS 439  

 ikke var demonterbare.
Overfor indklagede 3 har klageren særlig gjort gældende, at klageren ikke  

 var byggesagkyndig og derfor antog et byggelederfirma til at varetage de i  

 aftalen nærmere opregnede opgaver, herunder fagtilsyn.
Den ingeniør - N - som  

 indklagede 3 indsatte til at føre fagligt tilsyn var efter sin egen  

 forklaring uden indsigt i vandinstalltioner og har i øvrigt ikke været i  

 stand til at huske, hvad der foregik, heller ikke om aftaler med indklagede 2  

 om projektændringer.
 For så vidt angår erstatningens størrelse har klageren til støtte for den  

 principale påstand gjort gældende, at klageren har krav på fuld erstatning,  

 og at der må gives klageren en rimelig margin for udgifter til udbedring m.v.  

 af manglerne.
 Beløbet i den subsidiære påstand er af klageren opgjort således:
»1. Udskiftning af rørsystem ifølge Beløbet er påstået forrentet med sædvanlig procesrente af kr. 36.000 kr.  

 fra den 1. januar 1992, af 600.000 kr. fra den 5. februar 1992 (datoen for  

 den første supplerende skønserklæring) og af 505.304 kr. fra den 7. juni  

 1993.
 Klageren har gjort gældende, at klageren også under de foreliggende  

 omstændigheder må have krav på udskiftning af koldtvandsledningerne, selv om  

 skønsmændene ikke har fundet en sådan udskiftning nødvendig eller rimelig.
 Da klageren ikke har medregnet indeksregulering af de skønnede  

 udbedringsomkostninger, kan klageren kræve beløbet på 600.000 kr. forrentet  

 fra den 5. februar 1992.
 2. De indklagedes procedure.
Samtlige indklagede har nedlagt påstand om, at sagen afvises for så vidt  

 angår klagerens principale påstand.
De har gjort gældende, at påstanden er  

 for vidtgående og ubestemt til at kunne tages under påkendelse, og at den vil  

 medføre, at der gives klageren en »blancocheck« med hensyn til  

 afholdelse af udbedringsudgifterne.
 Voldgiftsretten skal herom udtale:
 Voldgiftsretten finder, at der må gives de indklagede medhold i, at  

 klagerens principale påstand ikke er egnet til at tages under påkendelse, og  

 tager derfor ikke denne påstand under påkendelse.
De indklagede har ikke bestridt, at ledningssystemet er behæftet med de  

 fejl og mangler, som fremgår af skønserklæringerne og erklæringerne fra  

 Korrosionscentralen.
De har imidlertid hver især fralagt sig erhvert ansvar  

 eller medansvar for, at et ukompliceret brugsvandssystem efter kort tids brug  

 har vist sig i hvert fald delvis uanvendeligt.
a.
Indklagede 1 har anført, at klageren har bevisbyrden for, at der er  

 udvist fejl eller forsømmelser fra indklagedes side.
Den egentlige  

 skadesårsag er ikke tilstrækkeligt dokumenteret, fordi skønsmændene ikke har  

 kunnet påvise nogen hovedårsag til tæringsskaderne.
For så vidt angår kvaliteten af de svejste gevindrør har indklagede  

 anført, at leverancen er korrekt efter projektet.
Et eventuelt ansvar for en  

 dårlig kvalitet må derfor påhvile adciterede og ikke indklagede.
Det samme  

 gælder manglerne ved elektrolyseanlægget.
De manglende mellemstykker mellem gevindrørene og kobberledninger er uden  

 betydning, når der er installeret elektrolyseanlæg, jfr.
DS 439/1978 og det  

 må anses for bevist, at fremgangsmåden er godkendt af indklagede 3, og var  

 nødvendiggjort af de trange pladsforhold over de nedhængte lofter.
I hvert  

 fald kunne tilsynet have opdaget og påtalt fejlen.
 For så vidt angår de manglende målerapporter har indklagede anført, at  

 dette forhold er uden betydning, ligesom målingerne hverken ved  

 afleveringsforretningen eller senere er belvet afkrævet indklagede.
 Da lofterne er anbragt, efter at indklagede havde udført  

 rørinstallationerne, kan der ikke pålægges indklagede ansvar for, at lofterne  

 ikke er demonterbare.
b.
Indklagede 2 har anført, at det af skønserklæringerne udtrykkeligt  

 fremgår, at der ikke har foreligget projekteringsfejl fra indklagedes side.
Med hensyn til rørkvaliteten har indklagede anført, at rørene ikke  

 opfylder krav om 1. klasses materialer, jf.
SB punkt 15.4.1. Ansvaret herfor  

 må påhvile indklagede 1, og forholdet er - i relation til indklagede - et  

 spørgsmål om bygherrerisiko.
 Indklagede er uden ansvar for elektrolyseanlæggets malfunktion, der  

 antagelig skyldes for dårlig vandcirkulation, hvilket kunne være opdaget på  

 et tidligt tidspunkt, såfremt de foreskrevne kontrolmålinger var blevet  

 udført af indklagede 1. Herved ville stenen/kalkklumpen i kontraventilen også  

 være opdaget på et tidligere tidspunkt.
For så vidt angår kobberledningernes forbindelse med fordelingsledningerne  

 har indklagede bestridt, at indklagede har godkendt, at mellemstykker blev  

 undladt.
Ansvaret for denne alvorlige mangel påhviler udelukkende de  

 indklagede 1 og 3.
 Indklagede har erkendt, at man nogle steder har godkendt lodrette  

 afgreninger opad i stedet for nedad, men dette forholds betydning er blevet  

 »overfortolket« af skønsmændene.
For så vidt angår lofterne har indklagede anført, at man gjorde arkitekten  

 opmærksom på, at lofterne skulle kunne skrues af.
Indklagede kan derfor ikke  

 være ansvarlig for, at lofterne ikke er udført demonterbare.
Det bør ikke  

 komme indklagede til skade, at arkitektfirmaet ikke er blevet inddraget i  

 sagen.
c.
Indklagede 3 har gjort gældende, at indklagede alene vil kunne gøres  

 medansvarlig for, at kobberledningerne har direkte forbindelse med  

 hovedledningerne, men virkningen heraf er blevet forstærket af, at indklagede  

 2 godkendte de lodrette afgreninger opad i stedet for nedad.
Særlig  

 vedrørende loftsforholdene har indklagede gjort gældende, at ansvaret herfor  

 må påhvile arkitektfirmaet.
Indklagede har videre gjort gældende, at ansvaret  

 for mangler ved elektrolyseanlægget ikke kan påhvile indklagede, der  

 ligeledes er uden ansvar for, at indklagede 1 ikke foretog de foreskrevne  

 kontrolmålinger.
d.
Vedrørende størrelsen af en eventuel erstatning.
 De indklagede har samstemmende gjort gældende, at klageren - i  

 overensstemmelse med skønsmændenes opfattelse - kun har krav på udskiftning  

 og reparation af varmtvandsledningerne, samt ændring af alle  

 koblingsledningerne og at de af skønsmændene anførte beløb for forbedringer  

 skal fragå i erstatningskravet.
De har endvidere anført, at udgifter til flytning af beboerne og til  

 rengøring er inddirekte tab, som ikke kan kræves erstattet, jfr.
AB 72, § 22,  

 stk. 5.
 De indklagede 2 og 3 har endvidere påberåbt sig de i ABR 75, punkt 6.2  

 indeholdte ansvarsbegrænsningsregler, herunder reglerne om subsidiært og  

 proratarisk ansvar.
 Endelig har de indklagede rejst indsigelse mod renteberegningen, jf. herom  

 nærmere nedenfor.
B.
Adcitationssagen:
 Indklagede 1, A A/S, har i adcitationssklageskrift af 3. december 1991  

 påstået adciterede D A/S tilpligtet at friholde adcitanten for ethvert beløb  

 inkl. renter og omkostninger, som firmaet måtte blive pålagt at betale til  

 klageren i hovedsagen.
 Til støtte for denne påstand har indklagede 1 gjort gældende, at de  

 leverede svejste gevindrør har været af ringe kvalitet, og at  

 elektrolyseanlægget har været mangelfuldt og/eller ikke forsvarligt monteret.
 Adciterede har nedlagt påstand om frifindelse og har til støtte for denne  

 påstand, gjort gældende, dels at indklagede 1 i hvert fald har reklameret for  

 sent over mangler ved rørene, dels at det ikke er godtgjort eller  

 sandsynliggjort, at elektrolyseanlægget var mangelfuldt og heller ikke  

 fejlagtigt monteret.
VI.
Voldgiftsrettens bemærkninger:
 1) Ansvarsfordelingen.
A.
Vedrørende manglerne ved rørsystemet.
 Voldgiftsretten finder, at de anvendte galvaniserede svejste rør har vært  

 af usædvanlig rings kvalitet, og at de af korrosionscentralen og syns- og  

 skønsmændene påviste mangler ved rørene, kunne og burde være opdaget af  

 indklagede 1 og dennes underentreprenør ved en sædvanlig undersøgelse af  

 rørene, jf. herved Købelovens § 51.
Voldgiftsretten finder det godtgjort, at de indklagede 2 og 3 har godkendt  

 lodrette afgreninger opad i stedet for - som projekteret - lodret nedad.  

 Derimod finder voldgiftsretten ikke, at det er godtgjort, at indklagede 2 har  

 godkendt, at overgang til kobberrør på koblingsledningerne er udført direkte  

 fra hovedledning i stedet for som vist på tegning 5.502 B, hvor galvaniserede  

 rør er ført hen til væg.
Denne væsentlige afvigelse fra den projekterede  

 rørkonstruktion er sammen med den ringe rørkvalitet de væsentligste årsager  

 til tæringsskaderne.
 Voldgiftsretten finder endvidere, at indklagede 3, der var antaget til  

 bl.a. at føre tilsyn med »ydelsernes kvalitet« og at administrere  

 projektmaterialet, på et tidligt tidspunkt burde have opdaget og påtalt den  

 yderligere afvigelse fra den projekterede konstruktion.
Voldgiftsretten finder, at det er en alvorlig fejl, at indklagede 1 ikke i  

 forbindelse med afleveringsforretningen har leveret den foreskrevne  

 målerapport til kontrol af, at indregulering af varmtvandsanlægget var i  

 overensstemmelse med de af indklagede 2 opgivne indstillingsværdier.  

 Indklagede 3, der også var antaget til at føre tilsyn med »ydelsernes  

 omfang«, burde senest i forbindelse med afleveringsforretningen have  

 været opmærksom på, at den nævnte målerapport ikke forelå.
Det må lægges til  

 grund, at stenen i kontraventilen var blevet opdaget på et tidligere  

 tidspunkt, såfremt indstillingsværdierne var blevet efterkontrolleret, og -  

 da der ikke er påvist mangler ved selve elektrolyseanlægget - at den nedsatte  

 cirkulation har været en væsentlig årsag til, at elektrolyseanlægget ikke har  

 fungeret optimalt.
 Indklagede 1, der som følge af det anførte må anses for de påviste  

 mangler, skal herefter godtgøre klageren udgifterne til udbedring af  

 manglerne.
 Om erstatningens størrelse henvises til nedenfor under 2.
 Voldgiftsretten finder ikke grundlag for at gøre indklagede 2 medansvarlig  

 for manglerne.
 For så vidt angår indklagede 3 bemærkes, at denne indklagede ikke kan  

 gøres medansvarlig for anvendelsen af svejste rør af ringe kvalitet, men må i  

 øvrigt anses for medansvarlig for, at det mangelfulde arbejde og den  

 manglende målerapport ikke i tide blev påtalt og afhjulpet.
 Herefter findes indklagede 3 at måtte bære 2/3 af udbedringsudgifterne.
Det fremgår imidlertid af kontrakten mellem klageren og indklagede 3, at  

 reglerne i ABR 75 (revideret pr. juli 1978) er aftalt mellem parterne.
Afsnit  

 6.2.6.1. i disse regler er sålydende:
 »Har rådgiveren på klientens vegne påtaget sig at udøve tilsyn med,  

 at aftalte ydelser er kontraktsmæssige, er han kun ansvarlig for det tab,  

 klienten måtte lide ved, at rådgiveren ikke rettidigt har påtalt, at en  

 ydelse ikke er kontraktsmæssig.....«.
 Der må herefter gives denne indklagede medhold i, at indklagede kun hæfter  

 subsidiært og således kun skal betale en så stor del af de 2/3 af  

 erstatningen, som ikke betales af indklagede 1.
B.
Vedrørende Lofterne.
 De i projektet foreskrevne rør over de nedsænkede lofter rør skal  

 installeres udskiftelige, og det følger af såvel reglerne i DS 439 som i  

 Bygningsreglementet for Y Kommune, at lofterne herefter selvfølgelig skal  

 være demonterbare.
 Den loftskonstruktion, som fremgår af det fremlagte projektmateriale, der  

 kun foreskriver inspektionsluger, opfylder ikke kravene om demonterbarhed,  

 hvilket fuldtud bekræftes af den forklaring, som F har afgivet om den  

 komplicerede procedure, der skulle følges ved aftagning og genopsætning samt  

 fornyet malerbehandling af lofterne.
Det er indklagede 2, som har projekteret anvendelsen af de udskiftelige  

 rør, og selv om det må anses for godtgjort, at O - som af ham forklaret -  

 over for arkitekten forlangte demonterbare lofter med synlige skruer, er det  

 åbenbart, at indklagede 2 hverken under detailprojekteringen eller arbejdets  

 udførelse har draget omsorg for, at dette efter voldgiftsrettens opfattelse  

 væsentlige krav til loftkonstruktionen blev opfyldt.
Som følge af denne  

 projekteringsfejl findes indklagede 2 at have pådraget sig erstatningsansvar  

 overfor klageren.
 Da arkitektfirmaet F ApS hverken af klageren eller ved adcitation af  

 indklagede 2, er inddraget i sagen, kan voldgiftsretten ikke tage stilling  

 til om og i hvcilket omfang arkitektfirmaet måtte kunne gøres medsvarligt.  

 Der er ikke grundlag for at pålægge indklagede 1 noget medansvar, og - da  

 lofterne er udført i overensstemmelse med projektet - heller ikke indklagede  

 3.
C.
Vedrørende adcitationssagen mellem indklagede 1 og D A/S.
 Foreløbig bemærkes, at adciterede ikke har gjort indsigelse mod, at  

 adcitationssagen afgøres af voldgiftsretten.
 Adciterede blev - som ovenfor anført - inddraget i voldgiftssagen den 3.  

 december 1991. Som sagen foreligger oplyst, har indklagede 1 forud for dette  

 tidspunkt hverken reklameret over rørkvaliteten eller over mangler ved  

 elektrolyseanlægget.
 Såvel efter købelovens regler som efter punkt 9 i adciteredes salgs- og  

 leveringsbetingelser er fristen for reklamation over rørenes kvalitet  

 overskredet.
 Da det endvidere ikke er godtgjort, at der er mangler ved  

 elektrolyseanlægget, eller at der er begået fejl ved installationen af  

 anlægget, vil adciterede være at frifinde.
 2) Vedrørende størrelsen af klagerens erstatningskrav og den  

 beløbsmæssige fordeling mellem de indklagede.
 Voldgiftsretten finder, at der ved afgørelsen af erstatningsspørgsmålet  

 kan tages udgangspunkt i de oplysninger, der er tilvejebragt ved det afholdte  

 syn og skøn, såvel med hensyn til udbedringens omfang som med hensyn til  

 skønnet over de hermed forbundne omkostninger.
 Voldgiftsretten finder det herefter ikke fuldt fornødent, at der foretages  

 en fuldstændig udskiftning af koldtvandssystemet, da de hidtil konstaterede  

 tæringsskader ikke væsentlig overstiger, hvad der med den valgte  

 konstruktion, kan forventes.
Skønsmændene har i skønserklæringen af 18. maj 1991, jfr. besvarelsen af  

 spørgsmål 9, anslået udgiften til de af dem foreslåede foranstaltninger til  

 300.000 kr. incl. omkostninger og moms.
Heri er tillige indbefattet udgifter  

 til etablering af demonterbare lofter.
 I den supplerende skønserklæring af 5. februar 1992, jfr. besvarelsen ad  

 spørgsmål 11 er udgiften til etablering af demonterbare lofter angivet til  

 80.000 kr. ekscl. moms og omkostninger, eller til 100.000 kr. incl. moms.
 Udgiften til den foreslåede udskiftning af rør må herefter antages at  

 andrage 200.000 kr. incl moms. og omkostninger.
 Skønsmændene har i samme erklæring, jfr. besvarelsen af ad spørgsmål 17.2  

 skønnet, at anvendelsen af sømløse rør udgør en forbedring af værdi 20.000  

 kr.
 Under hensyn til at klageren kommer til at bære en vis omend ikke  

 forudberegnelig risiko ved, at koldtvandssystemet ikke fuldstændig udskiftes,  

 finder voldgiftsretten, at værdien af forbedringen ikke bør fragå i klagerens  

 erstatningskrav, som herefter fastsættes til 200.000 kr., der skal bæres af  

 de indklagede 1 og 3 og med den ovenfor angivne fordeling af ansvaret.
 For så vidt angår de demonterbare lofter bemærkes, at udgiften til  

 etablering af sådanne lofter må antages at andrage 100.000 kr. incl. moms og  

 med tillæg af et beløb til omkostninger, der skønsmæssigt fastsættes til  

 20.000 kr.
 Skønsmændene har, jfr. besvarelsen ad spørgsmål 17.3, antaget, at  

 etableringen af demonterbare lofter vil være en forbedring, og at værdien af  

 forbedringen skønnes at andrage 115.000 kr. incl. moms og omkostninger, det  

 vil sige - stort set - svarende til udgiften ved at etablere lofterne som  

 demonterbare.
 Det må imidlertid være en betingelse for at fradrage en sådan værdi af  

 forbedringen i klagerens erstatningskrav, at der tilvejebringes en  

 loftskonstruktion, som klageren ikke kunne forvente tilvejebragt.
 Som ovenfor anført er den anvendte loftskonstruktion hverken i  

 overensstemmelse med DS 439 eller bygningsreglementet.
Af de forklaringer, som er afgivet af O og F fremgår det, at de har været  

 opmærksomme på problemett, og at det har været hensigten, at lofterne skulle  

 være demonterbare.
F har endog hævdet - men efter voldgiftsrettens opfattelse  

 med urette - at lofterne var demonterbare.
 Som ovenfor anført er det en fejl, at de ikke er udført således, og der er  

 derfor intet grundlag for at reducere klagerens erstatningskrav med de nævnte  

 115.000 kr.
 Kravet fastsættes herefter til 120.000 kr. og skal betales af indklagede  

 2.
3. Klagerens krav om forventede ekstra personaleudgifter og udgifter til rengøring efter reparationsarbejderne.
 Da disse udgifter findes omfattet af reglen i AB 72 § 23, stk. 5, om  

 indirekte tab, frifindes de indklagede for disse.
 4. Klagerens rentekrav.
 Voldgiftsretten finder, at erstatningskravet skal forrentes med sædvanlig  

 procesrente fra den 5. februar 1992 som af klageren påstået.
 5. Sagsomkostninger.
 Der forholdes som nedenfor anført med sagens omkostninger, idet der herved  

 er taget hensyn til klagerens udgifter til syn og skøn og udgifter til  

 tekniske undersøgelser i øvrigt.
 T H I B E S T E M M E S:
 Indklagede 1, A, skal til klageren, K, betale 200.000 kr. med tillæg af  

 sædvanlig procesrente fra den 5. februar 1992.
 I det omfang indklagede 1 ikke rettidigt betaler den pålagte erstatning på  

 200.000 kr. skal indklagedes 3, O ApS, til klageren betale indtil 134.000 kr.  

 med renter som anført, men med regres mod indklagede 1.
 Indklagede 2, B A/S, skal til klageren betale 120.000 kr. med tillæg af  

 sædvanlig procesrente fra den 5. februar 1992.
 Adciterede, D A/S, frifindes.
De indklagede 1, 2 og 3 skal in solidum betale 150.000 kr. i  

 sagsomkostninger til klageren.
I det indbyrdes forhold skal indklagede 1  

 betale 80.000 kr., indklagede 2 40.000 kr. og indklagede 3 30.000 kr.
 Indklagede 1, A, skal i sagsomkostninger til adciterede, D A/S, betale  

 15.000 kr.
 De nævnte beløb skal betales inden 14 dage fra modtagelsen af kendelsen.
Voldgiftsrettens omkostninger skal betales af de indklagede in solidum.
I  

 det indbyrdes fordeles disse omkostninger med 1/3 til hver af de indklagede.
