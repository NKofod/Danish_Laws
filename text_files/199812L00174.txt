Fremsat den 5. februar 1999 af arbejdsministeren (Ove  

 Hygum) Forslag til Lov om ændring af lov om  

 arbejdsløshedsforsikring m.v., lov om seniorydelse og lov om en aktiv  

 arbejdsmarkedspolitik (Fleksibel efterløn m.v.) § 1 I lov om arbejdsløshedsforsikring m.v., jf.  

 lovbekendtgørelse nr. 587 af 10. august 1998, som ændret ved lov  

 nr. 897 af 16. december 1998 og ved § 1 i lov nr. 1000 af 23. december  

 1998, foretages følgende ændringer:
 1. § 41, stk. 1, nr. 2, affattes  

 således:
 »2)	som er mellem 18 og 63 år, dog 65 år for personer  

 født før den 1. juli 1939, og«.
 2. I § 51, stk. 1, 7. pkt., udgår: »,  

 herunder at delefterløn kan medregnes i arbejdsfortjenesten«.
 3. § 53, stk. 4, affattes således:
» 4. I § 55, stk. 4, indsættes efter  

 »medlemskab«: »og  

 indbetaling af efterlønsbidrag«.
 5. I § 55, stk. 5, indsættes efter 1.  

 pkt.:
» 6. I § 57, stk. 2, 1. pkt., og to steder i 2.  

 pkt., indsættes efter »dagpenge«: », efterløn«.
 7. Før § 74 indsættes:
» Efterløn Efterløn til medlemmer, der fylder 60 år  

 den 1. juli 1999 eller senere Betingelser for ret til efterløn«.
 8. § 74 affattes således:
» 9. Efter § 74 indsættes:
» 1)	er fyldt 60 år, 2)	har været medlem i mindst 25 år inden for de sidste 30  

 år, jf. dog stk. 2 og 3, 3)	har indbetalt efterlønsbidrag, jf. § 77, stk. 4,  

 jf. dog § 77, stk. 5, i mindst 25 år inden for de sidste 30  

 år, jf. dog stk. 2 og 3, 4)	ved ledighed vil kunne opfylde betingelserne for ret til dagpenge,  

 jf. dog stk. 5, eller modtager overgangsydelse, 5)	har fået indberettet værdien af pensionsformuen, jf.  

 § 74 i, stk. 3 og 4, og 6)	har bopæl her i riget, bortset fra Færøerne og  

 Grønland.
Stk. 2. Medlemmer, der er født før den 1. marts  

 1952, kan opfylde kravet om medlemskab, jf. stk. 1, nr. 2, ved uafbrudt  

 medlemskab fra den 31. marts 1992 til det fyldte 60. år.  

 Medlemsperioden skal dog mindst udgøre 10 år inden for de sidste  

 15 år.
Medlemmet skal have indbetalt efterlønsbidrag, jf.  

 stk. 1, nr. 3, fra den 1. april 1999, jf. dog § 77,  

 stk. 5.
Stk. 3. Medlemmer, der er født før den 1. juli  

 1964, jf. dog stk. 2, kan opfylde kravet om medlemskab og indbetaling af  

 efterlønsbidrag, jf. stk. 1, nr. 2 og 3, ved uafbrudt medlemskab  

 og indbetaling af efterlønsbidrag fra den 1. juli 1999 til det fyldte  

 60. år, jf. dog § 77, stk. 5. Perioden skal dog mindst  

 udgøre 20 år inden for de sidste 25 år.
For medlemmer  

 født før den 1. april 1959 er det tilstrækkeligt, at  

 efterlønsbidraget er indbetalt uafbrudt fra den 1. april 1999.
Stk. 4. Direktøren for  

 Arbejdsløshedsforsikringen kan undtagelsesvis tillade, at der ses bort  

 fra afbrydelser i medlemskabet og indbetaling af efterlønsbidrag ved  

 afgørelsen af, om kravene i stk. 2 og 3 er opfyldt.
Tilladelsen  

 kan gøres betinget af, at medlemmet efterbetaler bidrag til  

 arbejdsløshedsforsikringen og efterlønsbidrag for den  

 pågældende periode.
 Stk. 5. Et medlem, der efter det fyldte 50. år mister  

 dagpengeretten ved udløbet af perioden i § 55, stk. 2, og  

 som ved fortsat indbetaling af medlems- og efterlønsbidrag kan opfylde  

 anciennitetskravet for ret til efterløn ved det fyldte 60. år,  

 har ret til efterløn, selv om arbejdskravet efter § 53 ikke er  

 opfyldt.
 Stk. 6. Retten til efterløn ophører ved udgangen  

 af den måned, hvori medlemmet fylder 65 år, eller ved medlemmets  

 død.
Efterlønsbevis § 74 b.
Medlemmer, der opfylder betingelserne i § 74 a,  

 har ret til efter ansøgning at få udstedt et  

 efterlønsbevis af arbejdsløshedskassen.
Beviset har tidligst  

 virkning fra ansøgningstidspunktet.
 Stk. 2. Efterlønsbeviset sikrer, at medlemmet ikke  

 mister retten til at overgå til efterløn, selv om medlemmet  

 på overgangstidspunktet ikke står til rådighed for  

 arbejdsmarkedet, jf. § 62, stk. 1, nr. 1 og 3. Medlemmet skal  

 på overgangstidspunktet opfylde alle øvrige betingelser i  

 § 74 a, dog bortset fra stk. 1, nr. 2 og 3.
Stk. 3. Et medlem, som har fået udstedt et  

 efterlønsbevis, har ret til at få beregnet efterløn  

 på grundlag af mindst det beregningsgrundlag, jf. § 51, som  

 medlemmet havde på det tidspunkt, hvor efterlønsbeviset fik  

 virkning.
Beregningsgrundlaget reguleres med satsreguleringsprocenten, jf.  

 lov om en satsreguleringsprocent.
 Stk. 4. Direktøren for  

 Arbejdsløshedsforsikringen fastsætter efter forhandling med  

 Landsarbejdsrådet nærmere regler om anvendelsen af denne  

 bestemmelse.
Overgang til efterløn § 74 c.
Overgang til efterløn kan ske fra  

 beskæftigelse, ledighed, overgangsydelse eller delpension.
Medlemmer,  

 der driver selvstændig virksomhed inden overgangen til efterløn,  

 og som ikke viderefører virksomheden efter reglerne i § 74 f, kan  

 først overgå til efterløn, når det personlige  

 arbejde i virksomheden er ophørt mere end midlertidigt.
Stk. 2. Efterløn ydes efter skriftlig ansøgning,  

 som skal indgives til medlemmets arbejdsløshedskasse, inden retten til  

 dagpenge eller overgangsydelse ophører.
Efterløn kan tidligst  

 ydes fra det tidspunkt, hvor kassen har modtaget ansøgningen.
Stk. 3. Direktøren for  

 Arbejdsløshedsforsikringen kan i særlige tilfælde tillade,  

 at et medlem, der ikke har ansøgt rettidigt, jf. stk. 2, kan  

 overgå til efterløn.
Direktøren for  

 Arbejdsløshedsforsikringen kan efter forhandling med  

 Landsarbejdsrådet fastsætte regler om, at et medlem kan  

 overgå til efterløn, selv om der ikke er sket en indberetning af  

 værdien af pensionsformuen, jf. § 74 a, stk. 1, nr. 5.
 Stk. 4. Et medlem, der ønsker at overgå til  

 efterløn som fuldtidsforsikret, jf. § 74 j, stk. 3, fra  

 delpension efter lov om delpension, skal anmode herom inden delpensionens  

 bortfald.
Stk. 5. Et medlem, der modtager ydelser efter lov om social  

 pension eller tilsvarende udenlandsk lovgivning, kan ikke samtidig modtage  

 efterløn.
Medlemmet kan dog modtage invaliditetsydelse samtidig med  

 efterlønnen.
 Stk. 6. Direktøren for  

 Arbejdsløshedsforsikringen kan efter forhandling med  

 Landsarbejdsrådet fastsætte nærmere regler om overgang til  

 efterløn, herunder om overgang til efterløn efter bortfald af  

 delpension efter lov om delpension.
§ 74 d.
Et medlem, der er udtrådt af  

 efterlønsordningen, kan ikke genindtræde i ordningen.  

 Direktøren for Arbejdsløshedsforsikringen kan dog efter  

 forhandling med Landsarbejdsrådet fastsætte regler om, at der i  

 særlige tilfælde kan ske genindtræden i  

 efterlønsordningen.
 Stk. 2. Direktøren for  

 Arbejdsløshedsforsikringen fastsætter efter forhandling med  

 Landsarbejdsrådet nærmere regler om medlemmets indplacering i  

 perioderne efter § 55, stk. 1 og 2, jf. stk. 5, efter  

 udtræden af efterlønsordningen.
Arbejde i efterlønsperioden § 74 e.
En efterlønsmodtager kan mod fradrag i  

 efterlønnen have lønarbejde uden begrænsning.
Arbejdet  

 må dog ikke udføres i en selvstændig virksomhed, der ejes  

 eller drives af medlemmets ægtefælle, eller i en virksomhed, som  

 er bortforpagtet af medlemmet eller af medlemmets ægtefælle.
 Stk. 2. Fradrag i efterlønnen for arbejde efter  

 stk. 1 foretages efter samme regler, som gælder for fradrag i  

 dagpenge, herunder reglerne om supplerende dagpenge og timeoverførsel,  

 jf. § 58, § 59 og § 73, stk. 1, og stk. 3-5.  

 Fradraget foretages efter, at der er foretaget fradrag for pension, jf.  

 § 74 i.
 Stk. 3. Arbejde i efterlønsperioden kan ikke medregnes  

 ved optjening af beskæftigelseskravet, jf. § 53, stk. 2 og 5,  

 og kan ikke danne grundlag for overflytning fra deltids- til  

 fuldtidsforsikring, jf. § 68.
§ 74 f.
Et medlem, der har drevet selvstændig  

 virksomhed i væsentligt omfang i mindst 3 hele regnskabsår  

 umiddelbart inden overgangen til efterløn, kan drive selvstændig  

 virksomhed i efterlønsperioden, hvis arbejdstiden i virksomheden  

 nedsættes til og altid udgør 18½ time pr. uge.  

 Arbejdstidsnedsættelsen skal dokumenteres.
Stk. 2. Et medlem, der opfylder betingelserne i stk. 1,  

 kan i efterlønsperioden drive selvstændig virksomhed, der alene  

 er baseret på medlemmets egen arbejdskraft, hvis arbejdstiden i  

 virksomheden nedsættes til højst 962 timer pr. kalenderår,  

 og virksomhedens skattepligtige indkomst ikke overstiger halvdelen af et  

 gennemsnit af den skattepligtige indkomst i virksomheden i de seneste 3  

 år inden overgangen til efterløn.
Der kan ikke tages hensyn til  

 afskrivninger i efterlønsperioden, der pr. år overstiger de  

 gennemsnitlige årlige afskrivninger i 3-årsperioden.
Virksomheden  

 kan dog drives sammen med ægtefællen, hvis det dokumenteres, at  

 den ene eller begge ægtefæller nedsætter deres arbejdstid,  

 jf.  1. pkt.  I særlige tilfælde kan direktøren for  

 Arbejdsløshedsforsikringen tillade, at et medlem kan drive  

 selvstændig virksomhed med én ansat.
Medlemmet skal over for  

 arbejdsløshedskassen dokumentere, at betingelserne for drift af  

 selvstændig virksomhed i efterlønsperioden er opfyldt.
 Stk. 3. Direktøren for  

 Arbejdsløshedsforsikringen fastsætter efter forhandling med  

 Landsarbejdsrådet nærmere regler om beregning af virksomhedens  

 skattepligtige indkomst, beregning af virksomhedens gennemsnitlige  

 skattepligtige indkomst i de seneste 3 år umiddelbart inden overgangen  

 til efterløn samt modregning i efterlønnen for skattepligtig  

 indkomst ud over det tilladte omfang.
Stk. 4. Direktøren for  

 Arbejdsløshedsforsikringen kan tillade, at et medlem kan  

 videreføre eller påbegynde selvstændig virksomhed som  

 bibeskæftigelse i efterlønsperioden, hvis medlemmet  

 sandsynliggør, at arbejdstiden i virksomheden kan holdes under 400  

 timer pr. år.
Virksomhedens bruttoomsætning må ikke  

 overstige 50.000 kr. pr. år.
Beløbet reguleres med  

 satsreguleringsprocenten, jf. lov om en satsreguleringsprocent.
Stk. 5. Arbejde i en virksomhed efter stk. 1  

 medfører fradrag i efterlønnen med 18½ time pr. uge.
Arbejde i  

 en virksomhed efter stk. 2 medfører fradrag i efterlønnen time  

 for time, dog med mindst 12 timer pr. uge.
Der kan højst udbetales  

 efterløn for 962 timer i et kalenderår.
Medlemmet skal  

 løbende oplyse arbejdsløshedskassen om den faktiske arbejdstid  

 i virksomheden.
Medlemmet skal på en årlig  

 efterlønserklæring oplyse kassen om virksomhedens skattepligtige  

 indkomst m.v.
Stk. 6. Arbejde i en virksomhed efter stk. 4 fradrages i  

 efterlønnen time for time.
Medlemmet skal løbende oplyse  

 arbejdsløshedskassen om den faktiske arbejdstid i virksomheden og om  

 virksomhedens bruttoomsætning.
Ved kalenderårets afslutning skal  

 medlemmet på en årlig efterlønserklæring oplyse  

 kassen om virksomhedens bruttoomsætning m.v.
Stk. 7. Overstiger medlemmets timeforbrug, jf. stk. 1, 2  

 og 4, i virksomheden det tilladte antal timer pr. uge eller i  

 kalenderåret, skal arbejdsløshedskassen indstille udbetalingen  

 af efterløn og træffe afgørelse om tilbagebetaling af den  

 udbetalte efterløn i kalenderåret.
Udbetaling af efterløn  

 kan tidligst genoptages fra begyndelsen af det følgende  

 kalenderår, hvis medlemmet sandsynliggør, at arbejdet i  

 virksomheden ikke vil overstige det tilladte antal timer i et  

 kalenderår.
Stk. 8. Den skattepligtige indkomst ved den  

 selvstændige virksomhed efter stk. 2 må ikke overstige halvdelen  

 af den gennemsnitlige skattepligtige indkomst i de seneste 3 år inden  

 overgangen til efterløn.
Der kan ikke tages hensyn til afskrivninger i  

 efterlønsperioden, der pr. år overstiger de gennemsnitlige  

 årlige afskrivninger i 3-årsperioden.
Overstiger den  

 skattepligtige indkomst dette beløb, skal beløb herudover  

 modregnes/tilbagebetales krone for krone.
Hvis den gennemsnitlige  

 skattepligtige indkomst i de 3 forudgående år har været  

 mindre end 65.260 kr., modregnes der kun for indkomst, der overstiger den  

 hidtidige skattepligtige indkomst.
Hvis den gennemsnitlige skattepligtige  

 indkomst har været mellem 65.260 kr. og 130.520 kr., modregnes der kun  

 for skattepligtig indkomst ud over 65.260 kr.
Beløbene reguleres med  

 satsreguleringsprocenten, jf. lov om en satsreguleringsprocent.
 Stk. 9. Overstiger bruttoomsætningen i en  

 virksomhed efter stk. 4 det tilladte omfang, skal arbejdsløshedskassen  

 indstille udbetalingen af efterløn og træffe afgørelse om  

 tilbagebetaling af den udbetalte efterløn i kalenderåret.  

 Udbetaling af efterløn kan tidligst genoptages fra begyndelsen af det  

 følgende kalenderår, hvis medlemmet sandsynliggør, at  

 virksomhedens omsætning ikke vil overstige det tilladte omfang.
 Stk. 10. Selvstændig virksomhed i  

 efterlønsperioden medregnes ikke i arbejdsperioderne efter § 53, stk.  

 2 og 5.
Stk 11. Direktøren for Arbejdsløshedsforsikringen  

 fastsætter efter forhandling med Landsarbejdsrådet nærmere  

 regler om selvstændig virksomhed i efterlønsperioden.
Der  

 fastsættes herunder regler om, at ved overgang til efterløn i et  

 kalenderår nedsættes de i stk. 2 og stk. 4 anførte timetal  

 og indkomstbegrænsninger forholdsmæssigt.
§ 74 g.
Et medlem, der er overgået til efterløn  

 fra overgangsydelse, kan vælge at 1)	arbejde i sammenlagt højst 200 timer inden for et  

 kalenderår uden fradrag i efterlønnen, eller 2)	arbejde mod fradrag i efterlønnen efter de regler, der er  

 fastsat i § 74 e, § 74 f, stk. 4, og § 74 h.
 Stk. 2. Vælger medlemmet at arbejde efter reglerne i  

 stk. 1, nr. 2, gælder valget for resten af  

 efterlønsperioden.
Stk. 3. Et medlem, der i løbet af et kalenderår  

 vælger at arbejde efter reglerne i stk. 1, nr. 2, skal have  

 foretaget fradrag for alt arbejde i kalenderåret.
Overskrider et medlem  

 200 timers grænsen, jf. stk. 1, nr. 1, skal medlemmet overgå  

 til arbejde efter reglerne i stk. 1, nr. 2, jf. dog stk. 6, nr. 2.  

 I givet fald finder 1. pkt. tilsvarende anvendelse.
 Stk. 4. I det kalenderår, medlemmet indtræder i  

 efterlønsordningen, reduceres de 200 timer forholdsmæssigt.
Stk. 5. Arbejde efter reglerne i stk. 1, nr. 1, må  

 ikke udføres som vedvarende selvstændig virksomhed, jf. dog  

 stk. 6, nr. 1, eller som arbejde i en selvstændig virksomhed, der  

 ejes eller drives af medlemmets ægtefælle.
Begrænsningen  

 gælder dog ikke mindre jordbrug.
Stk. 6. Direktøren for  

 Arbejdsløshedsforsikringen fastsætter efter forhandling med  

 Landsarbejdsrådet nærmere regler for arbejde, der kan  

 udføres efter stk. 1, nr. 1. Der kan herunder fastsættes  

 regler om, at 1)	det uanset stk. 5 i særlige tilfælde er tilladt at  

 udøve selvstændig virksomhed som bibeskæftigelse i  

 sammenlagt højst 200 timer inden for et kalenderår, 2)	der under særlige omstændigheder kan meddeles tilladelse  

 til, at et medlem, der har overskredet de 200 timer, jf. stk. 1, nr. 1,  

 kan fortsætte med at arbejde efter reglerne i stk. 1, nr. 1,  

 og 3)	der under særlige omstændigheder kan meddeles tilladelse  

 til, at et medlem har lønarbejde, selv om arbejdets omfang i mindre  

 grad må antages at overstige det efter stk. 1, nr. 1,  

 tilladte.
 Stk. 7. Til tilladelser efter regler fastsat i henhold til  

 stk. 6, nr. 2 og 3, kan der knyttes økonomiske vilkår,  

 navnlig således at der sker fradrag i efterlønnen for  

 indtægter ved arbejde ud over de 200 timer.
Stk. 8. Perioder, i hvilke medlemmet modtager sygedagpenge  

 efter lov om dagpenge ved sygdom eller fødsel, medregnes som arbejde i  

 de 200 timer, jf. stk. 1, nr. 1, efter forholdet mellem det  

 gennemsnitlige ugentlige timetal i den periode, der danner grundlag for  

 fastsættelse af sygedagpengene, og en arbejdsperiode med fuld  

 sædvanlig arbejdstid.
Perioder med løn under sygdom medregnes  

 tilsvarende.
 Stk. 9. Arbejde i efterlønsperioden kan ikke medregnes  

 ved optjening af beskæftigelseskravet, jf. § 53, stk. 2, og  

 stk. 5.
§ 74 h.
Direktøren for  

 Arbejdsløshedsforsikringen fastsætter efter forhandling med  

 Landsarbejdsrådet nærmere regler om, hvilken betydning arbejde og  

 indtægter i efterlønsperioden skal have for efterlønnens  

 størrelse.
Fradrag for pension § 74 i.
Et medlems pensionsordninger medfører fradrag i  

 efterlønnen efter reglerne i stk. 2-9. Fradraget foretages, inden  

 der foretages fradrag for arbejde m.v., jf. §§ 74 e-h.
Stk. 2. Reglerne i stk. 3-9 gælder for ordninger  

 omfattet af afsnit I i pensionsbeskatningsloven, dog ikke pensioner omfattet  

 af § 2, nr. 3, og § 2, nr. 4, litra b-d, samt for opsparing fra  

 Lønmodtagernes Dyrtidsfond.
Reglerne gælder endvidere for  

 tilsvarende udenlandske pensionsordninger.
Stk. 3. Et medlem skal have opgjort værdien på  

 tidspunktet umiddelbart før det fyldte 60. år af alle sine  

 pensionsordninger.
Opgørelsen foretages af arbejdsløshedskassen  

 på grundlag af oplysninger, jf. stk. 4, om de i stk. 2, 1.  

 pkt., nævnte ordninger, samt på grundlag af erklæring  

 afgivet af medlemmet om værdien umiddelbart før medlemmets  

 fyldte 60. år af de i stk. 2, 2. pkt., nævnte pensioner,  

 pensioner omfattet af pensionsbeskatningslovens § 2, nr. 2, samt  

 pensioner omfattet af firmapensionskasselovens § 1, stk. 2, nr.  

 2-4, og § 2, stk. 3-5. For pensionsordninger med løbende  

 livsvarige udbetalinger oplyser medlemmet en beregnet årlig livsvarig  

 ydelse ved udbetaling fra det 60. år.
For alle øvrige  

 pensionsordninger oplyses depotet.
Medlemmet har endvidere pligt til over for  

 arbejdsløshedskassen at erklære, om oplysninger, der er  

 indberettet efter stk. 4, er fyldestgørende.
Stk. 4. Pengeinstitutter, livsforsikringsselskaber og  

 pensionskasser m.v. samt offentlige myndigheder, der forvalter  

 pensionsordninger, som er omfattet af stk. 2, 1. pkt., har pligt til at  

 foretage indberetning af værdien umiddelbart før medlemmets  

 fyldte 60. år, af de omfattede pensionsrettigheder.
For  

 pensionsordninger med løbende livsvarige udbetalinger indberettes en  

 beregnet årlig livsvarig ydelse ved udbetaling fra det 60. år.  

 For alle øvrige pensionsordninger indberettes depotet.
Nærmere  

 bestemmelser om indberetningen, herunder om tidspunktet for indberetningen,  

 fastsættes af skatteministeren efter aftale med arbejdsministeren.
Sker  

 indberetning ikke rettidigt, skal den indberetningspligtige betale en afgift  

 til staten på 500 kr.
Reglerne i kildeskatteloven om redegørelse  

 for indeholdelsen efter kildeskattelovens § 57, jf. kildeskattelovens  

 § 74, stk. 1, nr. 3 og 4, og §§ 85 og 86, finder tilsvarende  

 anvendelse på indberetninger efter 1. pkt.
Indberetning sker  

 elektronisk til Told- og Skattestyrelsen, der videregiver oplysningerne i  

 elektronisk form til Direktoratet for Arbejdsløshedsforsikringen og  

 eventuelt andre offentlige myndigheder.
Direktoratet for  

 Arbejdsløshedsforsikringen videregiver oplysningerne til  

 arbejdsløshedskasserne.
Stk. 5. For pensionsordninger med løbende livsvarige  

 udbetalinger foretages der fradrag med udgangspunkt i et beløb, der  

 svarer til 80 pct. af den indberettede beregnede livsvarige årlige  

 ydelse, jf. stk. 3, 3. pkt., og stk. 4, 2. pkt.
For alle  

 øvrige ordninger beregner arbejdsløshedskassen en årlig  

 ydelse som 5 pct. af det indberettede depot, jf. stk. 4, 3. pkt.
Inden  

 fradraget i efterlønnen beregnes, foretages der et bundfradrag i den  

 samlede årlige pensionsydelse på 10.000 kr.
For medlemmer, der  

 får udstedt efterlønsbevis i henholdsvis 1999, 2000, 2001 og  

 2002, er der dog i hele efterlønsperioden et bundfradrag på  

 henholdsvis 30.000 kr., 25.000 kr., 20.000 kr. og 15.000 kr. om året.  

 Bundfradraget reguleres med satsreguleringsprocenten, jf. lov om en  

 satsreguleringsprocent, og beløbet afrundes til nærmeste  

 kronebeløb, der kan deles med 100. Fradraget foretages herefter med 60  

 pct. af den beregnede årlige ydelse pr. efterlønstime.
Fradrag  

 efter denne bestemmelse foretages, uanset om pensionen udbetales i  

 efterlønsperioden.
Stk. 6. Løbende udbetaling af pension, inklusive  

 tillæg, som er led i et ansættelsesforhold, medfører  

 uanset stk. 5 fradrag i efterlønnen uden bundfradrag fra det  

 tidspunkt, den kommer til udbetaling.
Fradraget udgør 50 pct. af det  

 udbetalte pensionsbeløb pr. efterlønstime, jf. dog stk. 7  

 og 8.
 Stk. 7. Et medlem, som tidligst overgår til  

 efterløn mindst 2 år efter, at efterlønsbeviset har  

 virkning, og som i denne periode har haft lønarbejde i mindst 3.120  

 timer, et deltidsforsikret medlem dog mindst 2.496 timer, eller har drevet  

 selvstændig virksomhed i væsentligt omfang, skal alene have  

 foretaget fradrag efter stk. 6. Fradraget udgør 55 pct. af det  

 udbetalte pensionsbeløb pr. efterlønstime.
 Stk. 8. Et medlem, der er overgået til efterløn  

 fra overgangsydelse, skal alene have foretaget fradrag efter stk. 6.  

 Fradraget udgør 45 pct. af det udbetalte pensionsbeløb pr.  

 efterlønstime.
 Stk. 9. Direktøren for  

 Arbejdsløshedsforsikringen fastsætter efter forhandling med  

 Landsarbejdsrådet nærmere regler om fradrag for pensioner.
 Stk. 10. Økonomiministeren kan fastsætte  

 nærmere regler om beregningsforudsætninger med hensyn til fradrag  

 for pension i efterlønnen.
Efterlønnens størrelse § 74 j.
Til et medlem, der har været fuldtidsforsikret i  

 sammenlagt mindst 10 år inden for de sidste 15 år, heraf mindst  

 52 uger umiddelbart før overgangen til efterløn, jf. dog  

 stk. 2, ydes efterløn med et beløb, der svarer til den  

 dagpengesats, medlemmet ville være berettiget til i tilfælde af  

 ledighed på overgangstidspunktet, jf. dog § 74 b, stk. 3.  

 Efterlønnen kan dog højst ydes med et beløb, der svarer  

 til 91 pct. af dagpengenes højeste beløb, jf. § 47, jf.  

 dog stk. 5. Beløbet reguleres en gang om året med  

 satsreguleringsprocenten, jf. lov om en satsreguleringsprocent.
Stk. 2. Medlemmer, der er født før den 1. juli  

 1949, kan tillige opfylde kravet om fuldtidsforsikring i stk. 1, hvis de  

 er fuldtidsforsikrede uafbrudt fra den 1. juli 1999 til overgangen til  

 efterløn.
Medlemmet skal dog mindst have været fuldtidsforsikret  

 i 5 år inden for de seneste 10 år, heraf mindst 26 uger  

 umiddelbart inden overgangen til efterløn.
 Stk. 3. Til et deltidsforsikret medlem og til et  

 fuldtidsforsikret medlem, der ikke opfylder betingelserne i stk. 1 og 2,  

 ydes efterløn med et beløb, der svarer til den dagpengesats,  

 som medlemmet ville være berettiget til i tilfælde af ledighed  

 på overgangstidspunktet, jf. dog § 74 b, stk. 3.  

 Efterlønnen kan dog højst ydes med et beløb, der svarer  

 til 91 pct. af dagpengenes højeste beløb, jf. § 70, jf.  

 dog stk. 5. Beløbet reguleres en gang om året med  

 satsreguleringsprocenten, jf. lov om en satsreguleringsprocent.
 Stk. 4. Et medlem, der overgår til efterløn fra  

 delpension efter lov om delpension, har ret til efterløn efter  

 stk. 1, hvis medlemmet ved overgangen til delpension opfyldte  

 betingelserne i stk. 1, jf. stk. 2.
 Stk. 5. Et medlem, som tidligst overgår til  

 efterløn mindst 2 år efter, at efterlønsbeviset har  

 virkning, og som i denne periode har haft lønarbejde i mindst 3.120  

 timer, et deltidsforsikret medlem dog mindst 2.496 timer, eller har drevet  

 selvstændig virksomhed i væsentligt omfang, har ret til  

 efterløn med et beløb, der svarer til den dagpengesats,  

 medlemmet ville være berettiget til i tilfælde af ledighed  

 på overgangstidspunktet, jf. dog § 74 b, stk. 3. Det er en  

 betingelse, at medlemmet ikke har fået udbetalt delpension efter lov om  

 delpension.
 Stk. 6. Efterløn til et medlem, der er overgået  

 til efterløn fra overgangsydelse, udbetales med et fast beløb  

 på 82 pct. af højeste dagpenge for henholdsvis fuldtids- og  

 deltidsforsikrede, jf. § 47 og § 70.
 Stk. 7. Efterlønnen afrundes til nærmeste hele  

 kronebeløb.
 Stk. 8. Direktøren for  

 Arbejdsløshedsforsikringen fastsætter efter forhandling med  

 Landsarbejdsrådet nærmere regler om beregning af  

 efterlønnen.
Præmieordning § 74 k.
Et medlem, som tidligst overgår til  

 efterløn mindst 2 år efter, at efterlønsbeviset har  

 virkning, og som i denne periode har haft lønarbejde i mindst 3.120  

 timer, et deltidsforsikret medlem dog mindst 2.496 timer, eller har drevet  

 selvstændig virksomhed i væsentligt omfang, optjener ved arbejde  

 herudover i mindst 481 timer ret til en skattefri præmie, når  

 medlemmet fylder 65 år eller afgår ved døden.
Det er en  

 betingelse, at medlemmet ikke har fået udbetalt delpension efter lov om  

 delpension.
Det er endvidere en betingelse, at der ikke er sket  

 tilbagebetaling af efterlønsbidraget efter § 77 a.
 Stk. 2. For medlemmer, som opfylder betingelserne for ret til  

 efterløn som fuldtidsforsikrede, jf. § 74 j, stk. 1, jf.  

 stk. 2, efter udløbet af perioden på mindst 2 år, jf.  

 stk. 1, udgør præmien 6 pct. af dagpengenes højeste  

 beløb på årsbasis, jf. § 47. For andre udgør  

 præmien 6 pct. af dagpengenes højeste beløb på  

 årsbasis, jf. § 70. Præmien ydes for hver 481 timer, dog  

 højst for 12 gange 481 timer.
 Stk. 3. Arbejdsløshedskassen opgør arbejdets  

 omfang, beregner præmiens størrelse og udbetaler  

 præmiebeløbet.
Stk. 4. Krav på præmien kan ikke overdrages eller  

 gøres til genstand for retsforfølgning.
Der kan dog foretages  

 modregning med eventuelle statslige tilgodehavender.
 Stk. 5. Direktøren for  

 Arbejdsløshedsforsikringen fastsætter efter forhandling med  

 Landsarbejdsrådet nærmere regler om anvendelsen af denne  

 bestemmelse, herunder om opgørelsen af arbejde efter stk. 1 og 2,  

 samt om opgørelse af arbejde efter § 74 i, stk. 7, og  

 § 74 j, stk. 5, og om udbetaling af præmien.
Udbetaling af efterløn § 74 l.
Efterløn udbetales bagud for 4 henholdsvis 5  

 uger, således at hver udbetalingsperiode slutter næstsidste  

 søndag i en måned.
Direktøren for  

 Arbejdsløshedsforsikringen kan ændre en udbetalingsperiode,  

 når særlige forhold taler herfor.
Direktøren  

 fastsætter efter forhandling med Landsarbejdsrådet nærmere  

 regler om, hvornår efterlønnen skal være til disposition  

 for medlemmet.
Stk. 2. Efterløn kan ikke udbetales til medlemmer, der  

 opholder sig i udlandet i længere tid.
Nærmere regler herom  

 fastsættes af direktøren for Arbejdsløshedsforsikringen  

 efter forhandling med Landsarbejdsrådet.
 Stk. 3. Efterløn kan ikke udbetales til et medlem, der  

 arbejder i udlandet, medmindre arbejdet udføres som udsendt for en  

 dansk arbejdsgiver.
 Stk. 4. Efterløn kan ikke udbetales til et medlem, som  

 ved domstols- eller administrativ afgørelse er berøvet sin  

 frihed.
 Stk. 5. Direktøren for  

 Arbejdsløshedsforsikringen kan efter forhandling med  

 Landsarbejdsrådet fastsætte regler om retten til efterløn,  

 hvis medlemmet er omfattet af strejke eller lockout (konflikt).«.
 10. Før § 75 indsættes som overskrift:
» 11. § 75 affattes således:
» 12. Kapiteloverskriften før § 75 a  

 ophæves.
 13. § 75 a, stk. 1, affattes således:
» 14. I § 75 a, stk. 2, ændres »jf. dog  

 § 75 c, stk. 4.« til: »jf. dog § 75  

 c.«.
 15. I § 75 b, stk. 1, nr. 3, udgår: »modtager delefterløn«.
 16. I § 75 b, stk. 2, udgår sidste pkt.
 17. § 75 b, stk. 3, affattes således:
» 18. § 75 b, stk. 8, affattes således:
» 19. § 75 b, stk. 10, ophæves.
 Stk. 11 bliver herefter stk. 10.
 20. § 75 c affattes således:
» 1)	arbejde i sammenlagt højst 200 timer inden for et  

 kalenderår uden fradrag i efterlønnen, eller 2)	arbejde mod fradrag i efterlønnen efter de regler, der er  

 fastsat i § 74 e, § 74 f og § 74 h.
 Stk. 2. Vælger medlemmet at arbejde efter reglerne i  

 stk. 1, nr. 2, gælder valget for resten af  

 efterlønsperioden.
Stk. 3. Et medlem, der i løbet af et kalenderår  

 vælger at arbejde efter reglerne i stk. 1, nr. 2, skal have  

 foretaget fradrag for alt arbejde i kalenderåret.
Overskrider et medlem  

 200 timers grænsen, jf. stk. 1, nr. 1, skal medlemmet overgå  

 til arbejde efter reglerne i stk. 1, nr. 2, jf. dog stk. 6, nr. 2.  

 I givet fald finder 1. pkt. tilsvarende anvendelse.
Stk. 4. Et medlem, der vælger at arbejde efter reglerne  

 i stk. 1, nr. 1, må ikke arbejde i de første 5 uger efter  

 overgangen til efterløn.
I det kalenderår, medlemmet  

 indtræder i efterlønsordningen, reduceres de 200 timer  

 forholdsmæssigt.
Stk. 5. Arbejde efter reglerne i stk. 1, nr. 1, må  

 ikke udføres som vedvarende selvstændig virksomhed, jf. dog  

 stk. 6, nr. 1, eller som arbejde i en selvstændig virksomhed, der  

 ejes eller drives af medlemmets ægtefælle.
Begrænsningen  

 gælder dog ikke mindre jordbrug.
Stk. 6. Direktøren for Arbejdsløhedsforsikringen  

 fastsætter efter forhandling med Landsarbejdsrådet nærmere  

 regler for arbejde i efterlønsperioden.
Der kan herunder  

 fastsættes regler om, at 1)	det uanset stk. 5 i særlige tilfælde er tilladt at  

 udøve selvstændig virksomhed som bibeskæftigelse i  

 sammenlagt højst 200 timer inden for et kalenderår, 2)	der under særlige omstændigheder kan meddeles tilladelse  

 til, at et medlem, der har overskredet de 200 timer, jf. stk. 1, nr. 1,  

 eller stk. 4, kan fortsætte med at arbejde efter reglerne i  

 stk. 1, nr. 1, og 3)	der under særlige omstændigheder kan meddeles tilladelse  

 til, at et medlem har lønarbejde, selv om arbejdets omfang i mindre  

 grad må antages at overstige det efter stk. 1, nr. 1,  

 tilladte.
 Stk. 7. Til tilladelser efter regler fastsat i henhold til  

 stk. 6, nr. 2 og 3, kan der knyttes økonomiske vilkår,  

 navnlig således at der sker fradrag i efterlønnen for  

 indtægter ved arbejde ud over de 200 timer.
Stk. 8. Perioder, i hvilke medlemmet modtager sygedagpenge  

 efter lov om dagpenge ved sygdom eller fødsel, medregnes som arbejde i  

 de 200 timer, jf. stk. 1, nr. 1, efter forholdet mellem det  

 gennemsnitlige ugentlige timetal i den periode, der danner grundlag for  

 fastsættelse af sygedagpengene, og en arbejdsperiode med fuld  

 sædvanlig arbejdstid.
Perioder med løn under sygdom medregnes  

 tilsvarende.
 Stk. 9. Arbejde i efterlønsperioden kan ikke medregnes  

 ved optjening af beskæftigelseskravet, jf. § 53, stk. 2, og  

 stk. 5, og kan ikke danne grundlag for overflytning fra deltids- til  

 fuldtidsforsikring efter § 68.
Stk. 10. Et medlem, som efter overgang til efterløn,  

 eller efter at efterlønsbeviset har virkning, har haft  

 lønarbejde efter den 1. juli 1999 i mindst 2 år, dog mindst  

 3.120 timer, et deltidsforsikret medlem dog mindst 2.496 timer, eller som i  

 mindst samme periode har drevet selvstændig virksomhed i  

 væsentligt omfang, optjener ved arbejde herudover i mindst 481 timer  

 ret til en skattefri præmie, når medlemmet fylder 67 år  

 eller afgår ved døden.
Arbejde i perioder med delpension kan  

 ikke medregnes.
 Stk. 11. For medlemmer, som efter udløbet af perioden  

 på mindst 2 år, jf. stk. 10, opfylder betingelserne for ret  

 til efterløn som fuldtidsforsikrede, jf. § 75 d, stk. 1,  

 udgør præmien 6 pct. af dagpengenes højeste beløb  

 på årsbasis, jf. § 47. For andre udgør præmien  

 6 pct. af dagpengenes højeste beløb på årsbasis,  

 jf. § 70. Præmien ydes for hver 481 timer, dog højst for 12  

 gange 481 timer.
 Stk. 12. Arbejdsløshedskassen opgør arbejdets  

 omfang, beregner præmiens størrelse og udbetaler præmien  

 efter reglerne i § 74 k, stk. 3 og 4.
 Stk. 13. Direktøren for  

 Arbejdsløshedsforsikringen fastsætter efter forhandling med  

 Landsarbejdsrådet nærmere regler om anvendelsen af reglerne i  

 stk. 10-12.«.
 21. § 75 d, stk. 3, 3. pkt., og § 75 e,  

 stk. 2, 3. pkt., ophæves.
 22. § 75 i affattes således:
»§ 75 i.
Et medlem, der er overgået til  

 overgangsydelse, bevarer retten hertil efter reglerne i dette kapitel.
 Stk. 2. Det er en betingelse for at bevare retten, at  

 medlemmet har bopæl her i riget, bortset fra Færøerne og  

 Grønland.
 Stk. 3. Overgangsydelsen udgør et fast beløb  

 på 82 pct. af højeste dagpenge for henholdsvis fuldtids- og  

 deltidsforsikrede, jf. § 47 og § 70. Overgangsydelsen afrundes til  

 nærmeste hele kronebeløb.
 Stk. 4. Retten til overgangsydelse ophører ved udgangen  

 af den måned, hvori medlemmet fylder 60 år eller ved overgang til  

 efterløn.«.
 23. § 75 j affattes således:
»§ 75 j.
Et medlem, der modtager  

 overgangsydelse, har ret til at arbejde efter de regler, der er fastsat i  

 § 74 e og § 74 f, stk. 4, jf. dog stk. 2. Arbejde og  

 indtægter medfører fradrag i overgangsydelsen, jf. dog  

 stk. 2, 2. pkt., og stk. 4.
 Stk. 2. Et medlem kan vælge at drive selvstændig  

 virksomhed som bibeskæftigelse i sammenlagt højst 200 timer i et  

 kalenderår efter de regler, der er fastsat i § 74 g, stk. 6,  

 nr. 1. Indtægten heraf medfører ikke fradrag i  

 overgangsydelsen.
 Stk. 3. Et medlem, der driver selvstændig virksomhed som  

 bibeskæftigelse, og som overskrider 200 timers grænsen, skal  

 overgå til at drive selvstændig virksomhed efter de regler, der  

 er fastsat i § 74 f, stk. 4, jf. stk. 1. Direktøren for  

 Arbejdsløshedsforsikringen kan dog under særlige  

 omstændigheder meddele tilladelse til, at et medlem, der har  

 overtrådt 200 timers grænsen, kan fortsætte med at drive  

 selvstændig virksomhed efter reglerne i stk. 2. Til tilladelsen  

 kan knyttes økonomiske vilkår.
Stk. 4. Et fuldtidsforsikret medlem har ret til at have  

 indtægt ved lønarbejde, ved hverv eller ved mindre jordbrug  

 på sammenlagt op til 29.900 kr. i hvert kalenderår uden fradrag i  

 overgangsydelsen.
Et deltidsforsikret medlem har tilsvarende ret til  

 fradragsfri indtægt på 2/3 heraf.
Et medlem, der udøver  

 anden selvstændig virksomhed end mindre jordbrug, har ikke ret til  

 indtægter efter 1. eller 2. pkt. uden fradrag.
Stk. 5. Hvis medlemmet ikke modtager overgangsydelse i et helt  

 kalenderår, nedsættes det fradragsfri beløb i stk. 4  

 forholdsmæssigt.
Ligeledes reduceres de 200 timer, jf. stk. 2,  

 forholdsmæssigt.
 Stk. 6. Det fradragsfri beløb reguleres en gang  

 årligt den 1. januar med satsreguleringsprocenten, jf. lov om en  

 satsreguleringsprocent, og beløbet afrundes til nærmeste 100  

 kr.«.
 24. § 75 l affattes således:
» 25. Kapitel 11 d ophæves.
 26. I § 77, stk. 3, nr. 4, udgår: »delefterløn eller overgangsydelse,«.
 27. I § 77, stk. 3, nr. 5, udgår: »delefterløn eller«.
 28. § 77, stk. 5, nr. 5, affattes  

 således:
» 29. I § 77, stk. 7, udgår: », delefterlønsmodtagere«.
 30. Efter § 77 indsættes:
»§ 77 a.
Et medlem, som har indbetalt  

 efterlønsbidrag, jf. § 77, stk. 4, har ret til at få bidraget  

 tilbagebetalt, hvis medlemmet inden det fyldte 65. år får  

 tilkendt førtidspension på grund af nedsat erhvervsevne efter  

 lov om social pension eller tilsvarende udenlandsk lovgivning.
Tilsvarende  

 har boet efter et medlem ret til at få bidraget tilbagebetalt, hvis  

 medlemmet dør inden det fyldte 65. år.
 Stk. 2. Tilbagebetalingsbeløbet udgør det antal  

 indbetalte dagpengesatser efter § 47 og § 70, som medlemmet har  

 indbetalt som efterlønsbidrag, jf. § 77, stk. 4.
 Stk. 3. Beløbet efter stk. 2 fratrækkes 5  

 dagpengesatser, jf. § 47 og § 70, for hver uge, der er udbetalt  

 efterløn til medlemmet.
 Stk. 4. Tilbagebetalingsbeløbet opgøres  

 på grundlag af dagpengenes størrelse på  

 tilbagebetalingstidspunktet.
Stk. 5. Direktøren for  

 Arbejdsløshedsforsikringen fastsætter efter forhandling med  

 Landsarbejdsrådet nærmere regler om tilbagebetaling af  

 efterlønsbidrag efter denne bestemmelse.
Der kan herunder  

 fastsættes regler om, at direktøren i ganske særlige  

 tilfælde, hvor medlemmet uden egen skyld mister retten til at  

 overgå til efterløn, kan give tilladelse til, at  

 efterlønsbidraget tilbagebetales, selv om betingelserne i stk. 1  

 ikke er opfyldt.«.
 31. § 79, stk. 1, affattes således:
» 32. § 81, stk. 1, nr. 3, affattes  

 således:
 »3)	andre oplysninger, herunder eventuelt en fortegnelse over kassens  

 medlemmer, som direktøren anser for nødvendige for beregningen  

 af de udgifter, som kassen har afholdt efter kapitel 9 og 9 a, kapitel 11  

 a-c, § 77, stk. 8, og § 77 a, og af de indbetalingspligtige  

 beløb efter § 76, jf. § 77.«.
 33. I § 85 d, stk 1-4, ændres », efterløn eller delefterløn« til: »eller  

 efterløn«.
 34. I § 86, stk. 1, ændres to steder »delefterløn eller efterløn« til: »efterløn eller  

 præmie efter § 74 k «.
 35. I § 86, stk. 2, 4 og 9, ændres »delefterløn eller efterløn« til: »efterløn eller  

 præmie efter § 74 k «.
 36. I § 86, stk. 1, 3, 4 og 7, ændres »delefterløns- eller  

 efterlønsbeløbet« til: »efterløns- eller præmiebeløbet  

 efter § 74 k«.
 37. I § 90 og i § 91, stk. 5,  

 udgår: », delefterløns-«.
 38. I § 92 og i § 95 udgår: », om  

 delefterløn«.
§ 2 I lov om seniorydelse, jf. lovbekendtgørelse nr. 258 af 2. maj  

 1998, som ændret ved § 2 i lov nr. 1000 af 23. december 1998,  

 foretages følgende ændringer:
 1. I § 2, stk. 1, nr. 2, ændres »20 år  

 inden for de sidste 25 år« til: »25 år  

 inden for de sidste 30 år«.
 2. § 2, stk. 2, affattes således:
» § 3 I lov om en aktiv arbejdsmarkedspolitik, jf. lovbekendtgørelse nr.  

 533 af 8. juli 1998, som ændret ved § 4 i lov nr. 468 af 1. juli  

 1998 og lov nr. 896 af 16. december 1998 foretages følgende  

 ændringer:
 1. I § 28, stk. 1, § 29 og § 33,  

 stk. 2-4, udgår: »under 60  

 år«.
 2. I § 32 b og § 32 c ændres », 9 og 10« til: »og  

 9-10«.
 3. I § 34, stk. 1, ændres »§ 41, stk. 3, litra b« til: »§ 41,  

 stk. 1, nr. 3, litra b«.
 4. I § 34 b, stk. 1, udgår: »indtil det fyldte 60. år«.
 5. I § 48 a, stk. 2, ændres »lov om kommunal aktivering«  

 til: »lov om aktiv socialpolitik«.
§ 4 Stk. 1. Loven træder i kraft den 1. juli 1999, jf. dog  

 stk. 2.
 Stk. 2. Bestemmelserne om ret og pligt til tilbud efter  

 sammenlagt 6 måneders ledighed omfatter alene medlemmer, der fylder 60  

 år, og som påbegynder en dagpengeperiode efter den 30. juni 1999,  

 jf. § 55, stk. 5, 2. pkt., i lov om arbejdsløshedsforsikring m.v., som  

 affattet ved denne lovs § 1, nr. 5.
 Stk. 3. § 3, nr. 2 og 3, træder i kraft dagen efter  

 bekendtgørelsen i Lovtidende og har virkning fra den 1. januar  

 1999.
§ 5 Stk.1. Et medlem, der modtager delefterløn, jf. kapitel 11 d  

 i den hidtil gældende lov, overgår ved lovens ikrafttræden  

 til efterløn efter reglerne i arbejdsløshedsforsikringslovens  

 §§ 75 a-g, som ændret ved denne lov, samt reglerne i  

 stk. 2-6.
 Stk. 2. Efterløn til medlemmer, der overgår til  

 efterløn efter stk. 1, udbetales efter  

 arbejdsløshedsforsikringslovens § 75 d og § 75 e, som  

 ændret ved denne lov, jf. dog stk. 3. Perioder med  

 delefterløn afkorter ikke perioden med ret til efterløn efter  

 § 75 d, stk. 3, 1. pkt., og § 75 e, stk. 2, 1. pkt.
Stk. 3. Et medlem, der ikke er fyldt 63 år ved  

 overgangen til efterløn efter stk. 1, kan vælge at modtage  

 efterløn med et fast beløb på 82 pct. af højeste  

 dagpenge efter §§ 47 og 70. Medlemmet har herefter ved det fyldte 63.  

 år ret til efterløn efter arbejdsløshedsforsikringslovens  

 § 75 d, stk. 1, og § 75 e, stk. 1, i resten af  

 efterlønsperioden, hvis medlemmet opfylder betingelserne i  

 arbejdsløshedsforsikringslovens § 75 d, stk. 4, og § 75  

 e, stk. 3, og medlemmet indtil da har arbejdet i mindst det omfang, som  

 ville have været en betingelse for ret til delefterløn efter den  

 hidtil gældende lovs kapitel 11 d.
Perioder med efterløn  

 forbruger ikke af ydelsesperioden efter  

 arbejdsløshedsforsikringslovens § 55, stk. 5.
 Stk. 4. Et medlem, der overgår til efterløn efter  

 stk. 1, og som driver selvstændig virksomhed efter den hidtil  

 gældende lovs kapitel 11 d, har ret til at videreføre den  

 selvstændige virksomhed på uændrede betingelser.
 Stk. 5. Staten yder uanset § 1, nr. 31, hver kasse  

 refusion af de udgifter, som kassen har afholdt efter den hidtil  

 gældende lovs kapitel 11 d.
 Stk. 6. Direktøren for  

 Arbejdsløshedsforsikringen fastsætter efter forhandling med  

 Landsarbejdsrådet nærmere regler for anvendelsen af  

 bestemmelserne i stk. 1-5.
§ 6 Stk. 1. For personer, som på grund af sygdom har  

 meldt sig ud af en arbejdsløshedskasse før den 1. juli 1999, og  

 som efterfølgende tilkendes eller er tilkendt  

 bruttorevalideringsydelse efter reglerne i lov om aktiv socialpolitik, og som  

 efterfølgende optages i en arbejdsløshedskasse,  

 fastsætter direktøren for Arbejdsløshedsforsikringen  

 nærmere regler om opfyldelsen af anciennitetskravene i lovens § 74 a,  

 stk. 1, nr. 2 og 3.
Bemærkninger til lovforslaget Almindelige bemærkninger I.
Indledning Lovforslaget er opfølgning på den del af  

 aftalen indgået mellem regeringen, Venstre, Det Konservative  

 Folkeparti, Centrum-Demokraterne og Kristeligt Folkeparti om finansloven for  

 1999, der vedrører et nyt tilbagetrækningssystem med virkning  

 fra 1. juli 1999.
 Lovforslaget skal ses i sammenhæng med de samtidigt  

 fremsatte forslag til lov om ændring af lov om social pension  

 (Nedsættelse af folkepensionsalderen fra 67 til 65 år m.v.), lov  

 om ændring af lov om delpension (Ændring af fradragsregler m.v.),  

 lov om ændring af arbejdsmarkedsfondsloven, ligningsloven og  

 pensionsbeskatningsloven (Fradrag for bidrag til efterlønsordningen og  

 beskatning af tilbagebetalinger fra efterlønsordningen m.v.), lov om  

 ændring af lov om Arbejdsmarkedets Tillægspension, lov om  

 Lønmodtagernes Dyrtidsfond og forskellige andre love  

 (Konsekvensændringer som følge af nedsættelsen af  

 folkepensionsalderen fra 67 til 65 år).
 Lovforslaget skal endvidere ses i forlængelse af lov  

 nr. 1000 af 23. december 1998 om ændring af lov om  

 arbejdsløshedsforsikring m.v. og lov om seniorydelse  

 (Efterlønsbevis, medlemsbidrag).
I de kommende år vil der ske store forskydninger i  

 befolkningens alderssammensætning.
Der bliver væsentligt flere  

 ældre, mens antallet af personer i den erhvervsdygtige alder vil  

 være næsten konstant.
Alene antallet af personer mellem 60 og 67  

 år vil frem til 2010 vokse fra de nuværende ca. 340.000 til ca.  

 500.000 - en vækst på godt 45 pct.
Samtidig har der i de senere år været en  

 tendens til, at danskerne trækker sig stadig tidligere tilbage fra  

 arbejdsmarkedet, bl.a. fordi de går på efterløn.
Alene fra  

 1990 til i dag er antallet af efterlønsmodtagere vokset fra godt  

 100.000 til ca. 140.000. Udviklingen har medført, at udgifterne til  

 efterløn er vokset til ca. 16 mia. kr. om året.
I de forudgående år har arbejdstyrken  

 alligevel været næsten konstant eller stigende hvert eneste  

 år.
Selv om flere har trukket sig tidligere tilbage fra  

 arbejdsmarkedet, har det kunnet opvejes af den forøgelse af  

 arbejdsstyrken, som skyldes befolkningsudviklingen, ændringer i  

 alderssammensætningen og ikke mindst stigningen i kvindernes  

 erhvervsdeltagelse.
I de kommende år, hvor antallet af ældre  

 vokser, bliver udviklingen i tilbagetrækningsmønsteret af  

 central betydning for udviklingen i arbejdsstyrken.
Hvis en fortsat stigende andel 60 til 66 årige  

 valgte at gå på efterløn, ville det, sammenholdt med det  

 stigende antal ældre, medføre både stigende problemer  

 på arbejdsmarkedet med at imødekomme private og offentlige  

 virksomheders efterspørgsel efter arbejdskraft og et dobbelt pres  

 på de offentlige finanser i form af øgede udgifter og faldende  

 skatteindtægter.
En sådan udvikling rejser en række  

 langsigtede problemer i forhold til den økonomiske udvikling og  

 videreudviklingen af velfærdssamfundet.
 Det er derfor nødvendigt at øge andelen af  

 befolkningen i arbejdsstyrken.
 En af måderne hertil er at ændre  

 tilbagetrækningsordningerne, så de lidt ældre bliver  

 længere på arbejdsmarkedet.
Regeringen har allerede taget en række initiativer,  

 der skal øge tilbagetrækningsalderen.
Der er bl.a. igangsat en  

 seniorpolitisk indsats med særlige puljer og kampagner, og  

 Arbejdsformidlingen har prioriteret de lidt ældre ledige som et  

 særligt indsatsområde.
Også i virkomhederne er der taget  

 initiativer til at fastholde seniormedarbejdere.
Med henblik på at sikre en senere og mere gradvis  

 tilbagetrækning fra arbejdsmarkedet foreslås et nyt  

 tilbagetrækningssystem med virkning fra den 1. juli 1999. Den nye  

 ordning skal give en konkret økonomisk tilskyndelse til at blive  

 længere på arbejdsmarkedet og give langt mere fleksible  

 muligheder for gradvis tilbagetrækning.
Efterlønsordningen er  

 samtidig en vigtig del af velfærdssamfundet, og med den nye ordning er  

 det sikret, at der fortsat er mulighed for efterløn fra det fyldte 60.  

 år.
 I det følgende omtales de enkelte elementer i hele  

 den samlede tilbagetrækningspakke, d.v.s. også de elementer, der  

 indgår i de tilhørende samtidigt fremsatte lovforslag:
 1. Nedsættelse af folkepensionsalderen m.v.
Det foreslås, at folkepensionsalderen  

 nedsættes til 65 år for alle, der efter lovens ikrafttræden  

 fylder 60 år.
Ved nedsættelsen tilpasses pensionsalderen til de  

 faktiske forhold, idet langt hovedparten af de 65 og 66 årige i dag har  

 trukket sig tilbage fra arbejdsmarkedet.
 Samtidig lempes modregningen for arbejdsindkomst i  

 folkepensionen, hvilket medfører, at folkepensionister får en  

 større indkomstfremgang ved arbejde.
 Forslaget skønnes at virke nogenlunde neutralt  

 på det samlede arbejdsudbud.
2. Efterlønsbevis Fra 1. januar 1999 har medlemmer, der opfylder  

 betingelserne for efterløn, haft ret til et efterlønsbevis.  

 Reglerne om efterlønsbevis videreføres i den nye  

 efterlønsordning.
Betingelserne for efterløn vil stort set  

 være uændrede, dog hæves anciennitetskravet for medlemskab  

 og indbetaling af efterlønsbidrag fra 20 år til 25 år, og  

 det bliver en betingelse, at medlemmet har fået opgjort sin  

 pensionsformue.
Efterlønsbeviset sikrer den enkelte ret til  

 efterløn på trods af eventuel sygdom og sikrer samtidig  

 beregningsgrundlaget for den enkeltes efterløn.
 Udstedelsen af efterlønsbeviset bliver  

 omdrejningspunktet for opnåelse af en række særlige  

 rettigheder, jf. nedenfor under pkt. 5. Der vil derfor blive fastlagt  

 administrative procedurer i arbejdsløshedskasserne, som kan sikre, at  

 medlemmerne i god tid orienteres om, hvordan de får udstedt et  

 efterlønsbevis, hvad beviset garanterer og hvilke rettigheder, der er  

 forbundet med at få et bevis.
 Forslaget skønnes at øge både  

 arbejdsudbuddet og tilbagetrækningsalderen, idet det tilskynder flere  

 til at udskyde overgangen til efterløn.
3. Enstrenget efterlønsordning For at gøre delvis tilbagetrækning fra  

 arbejdsmarkedet mere attraktiv end fuld tilbagetrækning foreslås  

 en enstrenget efterlønsordning, der smelter efterlønnen og  

 delefterlønnen sammen i en ny fleksibel ordning, hvor det bliver  

 muligt at arbejde i ubegrænset omfang mod fradrag i  

 efterlønnen.
Ydelsesprofilen ændres, så ydelsen i hele  

 efterlønsperioden højst udgør 91 pct. af maksimale  

 dagpenge.
Der er således tale om, at trin 1 og 2 i den nuværende  

 efterlønsordning smeltes sammen.
Forudgående ledighed vil ikke  

 længere have betydning for efterlønnens størrelse.  

 Personer, der overgår til efterløn fra overgangsydelse, vil dog  

 fortsat modtage efterløn svarende til 82 pct. af maksimale  

 dagpenge.
Fradrag i efterlønnen ved delvist arbejde  

 foreslås at følge de tilsvarende regler i dagpengesystemet,  

 d.v.s. der fradrages efter time for time-princippet.
Den hidtidige 200 timers  

 regel, som giver efterlønsmodtagere ret til at arbejde i 200 timer om  

 året uden fradrag i efterlønnen, og som samtidig begrænser  

 retten til arbejde til 200 timer om året, ophæves dermed.
Dog kan  

 personer, der går på efterløn fra overgangsydelse,  

 vælge mellem 200 timers reglen og den fuldt fleksible adgang til at  

 arbejde, der gælder for andre grupper.
Det enstrengede efterlønssystem forventes ikke at  

 påvirke arbejdsudbuddet og tilbagetrækningsalderen  

 væsentligt.
Forslaget tilskynder både flere til at gå fra  

 fuldtidsbeskæftigelse til deltidsbeskæftigelse med  

 efterløn og omvendt flere på fuld efterløn til at  

 få deltidsbeskæftigelse.
4. Fradrag for pension Efter gældende regler sker der kun fradrag i  

 efterlønnen for faktisk løbende udbetalinger fra  

 pensionsordninger, der er led i et tidligere ansættelsesforhold.
Disse  

 regler vil fortsat gælde for personer, der først overgår  

 til efterløn mindst 2 år efter efterlønsbevisets  

 virkning, og som i denne periode har arbejdet i nærmere bestemt omfang,  

 jf. senere.
For personer, der trækker sig tidligere tilbage, fradrages  

 fremover i efterlønnen for alle pensionsordninger, herunder ordninger  

 med løbende udbetalinger, hvorfra der ikke sker udbetalinger i  

 efterlønsperioden, ratepensioner, kapitalpensioner m.v.
Disse  

 pensionsordninger omregnes til løbende udbetalinger, og der fradrages  

 60 pct. heraf i efterlønnen.
Der sker ikke fradrag for ATP.
 Der foreslås en overgangsordning frem til og med  

 2002, så der i en overgangsperiode kun vil ske fradrag for  

 større pensionsopsparinger.
Fradraget for udbetaling af løbende pension fra  

 pensionsordninger, der er led i tidligere ansættelsesforhold, foretages  

 uden bundfradrag med en fastsat procentsats, der afhænger af medlemmets  

 efterlønssats.
Dette er en forenkling i forhold til de gældende  

 regler, hvor fradraget for løbende udbetaling af pensioner er baseret  

 på timefradrag, således at pensionsydelsen omregnes til timer med  

 den gældende omregningssats.
Fradraget for alle øvrige pensionsordninger  

 udgør 60 pct. af den beregnede ydelse på grundlag af  

 nutidsværdien med et bundfradrag på 10.000 kr.
For medlemmer, der  

 får udstedt efterlønsbevis i henholdsvis 1999, 2000, 2001 og  

 2002, er bundfradraget dog hhv. 30.000, 25.000, 20.000 og 15.000 kr., jf. den  

 ovenfor nævnte overgangsordning.
5. Særlige rettigheder for medlemmer, der udskyder overgangen til  

 efterløn For at gøre det mere attraktivt at blive  

 længere på arbejdsmarkedet foreslås en række  

 særlige rettigheder for medlemmer, der udskyder overgangen til  

 efterløn.
Det foreslås, at betingelserne for at opnå disse  

 rettigheder er, at medlemmet har fået udstedt et efterlønsbevis,  

 og at medlemmet udskyder overgangen til efterløn i mindst 2 år  

 efter bevisets virkningsdato og efter udstedelsen af efterlønsbeviset  

 har arbejdet svarende til mindst 2 års fuldtidsbeskæftigelse,  

 d.v.s. i mindst 3.120 timer.
Forslaget indebærer, at et medlem i  

 princippet vil have mulighed for at opfylde arbejdskravet på et hvilket  

 som helst tidspunkt inden det fyldte 65. år, hvis blot overgangen til  

 efterløn udskydes i mere end 2 år, og de 3.120 løntimer  

 er opnået.
Det er hermed den fortsatte arbejdsmarkedstilknytning, der  

 belønnes.
 Opfylder medlemmet disse betingelser, opnås  

 følgende rettigheder:
 1)	Ret til efterløn svarende til højst maksimale dagpenge  

 i hele efterlønsperioden.
 2)	Ret til at optjene præmie.
Ved arbejde ud over de 3.120 timer opnås ret til en skattefri  

 præmie ved folkepensionsalderen.
Præmien udgør 6 pct. af  

 dagpengenes højeste beløb på årsbasis og ydes for  

 hver 481 timer, der svarer til arbejde i et fuldt kvartal.
Der kan  

 højst optjenes præmie for 12 kvartaler, og optjeningen kan  

 tidligst påbegyndes 2 år efter efterlønsbevisets  

 virkningsdato.
 Forslaget vil give en væsentlig økonomisk tilskyndelse  

 for den enkelte til at udskyde tidspunktet for tilbagetrækning og vil  

 dermed bidrage til at øge arbejdsudbuddet.
 3)	Lempeligere pensionsfradrag.
 Medlemmer, der først overgår til efterløn mindst 2  

 år efter efterlønsbevisets virkningsdato, og som efter denne  

 dato har arbejdet mindst 3.120 timer, fritages for fradrag for andre  

 pensionsordninger end pensioner med løbende udbetalinger, der er led i  

 et ansættelsesforhold, og omfattes dermed af de samme regler, som  

 gælder i dag.
 Det skønnes, at dette regelsæt vil  

 medføre en udskydelse af tilbagetrækningstidspunktet og dermed  

 en forøgelse af det samlede arbejdsudbud.
6. Efterlønsbidrag Lov nr. 1000 af 23. december 1998 indebar en  

 omlægning af medlemsbidraget, således at der nu er et  

 arbejdsløshedsforsikrings- og et efterlønsbidrag.
Det  

 foreslås, at anciennnitetskravet skærpes til 25 års  

 betaling af medlems- og efterlønsbidrag.
Samlet betyder forslaget, at  

 den enkeltes bidrag til efterlønsordningen øges.
Der er dog  

 også i den nye ordning et betydeligt offentligt subsidieelement i  

 efterlønsordningen.
Isoleret set ventes forslaget ikke at  

 medføre en nævneværdig ændring af  

 arbejdsudbuddet.
7. Tilbagebetaling af efterlønsbidrag Det foreslås, at der skal kunne ske tilbagebetaling  

 af efterlønsbidrag, hvis et medlem tilkendes førtidspension  

 på grund af nedsat erhvervsevne og derved afskæres fra at  

 overgå til efterløn eller mister retten til efterløn kort  

 tid efter overgangen til efterløn.
Tilsvarende foreslås det, at  

 der kan ske tilbagebetaling, hvis medlemmet dør.
8. Tilpasning af aktiveringsregler Det foreslås, at den hidtidige aldersgrænse  

 for ret og pligt til aktivering ophæves, således at også  

 medlemmer over 60 år omfattes af aktivering.
Samtidig foreslås det, at denne gruppe aktiveres  

 allerede efter 6 måneders ledighed.
Forslaget skal sikre, at den  

 lediges tilknytning til arbejdsmarkedet styrkes.
Desuden skal forslaget  

 sikre, at der kan lægges større kvalitet og indhold i de tilbud,  

 der gives.
Dette skal ses i lyset af, at den samlede dagpengeperiode for  

 ledige over 60 år højst kan udgøre 30 måneder, og  

 at ledighed forud for det fyldte 60. år medregnes i 30 måneders  

 perioden.
 Med forslaget sikres det, at der sker en opprioritering af  

 de ældre i den aktive arbejdsmarkedspolitik, og at der gives et bidrag  

 til at styrke de ældres muligheder for at bibeholde eller genvinde  

 tilknytningen til arbejdsmarkedet frem for at gå på  

 efterløn.
9. Særligt om tjenestemænd Som opfølgning på finanslovsaftalen om et nyt  

 tilbagetrækningssystem har Finansministeriet opsagt aftalen med  

 tjenestemændenes centralorganisationer om det såkaldte lille  

 førtidspensionsfradrag.
 Dette førtidspensionsfradrag er en særlig  

 ordning, der stimulerer tjenestemænd til tidlig tilbagetrækning.  

 Det er nu ikke længere relevant, hvorfor det er hensigten at  

 indgå en ny aftale om førtidspensionsfradrag i forbindelse med  

 aftaleforhandlingerne i foråret 1999.
 Efter tjenestemandspensionsloven skal pensionen  

 nedsættes ved førtidspensionering, og fradraget fastsættes  

 ved aftale mellem finansministeren og centralorganisationerne.
 Finansministeren har i forbindelse med  

 aftaleforhandlingerne med tjenestemændenes centralorganisationer  

 tilkendegivet at ville optage forhandling med disse om ændringer i  

 tjenestemandslovgivningen som følge af nedsættelse af  

 folkepensionsalderen.
10. Delpension Som led i aftalen om finansloven for 1999 foreslås  

 det, at der indføres fradrag i delpension for pensionsopsparing efter  

 samme principper, som er foreslået i den nye efterlønsordning.  

 Ændringen vil gælde for personer, der fylder 60 år den 1.  

 juli 1999 eller senere.
Der indføres dog i en overgangsperiode et  

 bundfradrag også for faktisk løbende udbetalinger, idet fradrag  

 for pension er et nyt element i delpensionsordningen.
Endvidere sker der en  

 mindre skærpelse af adgangskravene til delpensionsordningen.
II.
Lov om arbejdsløshedsforsikring m.v.
 Lov nr. 114 af 24. marts 1970 om arbejdsformidling og  

 arbejdsløshedsforsikring m.v. (Folketingstidende 1969-70, FF. sp.  

 3222, 3605 og 4473, tillæg A sp. 2369, tillæg B sp. 673,  

 tillæg C sp. 321) er senest bekendtgjort ved lovbekendtgørelse  

 nr. 587 af 10. august 1998, som ændret ved lov nr. 897 af 16. december  

 1998 om ændring af lov om arbejdsløshedsforsikring m.v. og lov  

 nr. 1000 af 23. december 1998 om ændring af lov om  

 arbejdsløshedsforsikring m.v. og lov om seniorydelse  

 (Efterlønsbevis, medlemsbidrag) (Folketingstidende 1998-99, FF sp.  

 1976, 2461 og 2666, tillæg A sp. 3004, tillæg C sp. 303).
Forslagets § 1 indeholder de nye regler om  

 efterløn for medlemmer, der fylder 60 år den 1. juli 1999 eller  

 senere, samt ændrede regler for arbejde i den gældende  

 efterlønsordning.
Herudover indeholder forslaget en ophævelse af  

 reglerne om delefterløn og ændrede regler for arbejde ved  

 selvstændig virksomhed for medlemmer på overgangsydelse.  

 Forslagets § 5 indeholder en overgangsordning for de medlemmer, der  

 modtager delefterløn ved lovens ikrafttræden.
III.
Lov om seniorydelse Lov nr. 376 af 10. juni 1997 om seniorydelse  

 (Folketingstidende 1996-97, FF sp. 4435, 7073 og 7666, tillæg A sp.  

 3389, tillæg B sp. 873, tillæg C sp. 474) er senest bekendtgjort  

 ved lovbekendtgørelse nr. 258 af 2. maj 1998, som ændret ved lov  

 nr. 1000 af 23. december 1998.
 Forslagene i § 2 om ændring af bestemmelser i  

 lov om seniorydelse er en følge af, at kravet om medlemskab af en  

 arbejdsløshedskasse og indbetaling af efterlønsbidrag  

 hæves fra 20 år inden for 25 år til 25 år inden for  

 30 år.
IV.
Lov om en aktiv arbejdsmarkedspolitik Lov nr. 434 af 30. juni 1993 om en aktiv  

 arbejdsmarkedspolitik (Folketingstidende 1992-93, FF sp. 8335, 8771, 11401 og  

 12017, tillæg A sp. 8789, tillæg B sp. 1975 og 3339, tillæg  

 C sp. 1793) er senest bekendtgjort ved lovbekendtgørelse nr. 533 af 8.  

 juli 1998, som ændret ved § 4 i lov nr. 468 af 1. juli 1998 og lov  

 nr. 896 af 16. december 1998.
Forslagets § 3 indeholder regler om, at medlemmer  

 over 60 år skal have ret og pligt til aktivering.
De nye regler for  

 aktivering vil gælde for medlemmer, der fylder 60 år den 1. juli  

 1999 eller senere, og som påbegynder en dagpengeperiode efter den 1.  

 juli 1999.
V. Økonomiske konsekvenser for det offentlige Samlet øger reformen tilskyndelsen til at blive  

 længere på arbejdsmarkedet, idet der derved kan opnås en  

 højere efterlønsydelse, et lempeligere pensionsfradrag samt  

 adgang til optjening af præmie.
Efterlønsbeviset, der modvirker,  

 at nogle trækker sig tilbage af frygt for sygdom eller et fald i  

 beregningsgrundlaget, trækker i samme retning.
Reformen øger også tilskyndelsen til at  

 foretage en mere gradvis tilbagetrækning, idet der indføres en  

 fuldt fleksibel adgang til at arbejde.
I den nuværende  

 efterlønsordning er arbejdstiden begrænset til 200 timer  

 årligt, og i delefterlønsordningen skal arbejdstiden ligge inden  

 for faste intervaller, ligesom det er forholdsvist vanskeligt at justere  

 arbejdstiden løbende.
Vurderingen af de økonomiske konsekvenser af  

 efterlønspakken er behæftet med stor usikkerhed.
Først og  

 fremmest fordi erfaringsgrundlaget for nærmere at kvantificere  

 effekterne af ændringerne er yderst beskedent.
Der er både tale  

 om helt nye ordninger og dybtgående ændringer af de eksisterende.  

 Således kan der forventes mange reaktioner og tilpasninger af  

 adfærd, hvor retningen kan forudsiges, men der er ikke konkrete  

 erfaringer, der kan belyse omfanget, tidspunktet og varigheden.
 Nedenfor gennemgås de mulige økonomiske  

 konsekvenser af efterlønsforslaget og i mere summarisk form tillige  

 med de økonomiske konsekvenser af de samtidigt fremsatte forslag  

 på Socialministeriets og på Skatteministeriets område.  

 Endelig opsummeres de samlede virkninger af de forskellige forslag i en  

 tabeloversigt.
Efterlønsforslaget Pensionsfradrag De nye regler for pensionsfradrag ventes i de  

 første 3-4 år at virke stort set neutralt som følge af  

 overgangsreglen med et bundfradrag på 30.000 kr. i 1999, der nedtrappes  

 over en fireårig periode, samt at de nye regler alene gælder for  

 personer, der fylder 60 år efter 1. juli 1999, og således  

 indfases over en årrække.
Effekten ventes at tage til i takt med  

 den stigende pensionsopsparing og nedtrapningen af bundfradraget.
Præmieordning Præmien til efterlønsberettigede, der  

 arbejder, udgør en selvstændig tilskyndelse til at arbejde mere  

 end 2 år efter, at retten til efterløn er opnået.
I  

 kombination med de nye fradragsregler for pension ligger der en betydelig  

 tilskyndelse både til at udskyde tilbagetrækningsalderen og til  

 at trække sig mere gradvist tilbage.
Da præmieordningen også vil omfatte de  

 nuværende 60-66 årige, som har ret til efterløn, forventes  

 præmien at få en vis effekt også de første år.  

 Også for denne gruppe gælder, at de skal arbejde mindst 3.120  

 timer, før der kan optjenes præmie.
På længere sigt  

 er det vurderingen, at præmieordningen vil yde et væsentligt  

 bidrag til en stigende erhvervsdeltagelse blandt de 60 årige og derover  

 og dermed til færre personer på efterløn.
 De samlede udgifter til selve præmien skønnes  

 at være ubetydelige i 2001 (som er det første år, hvor der  

 kan ske udbetalinger), 25 mio. kr. i 2002, 100 mio. kr. i 2003 og 475 mio.  

 kr. i 2004. På længere sigt skønnes udgifterne at  

 udgøre omkring 0,8 mia. kr. årligt.
Efterlønsbeviset Efterlønsbeviset sikrer, at den enkelte ikke mister  

 retten til efterløn på grund af sygdom, og at  

 beregningsgrundlaget ikke falder på grund af eventuel nedsat arbejdstid  

 eller lavere løn.
Efterlønsbeviset vil sikre, at ingen  

 behøver trække sig tilbage fra arbejdsmarkedet på grund af  

 usikkerhed om retten til efterløn.
Dette forventes at påvirke  

 erhvervsfrekvensen blandt de over 60 årige i positiv retning.
Enstrenget og fleksibel efterløn Den langt større fleksibilitet i  

 efterlønsordningen med hensyn til at arbejde i  

 efterlønsperioden, vil trække i to retninger.
På den ene  

 side forventes flere af de, der i dag arbejder 200 timer om året, at  

 arbejde mere, ligesom flere nye grupper forventes at supplere  

 efterlønnen med arbejde.
Omvendt vil der være personer, som i dag arbejder  

 200 timer, der vælger ikke at arbejde.
Der vil endvidere være  

 personer, der ellers ville have arbejdet fuld tid, som fremover vil udnytte  

 fleksibiliteten i efterlønsordningen og nedsætte arbejdstiden.  

 Dette kan dog modvirkes af, at den enkelte kan miste retten til lempeligere  

 pensionsfradrag, højere efterlønsydelse og mulighed for at  

 optjene præmie.
 Den enstrengede ydelse, som i de første år  

 for de fleste vil være lavere end i den eksisterende ordning, kan dog  

 have nogen betydning for tilgangen, selv om den samlede ydelse over den  

 5-årige periode er den samme for de fleste.
Personer, der ved overgangen til efterløn har  

 været ledige i mere end 2½ år, har hidtil modtaget  

 efterløn svarende til 82 pct. af maksimale dagpenge fra begyndelsen af  

 efterlønsperioden.
Med de nye regler vil denne gruppe fremover modtage  

 en efterløn svarende til højst 91 pct. af maksimale  

 dagpenge.
 Det gælder generelt for personer med  

 forudgående ledighed og for personer med lavere individuel dagpengesats  

 end det generelle dagpengemaksimum, at ydelserne set over 5 årsperioden  

 under ét med den enstrengede ydelse på 91 pct. vil være  

 højere end efter de gældende regler.
 Det vurderes alt i alt, at der vil være en positiv  

 effekt af den fleksible efterløn og den enstrengede ydelse omend af  

 relativ beskeden størrelse.
Særligt efterlønsbidrag Omlægningen af medlemsbidraget og opsplitningen af  

 dette i et arbejdsløsheds- og et efterlønsbidrag vil  

 overvejende have provenumæssige konsekvenser, jf. bemærkningerne  

 herom i lovforslag nr.
L 125, fremsat den 2. december 1998 - Forslag til lov  

 om ændring af lov om arbejdsløshedsforsikring m.v. og lov om  

 seniorydelse (Efterlønsbevis, medlemsbidrag). Lovforslaget er vedtaget  

 som lov nr. 1000 af 23. december 1998.
Ret- og pligt til aktivering for medlemmer, der er fyldt 60  

 år Forslaget om at fremrykke ret- og pligt til aktivering til  

 efter 6 måneders ledighed for medlemmer over 60 år skønnes  

 ikke at medføre merudgifter til aktivering i 1999. Det skønnes,  

 at merudgifterne til aktivering vil udgøre ca. 100 mio. kroner i 2000  

 voksende til ca. 200 mio. kroner i de efterfølgende år.
 Merudgifterne til aktivering modsvares af mindreudgifter  

 til dagpenge.
 Nedsættelse af folkepensionsalderen m.v.
 Nedsættelsen af folkepensionsalderen vil  

 først få effekt i 2004. Derimod bliver lempelsen af modregningen  

 for arbejdsindkomst i folkepensionen allerede gennemført fra 1. juli  

 1999. De personer, der er overgået til efterløn som 60  

 årige i andet halvår af 1999, vil overgå til folkepension i  

 2004. Fra 2007 og frem vil der kun være 60-64 årige på  

 efterløn.
Frivillig ATP-indbetaling Som følge af de alt i alt færre  

 efterlønsmodtagere må det forventes, at statens udgifter til  

 efterlønsmodtagernes frivillige ATP-indbetaling falder med  

 skønsmæssigt under 1 mio. kr. i 1999-2000, med ca. 1 mio. kr. i  

 2001 og ca. 1,5 mio. kr. i 2002.
Samlede konsekvenser på Arbejdsministeriets ordninger Med uændrede regler for efterløn  

 skønnes udgifterne til efterløn at ville have været ca.  

 17,3 mia. kr. i 1999, ca. 18,4 mia. kr. i 2000, ca. 19,3 mia. kr. i 2001 og  

 ca. 20,4 mia. kr. i 2002. Udgifterne er opgjort alene ud fra en demografisk  

 betinget udvikling i den fremtidige efterlønsbestand.
Med betydelig usikkerhed kan det skønnes, at der  

 som følge af forslaget vil være ca. 1.500 færre på  

 efterløn i 1999, ca. 3.500 færre i 2000, ca. 5.000 personer  

 færre i 2001 og endelig ca. 6.000 færre i 2002. Effekterne af den  

 nye efterlønsordning ventes som nævnt at blive gradvist  

 kraftigere over tid, herunder i takt med udfasning af overgangsreglerne og  

 ændringen af tilbagetrækningsadfærden.
På lidt  

 længere sigt skønnes der som følge af reformen at  

 være i størrelsesordenen 10-15.000 færre på  

 efterløn.
 Ud fra disse forudsætninger vil der være en  

 isoleret besparelse på efterlønsudgifterne i 1999 på 175  

 mio. kr., 400 mio. kr. i 2000, 575 mio. kr. i 2001 og endelig 700 mio. kr. i  

 2002.
 Herefter skønnes udgifterne til efterløn at  

 udgøre ca. 17,1 mia. kr. i 1999, ca. 18 mia. kr. i 2000, ca.18,7 mia.  

 kr. i 2001 og ca. 19,7 mia. kr. i 2002.
I ovenstående er ikke indregnet effekter af  

 pensionsfradrag i efterlønnen for den enkelte, ej heller virkningen de  

 første år af den tidsmæssige forskydning, der  

 følger af, at den enstrengede efterlønssats er lavere i  

 begyndelsen af efterlønsperioden.
Endelig har den kortere  

 efterlønsperiode først virkning fra 2004 og frem.
Fordelingsmæssige virkninger Vedrørende de fordelingsmæssige konsekvenser  

 af det nye tilbagetrækningssystem kan der særligt fremhæves  

 3 konsekvenser:
Som nævnt betyder forslagene, at  

 efterlønsydelserne til personer med forudgående ledighed, og til  

 personer med lavere individuel dagpengesats end det generelle  

 dagpengemaksimum, set over 5 årsperioden under ét ved den  

 enstrengede ydelse på 91 pct., i større eller mindre omfang vil  

 være højere end efter de gældende regler.
Disse typiske  

 lavindkomstgrupper, der som hovedregel ikke har betydelige  

 pensionsopsparinger, vil således have fordel af det nye  

 tilbagetrækningssystem.
Forhøjelsen af bidraget til efterløn  

 medfører, at en større andel af udgifterne til efterløn  

 fremover vil blive finansieret af bidrag frem for over skatterne.  

 Efterlønsbidraget er dog stadig en attraktiv opsparing for den  

 enkelte, idet den udbetalte efterløn overstiger værdien af de  

 indbetalte bidrag.
Efterlønsordningen indeholder også i  

 fremtiden et betydeligt element af skattefinansiering, og ordningen giver med  

 91 pct.-satsen størst dækningsgrad for de lavest  

 lønnede.
Særligt hvad angår de nye fradragsregler for  

 pensioner gælder, at de i større grad vil påvirke de  

 højere lønnedes efterlønssatser.
Det skyldes, at de  

 højere indkomstgrupper typisk har større pensionsopsparing og  

 dermed vil få større fradrag i efterlønnen som  

 følge af de nye regler.
Socialministerens forslag Nedsættelsen af folkepensionsalderen fra 67 til 65  

 år for alle, der fylder 60 år den 1. juli 1999 eller senere,  

 sikrer, at folkepensionsalderen fremover i højere grad tilpasses  

 tilbagetrækningsmønstret på arbejdsmarkedet, hvor relativt  

 få 65-66 årige er i arbejde.
Med nedsættelsen af  

 folkepensionsalderen skabes der et ensartet forsørgelsesgrundlag for  

 alle over 65 år, og der gives samtidig en tilskyndelse til at supplere  

 folkepensionen med indtægt ved personligt arbejde.
De nye regler for indtægtsregulering af  

 folkepensionens grundbeløb, således at reguleringen for  

 arbejdsindkomst i grundbeløbet sænkes fra 60 pct. til 30 pct.,  

 og at fradragsbeløbet gøres ens for gifte og samlevende,  

 øger den økonomiske tilskyndelse til at bibeholde  

 beskæftigelse efter overgang til folkepension.
Fradragsbeløbet  

 fastsættes svarende til det gældende niveau for enlige og  

 udgør 204.100 kr. i 1999. Den samlede konsekvens heraf er, at  

 folkepensionens grundbeløb først bortfalder ved en indkomst ved  

 personligt arbejde på 364.100 kr.
Den mere lempelige  

 indtægtsregulering træder i kraft 1. juli 1999 og gælder  

 for såvel nuværende som kommende folkepensionister.
 Fra 2004 vil nedsættelsen af folkepensionsalderen  

 sammenholdt med de lempeligere modregningsregler i folkepensionens  

 grundbeløb medføre, at det bliver betydeligt mere fordelagtigt  

 for 65 og 66 årige med en erhvervsindkomst i størrelsesordenen  

 200.000 kr. til 300.000 kr. at arbejde.
Nedsættelsen af folkepensionsalderen til 65 år  

 medfører merudgifter til folkepension samt de ydelser, som er  

 tilknyttet folkepensionen, fordi en større persongruppe bliver  

 berettiget til folkepension.
Det indgår i lovforslaget om  

 nedsættelse af folkepensionsalderen, at personer, der har fået  

 tilkendt førtidspension med virkning før 1. juli 1999, bevarer  

 de særlige tillæg til førtidspension til de fylder 67  

 år.
De særlige tillæg til førtidspension  

 består af førtidsbeløb, invaliditetsbeløb og/eller  

 erhvervsudygtighedsbeløb afhængig af hvilken type  

 førtidspension, der er tilkendt forud for overgangen til folkepension.  

 Det vil nærmere blive overvejet, hvorledes fremtidige  

 førtidspensionister kan kompenseres.
 Merudgifterne til folkepension modsvares af mindreudgifter  

 til førtidspension, sygedagpenge, kontanthjælp, efterløn  

 m.v.
 Som følge af nedsættelsen af  

 folkepensionsalderen er der konsekvensændringer på andre  

 lovområder.
 Økonomiske konsekvenser på Socialministeriets område  

 for stat, kommuner og amtskommuner af nedsat pensionsalder, mio. kr.,  

 99-PL.
år: 1999 2000 2001 2002 - Lavere modregning for arbejdsindkomst i folkepensionens  

 grundbeløb m.v.*) 60 115 110 110 Lavere folkepensionsalder   statisk vurdering år: 2004 2005 2006 2007 - Udgifter til folkepension**) 550 4.000 7.400 8.000 - Udgifter til førtidspension, kontanthjælp, delpension***) -200 -1.500 -2.900 -3.200 - Udgifter til boligydelse 30 200 350 400 Følgelovgivning i forbindelse med lavere  

 pensionsalder -10 -45 -70 -75 (Ændring af lov om social service, ændring af lov  

 om aktiv socialpolitik, ændring i lov om dagpenge ved sygdom og  

 fødsel) *) 	Inklusiv ændrede modregningsregler i  

 delpension.
 **) De beregnede merudgifter til folkepension som følge af lavere  

 folkepensionsalder er et statisk alt-andet-lige forløb, d.v.s. uden  

 efterlønsreform.
***) At der er mindreudgifter til førtidspension er rent  

 budgetteringsteknisk, idet udgifterne til de 65-66 årige  

 førtidspensionister overflyttes til kontoen for folkepension.
Den  

 enkelte førtidspensionist vil modtage den samme pensionsydelse som  

 før det fyldte 65. år.
På Skatteministeriets område  

 medfører lovforslaget en skattelettelse i ejendomsværdiskat for  

 ca. 5.000 pensionister i 2004 på samlet knap 10 mio. kr. stigende til  

 ca. 35 mio. kr. årligt til 20.000 65-66 årige pensionister fra og  

 med 2006. Skattelettelsen modsvares af et provenuetab på 10 mio. kr. i  

 2004. Heraf vedrører 2/3 kommunerne og 1/3 amterne.
Fra og med 2006  

 udgør provenuetabet ca. 35 mio. kr. årligt fordelt med knap 25  

 mio. kr. for kommunerne og godt 10 mio. kr. for amterne.
Samlede økonomiske virkninger af lovforslagene på de  

 forskellige ministerområder Tabellerne nedenfor sammenfatter de økonomiske  

 konsekvenser af de forskellige lovforslag.
 Den første tabel omhandler perioden frem til og med  

 2002 og sammenfatter de ovenfor nævnte skøn, herunder  

 virkningerne af et ændret antal personer i  

 efterlønsordningen.
Økonomiske konsekvenser for stat, kommuner og  

 amtskommuner af efterlønsforslagene m.v. i perioden 1999-2002 Mio. kr. 1999-pl 1999 2000 2001 2002 Efterløn -175 -400 -575 -700 Udgifter til præmie - - - 25 Delpension -2 -5 -8 -10 Folkepension, ændret  

 indtægtsregulering 60 115 110 110 De økonomiske konsekvenser af  

 forslagene i budgetoverslagsårene viser ikke konsekvenserne af  

 forslaget om ændring af folkepensionsalderen, der først  

 får virkning fra 2004. Tabellen nedenfor sammenfatter derfor de  

 økonomiske konsekvenser af nedsættelsen af folkepensionsalderen  

 og de deraf følgende ændringer i andre lovgivningsområder  

 i perioden 2004 til 2007. Efterlønsudgifterne er opgjort alene ud fra  

 en demografisk betinget udvikling i den fremtidige  

 efterlønsbestand.
Økonomiske konsekvenser for stat, kommuner og  

 amtskommuner ved forslaget om nedsættelse af folkepensionsalderen m.v.  

 i perioden 2004-2007 Mio. kr. 1999-pl 2004 2005 2006 2007 Efterlønsudgifter1 -800 -3100 -5700 -6900 Førtidspension, kontanthjælp, ATP til  

 kontanthjælpsmodtagere, sygedagpenge m.v.
-200 -1500 -2900 -3200 Folkepension, personlige tillæg m.v.
550 4000 7400 8000 Følgelovgivning på det sociale  

 område -10 -45 -70 -75 Boligydelse 30 200 350 400 Ejendomsværdiskat 10 25 35 35 1: Opgjort alene ud fra en demografisk betinget udvikling i  

 den fremtidige efterlønsbestand.
Endelig er de økonomiske og  

 administrative konsekvenser af de forskellige forslag nedenfor summarisk  

 sammenfattet.
Med hensyn til mere detaljerede angivelser henvises til de  

 enkelte lovforslags økonomiske og administrative  

 bemærkninger.
Sammenfatning af samlede økonomiske og  

 administrative konsekvenser ved de forskellige lovforslag Positive konsekvenser Negative konsekvenser Økonomiske konsekvenser for stat, amter og  

 kommuner Mindreudgifter til efterløn, førtidspension,  

 delpension og andre overførselsindkomster Merudgifter til bl.a. folkepension, boligydelse samt  

 præmien i efterlønsordningen Administrative konsekvenser for stat, amter og  

 kommuner Midlertidig belastning ved omstilling til ny lovgivning,  

 nyberegning af ydelser m.v.
Økonomiske konsekvenser for erhvervslivet Større arbejdsudbud p.g.a. færre på  

 efterløn.
Lavere udgifter til ATP vedr. sygedagpenge Merudgifter til arbejdsskadeforsikring Administrative konsekvenser for erhvervslivet Pensionsinstitutioner skal fremover indberette særlige  

 oplysninger vedr. 60 årige Miljømæssige konsekvenser Administrative konsekvenser for borgerne Forhold til EU-retten VI.
Administrative konsekvenser for det  

 offentlige Forslaget skønnes at indebære en betydelig  

 administrativ merbelastning af arbejdsløshedskasserne og Direktoratet  

 for Arbejdsløshedsforsikringen.
Merudgifterne for direktoratet  

 skønnes at blive på ca. 5 mio. kr.
På Skatteministeriets område skønnes  

 forslaget at medføre engangsudgifter for Told og Skat på ca. 4  

 mio. kr. i 1999 primært til tilretning af edb-systemer.
Heraf  

 vedrører ca. 2,5 mio. kr. gennemførelse af en  

 indberetningspligt for pensionsrettigheder ved det fyldte 60. år.  

 Endvidere skønnes forslaget at medføre mindre løbende  

 merudgifter for Told og Skat.
VII.
Administrative og økonomiske konsekvenser  

 for erhvervslivet Erhvervslivet vil få glæde af den øgede  

 fleksibilitet i efterlønsordningen.
De penge- og pensionsinstitutter  

 m.v., der skal indberette oplysninger til brug for administration af reglerne  

 om fradrag for pension, jf. forslaget til § 74 i, i § 1, nr. 9, vil  

 specielt i en indkøringsfase få en adminstrativ merbelastning.  

 Herudover skønnes forslaget ikke at få administrative eller  

 økonomiske konsekvenser for erhvervslivet.
VIII.
Miljømæssige konsekvenser Forslaget skønnes ikke at have  

 miljømæssige konsekvenser.
IX.
Administrative konsekvenser for borgerne Lovforslaget skønnes kun at have  

 begrænsede administrative konsekvenser for borgerne, idet der alene  

 stilles et beskedent krav om ansøgning og medvirken til sagsoplysning  

 i forbindelse med udstedelse af efterlønsbeviset.
Kravet skal ses i  

 forhold til den væsentlige sikring af medlemmets rettigheder, som  

 efterlønsbeviset giver.
X.
Ligestillingsmæssige konsekvenser Forslaget har ikke ligestillingsmæssige  

 konsekvenser.
XI.
Forholdet til EU-retten Efter regeringens opfattelse er efterlønsordningen  

 en særlig arbejdsmarkedspolitisk foranstaltning, der ikke er uforenelig  

 med EU-retten.
XII.
Høringer Lovforslaget har ikke været udsendt til  

 høring inden fremsættelsen.
Vurdering af konsekvenser af lovforslaget Positive  

 konsekvenser/mindreudgifter Negative konsekvenser/merudgifter Økonomiske konsekvenser for stat, kommuner og  

 amtskommuner I 1999: 175 mio. kr.
 I 2000: 400 mio. kr.
 I 2001: 575 mio. kr.
 I 2002: 700 mio. kr.
 Merudgifter til aktivering, der modsvares af mindreudgifter  

 til dagpenge m.v.
Administrative konsekvenser for stat, kommuner og  

 amtskommuner Ingen Merbelastning af a-kasserne og Direktoratet for  

 Arbejdsløshedsforsikringen.
Merudgift i DfA på 5 mio. kr.
 Engangsudgift for Told og Skat på ca. 4 mio. kr.
Økonomiske konsekvenser for erhvervslivet Øget fleksibilitet ved ansættelse af personer  

 på efterløn. Øget arbejdsudbud.
Ingen Administrative konsekvenser for erhvervslivet Ingen Merbelastning i en indkøringsfase for  

 pensionsinstitutter m.v.
Miljømæssige konsekvenser Ingen Ingen Administrative konsekvenser for borgerne Efterlønsbeviset giver en sikkerhed for  

 efterlønsretten.
 Begrænset merbelastning som følge af  

 efterlønsbevis og oplysningspligt vedr. pension.
Ligestillingsmæssige konsekvenser Ingen Ingen Forholdet til EU-retten Efter regeringens opfattelse er efterlønsordningen en  

 særlig arbejdsmarkedspolitisk foranstaltning, der ikke er uforenelig  

 med EU-retten.
Bemærkninger til lovforslagets  

 enkelte bestemmelser Til § 1 Til nr. 1 Det foreslås at nedsætte alderen for det  

 senest mulige tidspunkt for optagelse i en arbejdsløshedskasse til 63  

 år samtidig med, at folkepensionsalderen fra 2004 nedsættes fra  

 67 år til 65 år for personer, der er født den 1. juli 1939  

 eller senere.
Retten til optagelse i en arbejdsløshedskasse  

 ophører i dag 2 år før, retten til ydelser efter  

 arbejdsløshedsforsikringsloven ophører.
Dette princip  

 videreføres med forslaget.
 Personer, der er født før den 1. juli 1939,  

 bevarer retten til optagelse indtil det fyldte 65. år, da  

 folkepensionsalderen for denne gruppe fortsat er 67 år.
Til nr. 2, 15, 26, 27, 29, 33 og 37-38 Forslagene er konsekvensændringer som følge  

 af, at reglerne om delefterløn foreslås ophævet fra den 1.  

 juli 1999, jf. forslagets § 1, nr. 25.
Til nr. 3 Forslaget er en konsekvens af, at folkepensionsalderen  

 foreslås nedsat til 65 år, således at dagpengeretten  

 fortsat ophører ved udgangen af den måned, hvor medlemmets ret  

 til folkepension indtræder.
Til nr. 4 Det foreslås, at den forlængede dagpengeret  

 for medlemmer, der er fyldt 55 år, også betinges af, at medlemmet  

 indbetaler efterlønsbidrag.
Den forlængede dagpengeret er efter  

 de gældende regler betinget af, at medlemmet ved fortsat medlemskab vil  

 kunne opfylde anciennitetskravet for ret til efterløn ved det fyldte  

 60. år.
Forudsætningen har været, at de  

 pågældende medlemmer skulle kunne overgå til  

 efterløn som 60 årige.
 Kravet om indbetaling af efterlønsbidrag sikrer, at  

 den forlængede dagpengeret fortsat kun gælder for medlemmer, der  

 kan overgå til efterløn som 60 årige.
Til nr. 5 Det foreslås, at ledige medlemmer over 60 år  

 aktiveres efter 6 måneders ledighed.
De 6 måneders ledighed  

 opgøres på samme måde som ledighed forud for det 60.  

 år.
Det vil sige, at der opgøres ledighed efter, at medlemmet  

 senest har optjent arbejdskravet.
Forslaget betyder, at medlemmer, der ved det fyldte 60.  

 år har mere end 6 måneders ledighed, skal aktiveres straks ved  

 det fyldte 60. år.
Denne gruppe vil således kunne modtage tilbud  

 i maksimalt 2 år.
 Der henvises i øvrigt til bemærkningerne til  

 § 3, nr. 1 og 4.
Til nr. 6 Som følge af at efterlønsmodtagere fremover  

 kan arbejde i ubegrænset omfang, foreslås det, at en  

 efterlønsmodtager, lige som andre arbejdstagere, ved arbejdsgiverens  

 konkurs m.v. skal kunne anmelde tab af løn over for  

 Lønmodtagernes Garantifond, således at kassen udbetaler  

 efterløn for den omhandlede periode mod, at medlemmet overdrager  

 kravet på løn til kassen som sikkerhed.
Til nr. 7 Lovforslaget indebærer, at medlemmer, der fylder 60  

 år den 1. juli 1999 eller senere, bliver omfattet af helt nye regler  

 for efterløn.
Personer, der er fyldt 60 år inden den 1. juli  

 1999, bliver omfattet af de eksisterende efterlønsregler med de  

 ændringer, der foreslås i dette lovforslag.
Det foreslås,  

 at de nye regler for efterløn samles under ét i §§ 74 og 74  

 a-l, og at de allerede gældende efterlønsregler forbliver samlet  

 i §§ 75 og 75 a-g.
I en årrække vil der således være  

 to sæt efterlønsregler.
De samlede regler for såvel den  

 nye som den gamle efterlønsordning vil være samlet i et kapitel  

   kapitel 11 a.
Kapiteloverskriften til kapitel 11 a rykkes derfor frem foran  

 § 74.
Til nr. 8 § 74 fastlægger personkredsen, der har ret til  

 den fremtidige fleksible efterløn.
Til nr. 9 Til § 74 a Til stk. 1 Bestemmelsen indeholder hovedbetingelserne for at få  

 ret til efterløn.
I nr. 1-6 listes de enkelte krav, der skal være  

 opfyldt før overgangen til efterløn.
Betingelserne i nr. 1, 4  

 og 6 svarer til de gældende efterlønsregler i § 75 b,  

 medens nr. 2, 3 og 5 indeholder nye eller ændrede betingelser.
Det foreslås i nr. 2, at medlemsancienniteten for  

 ret til efterløn hæves fra 20 år inden for de sidste 25  

 år til 25 år inden for de sidste 30 år.
Der stilles  

 endvidere i nr. 3 udtrykkeligt krav om, at det frivillige  

 efterlønsbidrag skal være indbetalt i en tilsvarende  

 periode.
 I nr. 5 foreslås det som noget nyt, at det er en  

 betingelse for ret til efterløn, at der er foretaget en indberetning  

 af medlemmets pensionsformue efter reglerne i § 74 i, stk. 3 og 4.  

 Med de foreslåede modregningsregler for alle pensionsværdier,  

 hvad enten pensionen udbetales eller ej, jf. nedenfor i forslaget til  

 § 74 i, vil det være nødvendigt at foretage  

 opgørelsen før det fyldte 60. år for at udelukke  

 omgåelse af reglerne ved, at specielt kapitalpensioner hæves i  

 tidsrummet mellem det fyldte 60. år og overgangen til  

 efterløn.
Til stk. 2 I forbindelse med forhøjelsen af anciennitetskravet  

 foreslås det, at den gældende overgangsregel for medlemmer  

 født før den 1. marts 1952 videreføres.
Denne gruppe kan  

 overgå, hvis de har uafbrudt medlemskab fra den 31. marts 1992 til  

 overgangen til efterløn, dog mindst 10 års medlemskab inden for  

 de sidste 15 år.
Lov nr. 1000 af 23. december 1998 indebar en  

 omlægning af medlemsbidraget, således at det fra 1. april 1999  

 opsplittes i et arbejdsløshedsforsikrings- og et  

 efterlønsbidrag.
I den forbindelse blev det yderligere et krav for at  

 gå på efterløn, at medlemmer har indbetalt  

 efterlønsbidrag.
Det blev fastsat, at medlemmer født før  

 1. april 1959 skal betale efterlønsbidrag fra den 1. april 1999 for at  

 kunne gå på efterløn.
Disse regler videreføres, jf.  

 også bemærkningerne til stk. 3.
 Det bemærkes, at der i Direktoratet for  

 Arbejdsløshedsforsikringens bekendtgørelse om betaling af  

 medlemsbidrag til en arbejdsløshedskasse vil blive fastsat regler om,  

 at det i en overgangsperiode er muligt for et medlem, der har besluttet at  

 vælge eller fravælge indbetaling af efterlønsbidrag, at  

 ændre beslutning med virkning for perioden fra den 1. april til 30.  

 september 1999.
Til stk. 3 I denne bestemmelse foreslås en overgangsregel for  

 medlemmer født mellem den 1. marts 1952 og den 1. juli 1964. Disse  

 medlemmer har haft en forventning om at kunne opfylde anciennitetskravet  

 på 20 års medlemskab, men vil ikke kunne opfylde det  

 foreslåede krav om 25 års medlemskab ved det fyldte 60. år.  

 Hvis denne gruppe har et uafbrudt medlemskab og indbetaler  

 efterlønsbidrag fra 1. juli 1999 til det fyldte 60. år, vil de  

 kunne nøjes med mellem 20 og 25 års medlemskab som betingelse  

 for ret til efterløn.
Herved sikres det, at alle medlemmer, der ikke  

 kan nå at betale bidrag i 25 år, betaler bidraget så lang  

 tid som muligt.
Medlemmer født før den 1. april 1959, og som  

 omfattes af denne bestemmelse, kan dog ikke nå at indbetale  

 efterlønsbidrag i mindst 20 år.
De skal derfor blot have  

 indbetalt efterlønsbidraget uafbrudt fra den 1. april 1999. Der  

 henvises til bemærkningerne til stk. 2.
Til stk. 4 Bemyndigelsen tænkes anvendt til, at  

 direktøren for Arbejdsløshedsforsikringen efter gældende  

 praksis på området undtagelsesvist kan se bort fra afbrydelser i  

 medlemskabet.
Direktøren vil endvidere undtagelsesvist kunne se bort  

 fra afbrydelser i indbetalingen af efterlønsbidrag, hvis der er en  

 særlig begrundelse for afbrydelsen.
En tilladelse til at overgå  

 til efterløn uanset afbrydelser i medlemskabet og betaling af  

 efterlønsbidrag kan gøres betinget af, at medlemmet  

 efterbetaler de manglende bidrag.
Til stk. 5 Det foreslås, at et medlem, der mister  

 dagpengeretten efter det fyldte 50. år, og som ville kunne opfylde  

 betingelserne for efterløn som 60 årig, skal have denne  

 mulighed, selv om arbejdskravet ikke kan opfyldes.
Det er en  

 forudsætning, at medlemmet i hele den mellemliggende periode indbetaler  

 såvel arbejdsløshedsforsikrings- som efterlønsbidrag.  

 Medlemmet vil således ikke kunne fritages for betaling af  

 arbejdsløshedsforsikringsbidrag efter de gældende regler herom,  

 uden at miste retten til efterløn.
 Forslaget skal ses i sammenhæng med, at man ved lov  

 nr. 897 af 16. december 1998 ophævede den forlængede dagpengeret  

 for de 50-54 årige, som efter de hidtidige regler gav ret til  

 efterløn ved det fyldte 60. år.
Til stk. 6 Bestemmelsen præciserer, at efterlønsretten  

 bortfalder, når retten til folkepension indtræder ved det 65.  

 år, eller ved medlemmets død.
Til § 74 b Ved lov nr. 1000 af 23. december 1998 blev  

 efterlønsbeviset introduceret som et nyt element i den gældende  

 efterlønsordning.
Reglerne trådte i kraft den 1. januar  

 1999.
 Efterlønsbeviset er en erklæring fra  

 arbejdsløshedskassen om, at medlemmet på bevisets dato opfylder  

 betingelserne for at gå på efterløn.
 Efterlønsbeviset sikrer det enkelte medlem retten  

 til at overgå til efterløn på et senere tidspunkt, selv om  

 medlemmet på grund af sygdom eller frihedsberøvelse ikke  

 længere opfylder betingelsen om at stå til rådighed for  

 arbejdsmarkedet.
 Efterlønsbeviset sikrer også, at medlemmet  

 har ret til at få beregnet sin efterløn på grundlag af  

 mindst det beregningsgrundlag, medlemmet har på det tidspunkt,  

 efterlønsbeviset har virkning fra.
I den nye efterlønsordning videreføres disse  

 regler om efterlønsbeviset.
Der henvises til bemærkningerne til  

 stk. 2 og 3.
Efterlønsbeviset får i den nye ordning  

 tillige en række andre retsvirkninger, der knytter sig til de elementer  

 i ordningen, der har til formål at udskyde tilbagetrækningen fra  

 arbejdsmarkedet.
Det drejer sig om følgende:
lempeligere fradrag for pensionsopsparing (§ 74 i,  

 stk. 7), ret til efterløn på højst maksimal dagpengesats  

 (§ 74 j, stk. 5) og ret til præmie (§ 74 k).
Det vil efter forslaget være en betingelse for at  

 opnå disse rettigheder, at medlemmet har fået udstedt et  

 efterlønsbevis.
Rettighederne gives til medlemmer, som opfylder  

 betingelserne for ret til efterløn, men som vælger ikke at  

 benytte sig af retten, og i stedet bliver på arbejdsmarkedet.
Efterlønsbeviset udstedes af  

 arbejdsløshedskassen efter ansøgning.
Det er derfor vigtigt, at  

 potentielle efterlønsmodtagere i god tid inden 60 års alderen  

 orienteres om retten til et efterlønsbevis, hvordan beviset udstedes  

 samt om hvilke rettigheder, der er forbundet med beviset.
Det  

 forudsættes, at arbejdsløshedskassen skal udsende en pjece til  

 alle medlemmer efter det fyldte 59. år.
Til stk.1 Det foreslås, at medlemmet har ret til at få  

 udstedt efterlønsbeviset efter ansøgning, og at beviset  

 tidligst har virkning fra ansøgningstidspunktet.
Opfyldes  

 betingelserne først på et senere tidspunkt end  

 ansøgningstidspunktet, er dette tidspunkt bevisets  

 virkningstidspunkt.
For at få udstedt et bevis skal medlemmet  

 dokumentere over for arbejdsløshedskassen, at betingelserne for ret  

 til efterløn er opfyldt.
Det bemærkes, at det er en ny  

 betingelse for ret til efterløn, at der er foretaget indberetning af  

 værdien umiddelbart før det fyldte 60. år af medlemmets  

 pensionsformue.
Indberetning foretages til Told og Skat af  

 pensionsinstutterne m.v., og til arbejdsløshedskassen af medlemmet  

 selv for visse typer af pension.
Der henvises til bemærkningerne til  

 § 74 i.
Det bemærkes, at hvis der er foretaget en indberetning af  

 værdien umiddelbart før medlemmets 60. år, vil bevisets  

 virkningsdato ikke blive udskudt, selv om indberetningen først  

 foreligger i arbejdsløshedskassen på et senere tidspunkt.
Det foreslås i stk. 4, at direktøren for  

 Arbejdsløshedsforsikringen får hjemmel til at fastsætte  

 regler om anvendelsen af § 74 b.
Der tænkes fastsat regler om, at  

 arbejdsløshedskassen, senest 2 måneder før et medlem  

 fylder 60 år, skal udsende en blanket til det enkelte medlem til brug  

 for medlemmets eventuelle ansøgning om et efterlønsbevis.
Arbejdsløshedskassen træffer efter  

 ansøgning afgørelse om retten til et efterlønsbevis og  

 udsteder efterlønsbeviset.
Arbejdsløshedskassens behandling af  

 sagen om udstedelse af efterlønsbeviset sker på grundlag af  

 medlemmets egne og arbejdsløshedskassens oplysninger.  

 Arbejdsløshedskassen er ansvarlig for sagsbehandlingen inden  

 udstedelsen af beviset og derfor også sammen med medlemmet ansvarlig  

 for bevisets rigtighed.
Indholdet af efterlønsbeviset er en  

 afgørelse, som arbejdsløshedskassen træffer som 1.  

 instans efter arbejdsløshedsforsikringsloven.
En afgørelse om  

 afslag på udstedelse af et bevis vil således kunne påklages  

 til Direktoratet for Arbejdsløshedsforsikringen og videre til  

 Arbejdsmarkedets Ankenævn.
Efterlønsbeviset udstedes med virkning fra den  

 dato, hvor kassen har modtaget ansøgningen fra det enkelte medlem, dog  

 tidligst fra det tidspunkt, hvor medlemmet opfylder betingelserne for ret til  

 efterløn.
Da der forud for udstedelsen af efterlønsbeviset skal  

 foregå en sagsbehandling i arbejdsløshedskassen, kan medlemmet  

 ikke forvente at have beviset i hånden ved det fyldte 60. år.  

 Under den forudsætning, at medlemmet opfylder betingelserne for ret til  

 efterløn ved det fyldte 60. år, vil efterlønsbeviset dog  

 blive udstedt med virkning fra det fyldte 60. år.
Til stk. 2 Der henvises til de indledende bemærkninger til  

 bestemmelsen.
 Efterlønsbeviset sikrer det enkelte medlem retten  

 til at overgå til efterløn på et senere tidspunkt, selv om  

 medlemmet ikke længere opfylder betingelsen i lovens § 62,  

 stk. 1, nr. 1 og 3, (sygdom og frihedsberøvelse) om at stå  

 til rådighed for arbejdsmarkedet.
Det bemærkes, at medlemmet på  

 overgangstidspunktet til efterløn i øvrigt skal opfylde  

 betingelserne i forslaget til § 74 a, dog bortset fra stk. 1, nr. 2  

 og 3. Medlemmet skal således ikke indbetale efterlønsbidrag  

 efter bevisets udstedelse, men skal ved overgangen til efterløn  

 være medlem af arbejdsløshedskassen.
Endvidere bemærkes,  

 at det ikke er en betingelse for at overgå til efterløn, at man  

 har fået udstedt et efterlønsbevis, jf. forslaget til § 74  

 c.
Til stk. 3 Der henvises til de indledende bemærkninger til  

 bestemmelsen.
Efterlønsbeviset sikrer også, at medlemmet  

 har ret til at få beregnet sin efterløn på grundlag af  

 mindst det beregningsgrundlag, jf. lovens § 51 (den hidtidige daglige  

 arbejdsfortjeneste), eller den sats (hvis medlemmet er berettiget til en fast  

 sats, fx mindstesatsen), medlemmet har på det tidspunkt,  

 efterlønsbeviset har virkning fra.
Hvis efterlønsbeviset sikrer  

 en fast sats som fuldtidsforsikret, vil det være en betingelse for at  

 få denne sats ved overgangen til efterløn, at medlemmet stadig  

 opfylder betingelserne for at få efterløn som  

 fuldtidsforsikret.
Det foreslås, at det på  

 efterlønsbeviset anførte beregningsgrundlag reguleres med  

 satsreguleringsprocenten.
Herved sikres, at efterlønnens  

 størrelse ved en senere udnyttelse af efterlønsretten  

 følger med den almindelige udvikling i reguleringen af  

 efterlønssatsen.
Til stk. 4 Det foreslås, at direktøren for  

 Arbejdsløshedsforsikringen får bemyndigelse til at  

 fastsætte nærmere regler om udstedelsen af  

 efterlønsbeviset.
Der vil herunder blive fastsat specifikke krav til  

 indholdet af efterlønsbeviset, der skal udformes efter en  

 standardformular.
Det skal fremgå af beviset, at medlemmet opfylder  

 betingelserne for efterløn, ligesom det skal fremgå, hvilket  

 beregningsgrundlag medlemmet har ved udstedelsen af efterlønsbeviset,  

 samt efterlønnens størrelse på dette tidspunkt.
Desuden  

 skal det fremgå, at medlemmet kan få ret til en højere  

 efterløn, hvis medlemmet venter med at overgå til  

 efterløn til mindst 2 år efter udstedelsen af  

 efterlønsbeviset, og medlemmet opfylder betingelserne i § 74 j,  

 stk. 5, om arbejde i denne periode.
Endvidere skal det fremgå, at  

 yderligere arbejde herudover giver ret til at optjene en præmie efter  

 reglerne i § 74 k.
 Endelig skal det af efterlønsbeviset fremgå,  

 hvilke betingelser, der fortsat skal være opfyldt ved udbetalingen af  

 efterløn, samt at arbejdsløshedskassens udstedelse af  

 efterlønsbeviset kan påklages til Direktoratet for  

 Arbejdsløshedsforsikringen.
Til § 74 c Til stk. 1 og 2 Indholdet af denne bestemmelse svarer i det  

 væsentlige til den gældende § 75 a.
Til stk. 3 Bestemmelsen i 1. punktum tænkes anvendt i  

 undskyldelige situationer, fx hvor medlemmet ikke har været  

 opmærksom på, at dagpengeretten er ophørt, fordi  

 arbejdsløshedskassen har udbetalt ydelser ud over  

 ophørsdatoen.
 Bemyndigelsen i 2. punktum indebærer, at der kan  

 fastsættes regler om en smidig administration for medlemmer, der  

 går på efterløn umiddelbart efter det fyldte 60. år.  

 I tilfælde, pensionsindberetningen endnu ikke foreligger på  

 overgangstidspunktet, kan der tænkes en acontoudbetaling af  

 efterløn mod en erklæring fra medlemmet om at ville  

 tilbagebetale evt. for meget udbetalt efterløn.
Endelig vil der kunne fastsættes regler om, at  

 direktøren for Arbejdsløshedsforsikringen i særlige  

 tilfælde kan give tilladelse til overgang til efterløn, selv om  

 der ikke er foretaget en pensionsindberetning.
Det kan fx være  

 nødvendigt i tilfælde, hvor medlemmet ikke har haft bopæl  

 i Danmark ved det fyldte 60. år.
Det forudsættes, at der kan  

 laves en pensionsopgørelse efter samme regler, som forudsat i  

 loven.
Til stk. 5 Som konsekvens af den ubegrænsede ret til arbejde  

 foreslås det, at et medlem kan modtage invaliditetsydelse samtidig med  

 efterløn.
Invaliditetsydelse kan tilkendes personer, hvis invaliditet  

 helbredsmæssigt vurderet er så alvorlig, at de ville have ret til  

 højeste eller mellemste førtidspension, hvis de ikke havde en  

 erhvervsindtægt, der afskærer fra at opnå en sådan  

 pension, og arbejdsindsatsen ligger ud over, hvad der kan forventes,  

 invaliditeten taget i betragtning.
Endvidere kan invaliditetsydelse tilkendes  

 døve og svært tunghøre med svære  

 kontaktvanskeligheder.
Der henvises i øvrigt til § 18 i lov om  

 social pension.
Til § 74 d I den fleksible efterlønsordning med mulighed for  

 arbejde i ubegrænset omfang er der ikke samme behov for regler om  

 udtræden og genindtræden i efterlønsordningen som i den  

 gældende ordning.
Der kan dog være medlemmer, der i  

 efterlønsperioden tager arbejde i et andet EØS-land, og som  

 skal overflyttes til dette lands forsikring.
Det foreslås, at der ved  

 tilbagevenden til Danmark skal være mulighed for at  

 genindtræde.
 Dispensationsadgangen dækker ikke situationer, hvor  

 et medlem frivilligt har valgt at udtræde eller er slettet som medlem  

 på grund af svig eller kontingentrestance.
Med bestemmelsen i stk. 2, gives der  

 direktøren for Arbejdsløshedsforsikringen hjemmel til at  

 fastsætte regler om medlemmets indplacering i dagpengesystemet efter  

 udtræden af efterlønsordningen.
Efter de gældende regler  

 forbruger perioder med efterløn af de perioder efter § 55,  

 stk. 1 og 2, jf. stk. 5, hvori der kan modtages dagpenge, og det  

 forudsættes, at disse regler videreføres, uanset at det i den  

 nye efterlønsordning bliver muligt at arbejde i ubegrænset  

 omfang, og at der kan være perioder, hvor et medlem ikke får  

 udbetalt efterløn.
Til § 74 e Til stk. 1 I bestemmelsen fastsættes retten til at have  

 lønarbejde i efterlønsperioden.
Reglen omfatter såvel  

 lønnet som ulønnet arbejde, dvs. alt arbejde, der enten  

 medfører indtægt eller efter sin art almindeligvis  

 medfører indtægt.
Det foreslås, at retten til 200 timers  

 arbejde ved siden af efterlønnen uden fradrag ophæves, og at en  

 efterlønsmodtager i stedet får ret til at arbejde i  

 ubegrænset omfang, men med fradrag fra 1. arbejdstime.
Det vil som  

 efter de gældende regler ikke være muligt at have  

 lønarbejde i en virksomhed, der ejes eller drives af  

 ægtefællen.
Det foreslås endvidere, at det heller ikke  

 bliver muligt at have lønarbejde i virksomheder, der er bortforpagtet  

 af medlemmet selv eller dennes ægtefælle.
Der vil gælde samme regler om ret til at  

 udføre frivilligt, ulønnet arbejde som på  

 dagpengeområdet.
Reglerne herfor tænkes lempet samtidig med  

 ophævelsen af 200 timers reglen.
Reglerne tænkes lempet  

 således, at der foretages en udvidelse af retten til at udføre  

 frivillig ulønnet arbejde inden for det sociale og humanitære  

 område.
Dette skal gælde uanset, hvorledes organisationen er  

 finansieret.
Der skal dog fortsat lægges vægt på, at  

 udvidelsen ikke må begrænse arbejdsudbuddet.
Lempelsen kan  

 gennemføres i form af fastsættelse af en forsøgsperiode.  

 Nærmere regler vil blive fastsat i bekendtgørelsesform.
Til stk. 2 Det foreslås, at fradrag for arbejde skal ske efter  

 reglerne for fradrag i dagpenge, det vil sige time for time.
Fradraget  

 foretages efter, at der er foretaget fradrag for pension, jf.  

 bemærkningerne til forslagets § 74 i.
 Principperne fra reglerne om supplerende dagpenge,  

 herunder mindsteudbetalingsreglen, og reglerne om timeoverførsel vil  

 gælde tilsvarende ved arbejde i efterlønsperioden.  

 Direktøren for Arbejdsløshedsforsikringen kan med hjemmel i  

 § 74 h fastsætte regler om, i hvilket omfang reglerne om  

 supplerende dagpenge mv. skal finde anvendelse i  

 efterlønsperioden.
Til stk. 3 Det foreslås, at arbejde i efterlønsperioden  

 fortsat ikke kan medregnes til opfyldelse af beskæftigelseskravet eller  

 som grundlag for overflytning fra deltids- til fuldtidsforsikring.
Hvis  

 medlemmet tager arbejde uden for sin kasses faglige område, skal der  

 ske overflytning efter de almindelige regler, jf.  

 arbejdsløshedsforsikringslovens § 42.
Til § 74 f Det foreslås, at det bliver muligt at drive  

 selvstændig virksomhed i efterlønsperioden efter de  

 gældende regler for delefterløn, hvor selvstændig  

 virksomhed kan videreføres, hvis den har været drevet som  

 hovedbeskæftigelse i mindst 3 hele regnskabsår umiddelbart inden  

 overgangen til efterløn, og arbejdstiden nedsættes til 18½ time  

 fast pr. uge.
Efterlønssatsen vil dog svare til satsterne i den nye  

 efterlønsordning.
Som et alternativ til den kendte ordning fra  

 delefterlønsreglerne foreslås det, at medlemmet kan  

 videreføre virksomhed i indtil 962 timer pr. år, hvis  

 virksomheden alene er baseret på medlemmets egen arbejdskraft, og den  

 skattepligtige indkomst ved den selvstændige virksomhed  ikke  

 overstiger halvdelen af gennemsnittet af  den skattepligtige indkomst ved den  

 selvstændige virksomhed i de seneste 3 regnskabsår umiddelbart  

 inden overgangen til efterløn.
Der kan ikke tages hensyn til  

 afskrivninger i efterlønsperioden, der pr. år overstiger de  

 gennemsnitlige årlige afskrivninger i 3-års perioden.  

 Virksomheden kan dog drives sammen med ægtefællen, hvis det  

 dokumenteres, at den ene eller begge ægtefæller nedsætter  

 deres arbejdstid i det anførte omfang.
Der kan endvidere i  

 særlige tilfælde gives tilladelse til, at et medlem kan drive  

 selvstændig virksomhed med én ansat.
 Det foreslås endvidere, at et medlem kan få  

 tilladelse til drift af selvstændig virksomhed i  

 efterlønsperioden som bibeskæftigelse, hvis arbejdstiden i  

 virksomheden holdes inden for 400 timer pr. år, og virksomhedens  

 bruttoomsætning ikke overstiger 50.000 kr. i et kalenderår.
 Det forudsættes, at medlemmet inden overgang til  

 efterløn eller inden påbegyndelse af selvstændig  

 virksomhed i efterlønsperioden over for arbejdsløshedskassen  

 dokumenterer arbejdets omfang, og at indkomstkravene er opfyldt.
 Kortvarige, enkeltstående arbejdsopgaver, der har  

 karakter af selvstændig virksomhed, kan udføres efter hidtil  

 gældende praksis.
 Ved overgang i et kalenderår reduceres antallet af  

 tilladte arbejdstimer  og virksomhedens tilladte omsætning  

 forholdsmæssigt.
Til stk. 1 Det foreslås at videreføre de hidtil  

 gældende regler for udøvelse af selvstændig virksomhed i  

 delefterlønsordningen, dog med efterlønssatserne i den nye  

 ordning.
Til stk. 2 Det foreslås videre som alternativ at indføre  

 en mere fleksibel ordning for medlemmer, der driver selvstændig  

 virksomhed, der alene er baseret på medlemmets egen arbejdskraft eller  

 drives sammen med ægtefællen.
Der kan således drives selvstændig virksomhed  

 i efterlønsperioden, hvis arbejdet i virksomheden ikke overstiger 962  

 timer årligt, og hvis virksomhedens årlige skattepligtige  

 indkomst i efterlønsperioden ikke overstiger halvdelen af  

 gennemsnittet af den skattepligtige indkomst i de seneste 3 regnskabsår  

 umiddelbart inden overgangen til efterløn.
Der kan ikke tages hensyn  

 til afskrivninger i efterlønsperioden, der pr. år overstiger de  

 gennemsnitlige årlige afskrivninger i 3-års perioden.
Til stk. 3 Direktøren for Arbejdsløshedsforsikringen  

 bemyndiges til at fastsætte nærmere regler om beregningen af  

 virksomhedens skattepligtige indkomst i de seneste 3 år inden  

 overgangen til efterløn og om modregning i efterlønnen for  

 skattepligtig indkomst ud over det tilladte omfang.
Der tænkes fastsat regler, hvorefter indkomst, der  

 overstiger de tilladte beløb, skal  modregnes/tilbagebetales krone for  

 krone.
Hvis den gennemsnitlige indkomst i de tre forudgående år  

 har været mindre end 65.260 kr., modregnes der dog kun for  

 indtægt, der overstiger den hidtidige indkomst.
Har den gennemsnitlige  

 indkomst været mellem 65.260 kr. og 130.520 kr., modregnes der kun for  

 indtægt ud over 65.260 kr.
Til stk. 4 Det foreslås, at medlemmer kan få tilladelse  

 til at videreføre eller påbegynde selvstændig virksomhed  

 som bibeskæftigelse i efterlønsperioden i et mindre omfang.  

 Medlemmet skal dokumentere, at arbejdstiden i virksomheden kan holdes inden  

 for 400 timer i et kalenderår, og at virksomhedens  

 bruttoomsætning ikke vil overstige 50.000 kr. i et kalenderår.  

 Forpagtningsafgifter indgår ikke i bruttoomsætningen.
Oplysninger  

 om virksomhedens bruttoomsætning skal suppleres med en  

 revisorerklæring.
 For virksomheder, der videreføres, vil  

 bedømmelsen tage udgangspunkt i en gennemsnitsvurdering af tidligere  

 års aktivitet.
 Hvis virksomheden før efterlønsperioden har  

 haft et omfang på under 400 timer årligt eller en  

 bruttoomsætning under 50.000 kr. pr. år, vil virksomheden efter  

 bestemmelsen kunne tillades videreført uændret i  

 efterlønsperioden.
Har arbejdet i den selvstændige virksomhed  

 før overgangen til efterløn været mere end 400 timer pr.  

 kalenderår, eller har bruttoomsætningen oversteget 50.000 kr. i  

 et kalenderår, skal medlemmet ved overgangen til efterløn  

 dokumentere, at der er bortfaldet arbejdsopgaver mere end midlertidigt,  

 således at arbejdet i virksomheden fremover kan holdes inden for 400  

 timer pr. kalenderår, og bruttoomsætningen højst  

 udgør 50.000 kr. i et kalenderår.
Virksomheden kan reduceres ved  

 varigt ophør med dele af virksomheden, ved driftsomlægning (fx  

 salg af dyr), delvis bortforpagtning i resten af efterlønsperioden,  

 indskrænkning af åbningstiden m.v.
Til stk. 5 Det foreslås, at videreførelse af  

 selvstændig virksomhed, der har været hovederhverv, skal  

 medføre fradrag i efterlønnen time for time, dog mindst med 12  

 timer pr. uge.
 Det foreslås, at medlemmet løbende skal  

 udfylde et efterlønskort, hvorpå timeforbruget i virksomheden  

 oplyses.
 Det foreslås, at medlemmet på en årlig  

 efterlønserklæring skal oplyse om virksomhedens skattepligtige  

 indkomst.
Arbejder medlemmet mere end 962 timer i et  

 kalenderår, kan der ikke udbetales efterløn i  

 kalenderåret.
Endvidere kan der ikke udbetales efterløn for mere  

 end 962 timer i et kalenderår, uanset om medlemmet arbejder mindre end  

 962 timer i kalenderåret.
Til stk. 6 Det foreslås, at arbejde ved selvstændig  

 virksomhed som bibeskæftigelse skal medføre fradrag i  

 efterlønnen time for time.
Det foreslås, at medlemmet løbende skal  

 udfylde et efterlønskort, hvorpå timeforbruget i virksomheden  

 oplyses, samt at medlemmet ved kalenderårets afslutning skal oplyse om  

 virksomhedens bruttoomsætning.
Arbejdsløshedskassen skal  

 sammenholde disse oplysninger med de oplysninger, medlemmet i løbet af  

 kalenderåret har givet om timeforbruget i virksomheden på sine  

 ydelseskort.
Til stk. 7, 8 og 9 Konstateres det i løbet af kalenderåret, at  

 medlemmets timeforbrug overstiger det tilladte antal timer pr. uge eller pr.  

 år, skal arbejdsløshedskassen træffe afgørelse om,  

 at udbetaling af efterlønnen indstilles resten af året, og  

 eventuelt om tilbagebetaling og sanktion.
 Konstateres det, at virksomhedens skattepligtige  

 indtægt eller bruttoomsætning i årets løb  

 overskrider det tilladte, skal kassen træffe afgørelse om, at  

 udbetaling af efterlønnen indstilles midlertidigt eller for resten af  

 året og eventuelt om tilbagebetaling og sanktion.
 Det foreslås, at udbetaling af efterløn efter  

 en mindre overskridelse kan genoptages i det følgende  

 kalenderår, hvis medlemmet dokumenterer, at virksomheden fremover kan  

 holdes inden for det tilladte antal timer.
Det foreslås videre, at udbetaling af  

 efterløn efter en større overskridelse kan genoptages fra det  

 tidspunkt, hvor medlemmet dokumenterer varige indskrænkninger i  

 virksomheden, der gør det sandsynligt, at virksomheden kan holdes  

 inden for de tilladte grænser.
Udbetalingen kan dog tidligst genoptages  

 i det følgende kalenderår.
 Hvis virksomheden ophører mere end midlertidigt  

 inden udgangen af året, vil udbetalingen kunne genoptages fra  

 ophørstidspunktet.
Til stk. 11 Det foreslås, at direktøren for  

 Arbejdsløshedsforsikringen bemyndiges til at fastsætte  

 nærmere regler om selvstændig virksomhed i  

 efterlønsperioden.
 Bemyndigelsen tænkes anvendt til at fastsætte  

 regler om fx forholdsmæssig reduktion af 962 timer ved overgang til  

 efterløn eller påbegyndelse af virksomhed i løbet af  

 året, dokumentation for opfyldelse af betingelserne for drift af  

 selvstændig virksomhed i efterlønsperioden, tilladelse til i  

 særlige tilfælde at have én ansat,  

 arbejdsløshedskassernes kontrol med medlemmer, der driver  

 selvstændig virksomhed i efterlønsperioden, genoptagelse af  

 udbetalingen af efterløn efter overskridelse af de tilladte  

 grænser og om ophør med drift af selvstændig virksomhed i  

 efterlønsperioden.
Til § 74 g Til stk. 1-4 Det foreslås, at medlemmer, der er overgået  

 til efterløn fra overgangsydelse, og som efter forslaget får en  

 lavere efterlønssats end øvrige efterlønsmodtagere,  

 får ret til at vælge mellem at arbejde i 200 timer uden fradrag  

 eller at blive omfattet af de regler om arbejde i ubegrænset omfang mod  

 fradrag i efterlønnen, som gælder for øvrige  

 efterlønsmodtagere, jf. forslaget til §§ 74 e, f og h.
Vælger medlemmet at arbejde ubegrænset mod  

 fradrag, gælder valget for resten af efterlønsperioden.
Sker  

 overgangen til ubegrænset arbejde mod fuldt fradrag i  

 efterlønnen i løbet af et kalenderår, og er retten til at  

 arbejde i 200 timer udnyttet helt eller delvist, skal der ske fradrag for det  

 allerede udførte arbejde.
Til stk. 5-9 Bestemmelserne svarer i hovedtræk til de  

 gældende regler i § 75 c, stk. 3-7, der videreføres,  

 jf. § 1, nr. 20. Der henvises til bemærkningerne hertil.
Til § 74 h Der tænkes fastsat regler om, hvorledes arbejde skal  

 medføre fradrag i efterlønnen, jf. forslaget til § 74 e,  

 stk. 2, og bemærkningerne hertil.
Der tænkes herudover  

 fastsat regler om øvrige indtægters betydning for  

 efterlønnens størrelse, som udgangspunkt svarende til reglerne  

 i den gældende efterlønsordning.
Dog vil der blive fastsat  

 særlige regler om fradrag for pension, jf. bemærkningerne til  

 lovforslagets § 74 i.
Til § 74 i Forslaget til § 74 i indebærer helt nye regler  

 for fradrag for pension i forhold til den gældende  

 efterlønsordning.
Forslaget indeholder følgende  

 ændringer:
 1.	Nye regler for, hvilke former for pension der skal medføre  

 fradrag, og hvilket pensionsbeløb, der skal danne grundlag for  

 fradrag.
 2.	Nye regler for hvordan fradraget foretages i  

 efterlønnen.
Ad 1 I den gældende efterlønsordning foretages der  

 alene fradrag for løbende udbetaling af pension, som er led i  

 tidligere ansættelsesforhold, og som er af en sådan karakter, at  

 det er sædvanligt, at arbejdsgiveren bidrager.
Der sker således  

 ikke fradrag for fx kapitalpensioner eller for privattegnede  

 pensionsordninger med løbende udbetalinger, uanset om de hæves i  

 efterlønsperioden eller ej.
Der sker heller ikke fradrag for  

 pensioner, der er led i et ansættelsesforhold, hvis disse ikke kommer  

 til udbetaling i efterlønsperioden.
Forslaget indebærer, at der i forhold til fradrag i  

 efterlønnen sker en højere grad af ligestilling af alle former  

 for pension, der er omfattet af afsnit I i pensionsbeskatningsloven, d.v.s.  

 pensionsordninger m.v., hvor bidrag eller præmier er skattefri.  

 Pensioner fra Arbejdsmarkedets Tillægspension, invalidepensioner samt  

 pensioner til efterlevende ægtefæller eller børn er dog  

 undtaget.
Der vil herefter skulle ske fradrag for følgende  

 pensionsordninger:
-	alderspensionsordninger med løbende udbetalinger  

 (privattegnede ordninger såvel som ordninger som følge af  

 ansættelsesforhold) -	rateforsikringer i pensionsøjemed -	kapitalforsikringer i pensionsøjemed -	rateopsparing i pensionsøjemed -	opsparing i pensionsøjemed -	indeksordninger -	opsparing i Lønmodtagernes Dyrtidsfond -	tilsvarende udenlandske pensionsordninger Forslaget indebærer endvidere, at der vil ske  

 fradrag for pensionen, uanset om den kommer til udbetaling i  

 efterlønsperioden eller ej.
Den pension, der skal lægges til  

 grund for fradraget, er værdien af pensionen umiddelbart før det  

 fyldte 60. år.
For pensionsordninger med løbende livsvarige  

 ydelser benyttes 80 pct. af værdien af det pensionstilsagn om en  

 livsvarig årlig ydelse, man kan få som 60 årig, som  

 grundlag for fradraget.
For alle øvrige ordninger (kapitalpensioner og  

 ratepensioner mv.) opgøres der en en årlig livsvarig ydelse ud  

 fra depotet ved det 60. år.
Den årlige ydelse opgøres som  

 5 pct. af depotet.
Som depotet forstås i denne forbindelse  

 pensionshensættelserne, hvis der er tale om en pensionskasse,  

 livsforsikringshensættelserne, hvis der er tale om et  

 livsforsikringsselskab, og indeståendet, hvis der er tale om et  

 pengeinstitut.
 Der vil ikke skulle ske fradrag for mindre pensioner, idet  

 den årlige (beregnede) samlede pensionsydelse skal fratrækkes et  

 bundfradrag på 10.000 kr. om året, inden der foretages fradrag.  

 Der fastsættes en særlig overgangsordning, der betyder, at  

 medlemmer, der får efterlønsbevis i hhv. 1999, 2000, 2001 og  

 2002, får et bundfradrag på hhv. 30.000 kr., 25.000 kr., 20.000  

 kr. og 15.000 kr. i hele efterlønsperioden.
Vælger et medlem i efterlønsperioden at  

 få udbetalt en pension, der er led i et ansættelsesforhold,  

 foretages fradrag for det udbetalte beløb uden bundfradrag fra det  

 tidspunkt, pensionen udbetales.
Det vil sige, at der som udgangspunkt vil  

 skulle ske fradrag som efter de hidtil gældende regler, dog beregnes  

 fradraget på en ny måde.
Der henvises til bemærkningerne  

 nedenfor og bemærkningerne til stk. 6.
Det foreslås endvidere, at et medlem, der udskyder  

 overgangen til efterløn, og som opfylder særlige betingelser om  

 arbejde i en vis periode, alene skal have foretaget fradrag for udbetalte  

 pensioner, der er led i et ansættelsesforhold.
Der henvises til  

 bemærkningerne til stk. 7. Det samme gælder medlemmer, der  

 er overgået til efterløn fra overgangsydelse, jf.  

 bemærkningerne til stk. 8.
Ad 2 Efter de gældende efterlønsregler foretages  

 fradrag for pension i efterlønnen ved, at udbetalte  

 pensionsbeløb omregnes med en fast sats (omregningssatsen) til et  

 antal timer pr. uge, som herefter fradrages i efterlønsudbetalingen.  

 Efter de gældende regler er der således ved en given pension et  

 lavere fradrag ved en lavere efterlønssats og et højere fradrag  

 ved en højere efterlønssats.
Det foreslås, at fradraget i efterlønnen i  

 stedet foretages med en fast procentdel af det pensionsbeløb, der skal  

 medføre fradrag efter de nye regler.
Fradragsværdien af en given  

 pension bliver således ens for alle.
Fradragsprocenterne fremgår  

 af stk. 5-8. Der henvises til bemærkningerne hertil.
Endvidere vil forslaget betyde, at fradraget fremover sker  

 pr. efterlønstime, modsat i dag, hvor det sker som timer pr. uge.
Det  

 betyder, at man vil få samme efterlønserstatning pr. time,  

 uanset hvor meget man arbejder ved siden af efterlønnen, sammenlignet  

 med i dag, hvor man forlods får fraregnet pensionstimerne i den  

 ugentlige efterlønsopgørelse.
Konkret betyder det, at man efter  

 de gældende principper for fradrag kan miste hele efterlønnen  

 ved et deltidsarbejde og en vis pension, mens man efter forslaget kun mister  

 en bestemt andel (opgjort i kroner og ører) af hver time.
Til stk. 1-2 Bestemmelserne fastlægger hvilke former for  

 pensionsordninger, der er omfattet af reglerne om fradrag.
Der henvises til  

 de indledende bemærkninger.
Til stk. 3 Bestemmelsen indebærer, at  

 arbejdsløshedskassen til brug for beregningen af fradraget efter  

 stk. 5, skal foretage en opgørelse af værdien af medlemmets  

 pensionsordninger.
Opgørelsen sker på baggrund af oplysninger om  

 værdien af pensionerne umiddelbart før medlemmets fyldte 60.  

 år, som de pensionskasser m.v. og myndigheder, der forvalter  

 pensionsordningerne, får pligt til at indberette i medfør af  

 stk. 4, samt på baggrund af oplysninger, som medlemmet får  

 pligt til at give.
Medlemmet vil således selv skulle indgive oplysning  

 om følgende pensioner:
-	Ordninger i udenlandske livsforsikrings- eller  

 pensionsforsikringsselskaber -	Pensionstilsagn fra udenlandske arbejdsgivere -	EU-pensioner, FN-pensioner o. lign.
-	Uafdækkede pensionstilsagn til direktører -	Særskilte lovregulerede pensionsordninger, fx for lodser -	Folketings-, minister- og borgmesterpensioner.
For pensionsordninger med løbende livsvarige  

 udbetalinger skal medlemmet oplyse en beregnet årlig livsvarig ydelse  

 ved udbetaling fra det 60. år.
For alle øvrige pensionsordninger  

 indberettes depotet.
For en definition af depotet henvises til de indledende  

 bemærkninger.
 For øvrige pensionsordninger vil der skulle ske  

 indberetninger fra følgende pensionsinstitutter m.v.:
-	Livs- og pensionsforsikringsselskaber, der driver virksomhed i  

 Danmark -	Tværgående pensionskasser under dansk tilsyn -	Statstjenestemænd (Økonomistyrelsen) -	Kommunale tjenestemandspensioner i Danmark -	Lønmodtagernes Dyrtidsfond -	Pengeinstitutter og godkendte institutter vedrørende  

 rateopsparing og opsparing i pensionsøjemed i Danmark -	Firmapensionskasser under dansk tilsyn.
Til stk. 4 Det foreslås, at de pensionsinstitutter og  

 myndigheder, der forvalter pensionsordningerne, får pligt til at  

 indberette værdien umiddelbart før det fyldte 60. år af et  

 medlems pensionsrettigheder.
For pensionsordninger med løbende  

 livsvarige udbetalinger indberettes en beregnet årlig livsvarig ydelse  

 ved udbetaling fra det 60. år.
For alle øvrige pensionsordninger  

 indberettes depotet.
For en definition af depotet henvises til de indledende  

 bemærkninger.
Nærmere bestemmelser om indberetningen  

 fastsættes af skatteministeren efter aftale med arbejdsministeren.
Der  

 vil herunder blive fastsat regler om tidspunktet for indberetningen, og  

 hvilke oplysninger indberetningen skal indeholde.
Indberetningen vil skulle  

 indeholde oplysninger om indberetterens identitet, cpr. nr. på den  

 sikrede og pensionsordningens art.
Det foreslås, at  

 indberetningspligtige, der ikke indberetter rettidigt, skal kunne  

 pålægges en afgift på 500 kr.
Det foreslås, at  

 reglerne i kildeskatteloven om gebyr og straf for manglende  

 redegørelse for indeholdelse efter kildeskattelovens § 57 finder  

 tilsvarende anvendelse.
Det foreslås, at indberetningen efter stk. 4,  

 skal ske elektronisk.
Der vil blive etableret særlige  

 internetløsninger for indberetningspligtige, der ikke umiddelbart vil  

 kunne indberette elektronisk.
 Til stk. 5.
 For pensionsordninger omfattet af stk. 5, 1. pkt.,  

 (pensioner med livsvarige løbende ydelser) foreslås det, at  

 fradraget pr. efterlønstime udgør 60 pct. af et beløb,  

 der svarer til 80 pct. at den beregnede livsvarige årlige ydelse.  

 Herved sker der en ligestilling af fradrag for kapitalpensioner og  

 løbende pensioner.
 For pensionsordninger omfattet af stk. 5, 2. pkt.,  

 (kapitalpensioner mv.) foreslås det, at der foretages fradrag i  

 efterlønnen med 60 pct. af den af arbejdsløshedskassen  

 beregnede årlige livsvarige ydelse pr. efterlønstime.
 Der gælder særlige regler, hvis et medlem  

 vælger at få udbetalt en løbende pension, der er led i et  

 ansættelsesforhold, i efterlønsperioden, jf. nedenfor i  

 bemærkningerne til stk. 6.
Der foreslås et fast bundfradrag på 10.000  

 kr., og at beløbet satsreguleres.
I en overgangsperiode vil  

 bundfradraget i hele efterlønsperioden for medlemmer, der får  

 udstedt efterlønsbevis i 1999, 2000, 2001 og 2002 være på  

 henholdsvis 30.000 kr., 25.000 kr., 20.000 kr. og 15.000 kr. om året  

 (1999 niveau). Det foreslås ligeledes, at disse beløb  

 satsreguleres.
Bundfradraget fratrækkes de ovennævnte samlede  

 årlige pensionsydelser, inden fradraget beregnes.
 Fradraget foretages herefter således:
 Efterløn pr. time = efterlønssats pr. time -  

 0,6 x (den samlede beregnede årlige ydelse af kapitalpensioner og  

 løbende pensioner - bundfradrag)/ 1924 (det maksimale årlige  

 timetal, hvor der kan udbetales efterløn).
Til stk. 6 For medlemmer, der vælger at få udbetalt en  

 løbende pension, der er led i et ansættelsesforhold, i  

 efterlønsperioden, foreslås det, at fradraget foretages med  

 udgangspunkt i det faktisk udbetalte beløb og uden bundfradrag.
Dette  

 svarer til reglerne for pensionsfradrag i den gældende  

 efterlønsordning.
Det foreslås dog, at fradraget sker med en  

 procentdel af det udbetalte beløb i stedet for en omregning af  

 beløbet til timer ved hjælp af omregningssatsen.
 For at få en fradragsprocent, der svarer til det  

 faktiske fradrag i de gældende regler, foreslås det, at procenten  

 fastsættes som forholdet mellem den gældende omregningssats (pt.  

 133, 58 kr.) og efterlønssatsen pr. time.
 Det vil sige, at fradragsprocenten afhænger af  

 hvilket niveau, man modtager efterløn med.
 For medlemmer, der modtager efterløn med  

 højst 91 pct. af det maksimale dagpengebeløb, udgør  

 fradraget 50 pct.
 Fradraget beregnes således:
 Efterløn pr. time = efterlønssats pr. time -  

 0,5 x (det udbetalte årlige pensionsbeløb)/ 1924 (det maksimale  

 årlige timetal, hvor der kan udbetales efterløn).
 Forslaget indebærer, at et medlem, der vælger  

 at få udbetalt pensionen efter at have modtaget efterløn i en  

 periode, skal have foretaget en ny beregning af fradrag for pension.
 Til stk. 7.
 Det foreslås, at medlemmer, der først  

 overgår til efterløn mindst 2 år efter, at  

 efterlønsbeviset har virkning, og som i denne periode har haft  

 lønarbejde i mindst 3.120 timer, et deltidsforsikret medlem dog mindst  

 2.496 timer, eller drevet selvstændig virksomhed i væsentligt  

 omfang, alene skal have foretaget fradrag for udbetaling af pension, der er  

 led i et ansættelsesforhold.
 Fradraget foretages efter de ovenfor anførte regler  

 om fradrag for løbende udbetaling af pension, der er led i et  

 ansættelsesforhold, dog således at fradragsprocenten er 55 pct.  

 af det udbetalte pensionsbeløb, da disse medlemmer har ret til  

 efterløn med en sats, der svarer til den dagpengesats, medlemmet ville  

 være berettiget til i tilfælde af ledighed på  

 overgangstidspunktet, jf. forslag til affattelse af § 74 j,  

 stk. 5.
Til stk. 8 For medlemmer, der overgår til efterløn fra  

 overgangsydelse, foreslås det ligeledes, at der alene skal foretages  

 fradrag for løbende udbetaling af pension, der er led i et  

 ansættelsesforhold.
 Fradraget udgør 45 pct. af det udbetalte  

 pensionsbeløb, da medlemmet modtager efterløn med en sats, der  

 svarer til 82 pct. af dagpengenes højeste beløb.
 Det foreslås, at det ændrede fradragsprincip  

 også anvendes i den »gamle«  

 efterlønsordning og i overgangsydelsesordningen, således at  

 fradragsprocenten for efterlønsmodtagere på trin 1 bliver 55  

 pct. og på trin 2 og på overgangsydelse 45 pct.
Til stk. 9 Det foreslås, at direktøren for  

 Arbejdsløshedsforsikringen fastsætter nærmere regler om  

 fradrag for pensioner.
Til stk. 10 Økonomiministeren bemyndiges til at fastsætte  

 nærmere regler om beregningsforudsætninger for at undgå  

 risici for spekulation, der har til hensigt at undgå eller mindske  

 fradrag i efterløn.
Bemyndigelsen er nødvendig, da  

 beregningsforudsætninger kan vælges, så pensiontilsagn og  

 depoter i alder 60 år bliver kunstigt lave.
Det er således ikke  

 hensigten at regulere pensionsinstitutterne muligheder med hensyn til  

 ydelsessammensætning af pensionsordningerne.
Til § 74 j Til stk. 1-4 I den gældende efterlønsordning kan et medlem  

 modtage efterløn med det individuelle dagpengebeløb i  

 højst 30 måneder (efterlønnens trin 1), dog kun så  

 længe medlemmet fortsat har dagpengeret.
Det betyder, at såvel  

 dagpengeperioder før som efter det 60. år medregnes i trin 1  

 perioden.
Efterlønnen kan herefter højst udgøre 82 pct.  

 af det maksimale dagpengebeløb (efterlønnens trin 2). Det  

 foreslås, at efterlønsordningen forenkles ved, at der kun er et  

 efterlønstrin.
Et medlem, der går på efterløn inden  

 to år efter udstedelse af efterlønsbeviset, vil i hele  

 efterlønsperioden få en ydelse - før fradrag - der svarer  

 til dagpengesatsen ved overgang til efterløn, dog højst 91 pct.  

 af højeste dagpenge - som henholdsvis fuldtids- eller  

 deltidsforsikret, jf. bemærkningerne til stk. 5.
Det foreslås, at betingelsen for at få  

 udbetalt efterløn som fuldtidsforsikret ændres fra et krav om  

 fuldtidsforsikring i 5 år inden for de sidste 10 år, heraf 26  

 uger umiddelbart inden overgangen til efterløn, til et krav om  

 fuldtidsforsikring i sammenlagt 10 år inden for 15 år, heraf 52  

 uger umiddelbart inden overgangen til efterløn.
Dette forslag skal ses  

 i sammenhæng med kravet om 25 års medlemskab og om indbetaling af  

 det særlige efterlønsbidrag i 25 år for at kunne få  

 efterløn, idet såvel arbejdsløshedsforsikringsbidraget  

 som efterlønsbidraget er lavere for deltidsforsikrede.
 I stk. 2 foreslås en overgangsregel, som  

 sikrer, at medlemmer, der opfylder de gældende betingelser, men ikke  

 det skærpede krav for varigheden af fuldtidsforsikring for at kunne  

 få efterløn som fuldtidsforsikrede, bevarer denne ret ved  

 fortsat fuldtidsforsikring.
Til stk. 5 I den gældende efterlønsordning har  

 medlemmer, der venter med at gå på efterløn til det fyldte  

 63. år, ret til en efterløn svarende til den individuelle  

 dagpengesats i hele efterlønsperioden, hvis de ved overgangen til  

 efterløn er berettiget til dagpenge i mindst 2 år.
Med forslaget  

 i stk. 5 videreføres dette princip.
De foreslåede regler  

 adskiller sig dog på væsentlige punkter fra de gældende  

 regler.
 Retten til den højere sats er for det første  

 betinget af, at medlemmet har fået udstedt et efterlønbevis.  

 Dette hænger sammen med, at retten til den høje sats  

 målrettes personer, der udskyder en opnået ret til  

 efterløn, og at det med beviset er konstateret, at medlemmet har  

 opnået ret til efterløn.
Herudover stilles der krav om arbejde i et vist omfang  

 efter bevisets virkningsdato.
Det foreslås, at et medlem, der venter  

 med at gå på efterløn til mindst 2 år efter bevisets  

 virkningsdato, og som i denne periode har haft lønarbejde i mindst  

 3.120 timer - deltidsforsikrede dog mindst 2.496 timer - eller som har drevet  

 selvstændig virksomhed i væsentligt omfang, får ret til  

 efterløn svarende til højst maksimale dagpenge.
Den høje  

 efterlønssats bevares i hele efterlønsperioden.
Arbejdstiden opgøres som udgangspunkt efter de  

 samme regler, som gælder for opgørelse af  

 beskæftigelseskravet for ret til dagpenge, jf. § 53, stk. 2,  

 3 og 7. Der vil dog gælde særlige regler, for så vidt  

 angår sygdom og ferie, idet perioder med sygedagpenge i  

 ansættelsesforhold og ferie med feriegodtgørelse kan medregnes  

 til arbejdstiden.
Herved ligestilles funktionærer og timelønnede  

 i videst muligt omfang.
Arbejde i udlandet kan ikke medregnes i  

 opgørelsen, medmindre arbejdet udføres som udsendt for en dansk  

 arbejdsgiver.
Der vil blive fastsat regler om opgørelsen af arbejdet i  

 medfør af § 74 k, stk. 4.
Til stk. 6 Det foreslås, at et medlem, der går på  

 efterløn fra overgangsydelse, fortsætter på en fast ydelse  

 på 82 pct. af højeste dagpenge.
Denne regel svarer til den  

 gældende efterlønsordning.
Til § 74 k Det foreslås, at der indføres en  

 præmieordning.
Præmien udløses ved det 65. år eller  

 ved dødsfald inden det 65. år.
Til stk. 1 Det foreslås, at et medlem, der venter med at  

 gå på efterløn til mindst 2 år efter bevisets  

 virkningsdato, og som i denne periode har haft lønarbejde i mindst  

 3.120 timer - deltidsforsikrede dog mindst 2.496 timer - eller som har drevet  

 selvstændig virksomhed i væsentligt omfang, får ret til at  

 optjene en skattefri præmie ved arbejde herudover.
Arbejdet opgøres som udgangspunkt efter samme  

 regler som opgørelsen af beskæftigelseskravet for ret til  

 dagpenge.
Der henvises til bemærkningerne til § 74 j,  

 stk. 5.
Præmien optjenes ved yderligere arbejde i mindst 481  

 timer, der svarer til arbejde i et fuldt kvartal.
Arbejdet kan ligge  

 såvel før som efter overgangen til efterløn, men arbejde  

 inden 2 år efter bevisets virkningsdato kan ikke medregnes til  

 optjening af præmien.
For hver 481 timers arbejde udløses en  

 »portion« præmie, jf. nedenfor.
Ordningen er tilpasset den nye  

 fleksible efterløn på den måde, at præmien  

 også kan optjenes ved deltidsarbejde eller løsere  

 arbejdsforhold.
En person, der arbejder på halv tid (18,5 timer), skal  

 således arbejde i 2 kvartaler, for at en »portion« udløses.
Endelig foreslås det, at det bliver en betingelse  

 for at få præmien, at der ikke er sket tilbagebetaling af  

 efterlønsbidraget, jf. forslaget til affattelse af § 77 a og  

 bemærkningerne hertil.
Baggrunden herfor er, at præmien ydes for  

 ikke at udnytte efterlønsretten.
Hvis medlemmet har fået  

 tilbagebetalt sit efterlønsbidrag, er medlemmet ikke længere  

 efterlønsberettiget, hvorfor der heller ikke kan udløses en  

 præmie.
Til stk. 2 Det foreslås, at præmien for hver 481 timers  

 arbejde udgør 6 pct. af dagpengenes højeste beløb  

 på årsbasis, jf. arbejdsløshedsforsikringslovens  

 §§ 47 og 70. Årsbeløbet er i denne forbindelse det  

 ugentlige dagpengebeløb ganget med 52. Præmien for hver 481  

 timers arbejde svarer til ca. 8.600 kr. for fuldtidsforsikrede og ca. 5.700  

 kr. for deltidsforsikrede (1999 niveau).
Den højeste præmie fås som  

 fuldtidsforsikret ved 12 gange 481 timers arbejde, hvilket er muligt for en  

 person, der opnår efterlønsret som 60 årig, og som ikke  

 trækker på efterlønsordningen.
Den maksimale præmie  

 vil således være ca. 103.200 kr (1999 niveau).
 For et deltidsforsikret medlem vil den højeste  

 præmie være ca. 68.400 kr. (1999 niveau).
Afgørende for, om præmien beregnes efter  

 reglerne for fuldtids- eller deltidsforsikrede, er, om medlemmet på det  

 tidspunkt, hvor betingelserne for at optjene præmien er opfyldt,  

 opfylder betingelserne for ret til efterløn som fuldtidsforsikret, jf.  

 § 74 j, stk. 1, jf. stk. 2. Differentieringen af  

 præmiens størrelse skal ses på baggrund af, at medlemmer,  

 der i mange år har været deltidsforsikrede, har betalt mindre  

 efterlønsbidrag end fuldtidsforsikrede.
Endvidere vil besparelsen for  

 det offentlige være mindre for et deltidsforsikret medlem, som  

 vælger ikke at benytte efterlønsordningen, end for et  

 fuldtidsforsikret medlem, idet efterlønssatsen for et deltidsforsikret  

 medlem er lavere.
Til stk. 3 Det foreslås, at arbejdsløshedskassen  

 foretager opgørelsen af arbejdets omfang, beregner præmiens  

 størrelse samt står for udbetalingen af  

 præmiebeløbet til det enkelte medlem.
Der fastsættes  

 nærmere regler herom, jf. bemærkningerne til stk. 5.
I finanslovsaftalen blev det aftalt, at præmien  

 skulle gives som et nedslag i skatten.
Nedslaget skulle så langt som  

 muligt anvendes til modregning i afgift efter pensionsbeskatningsloven  

 på udbetalt kapitalpension og midler fra Lønmodtagernes  

 Dyrtidsfond.
Hvis dette ikke var tilstrækkeligt til fuld anvendelse af  

 præmien, skulle denne anvendes til modregning i indkomstskatterne efter  

 samme principper som betalte foreløbige skatter.
Hvis nedslaget  

 udgjorde et større beløb end de nævnte afgifter og  

 indkomstskatten, skulle det resterende beløb udbetales som  

 overskydende skat.
I tilfælde af dødsfald skulle nedslaget  

 overføres til dødsboet.
Partierne bag aftalen er efterfølgende blevet enige  

 om, at det vil være administrativt lettere og hurtigere og mere  

 forståeligt for borgerne, hvis præmien ydes som en kontant  

 udbetaling.
Der er således tale om en lettere administrerbar ordning,  

 hvorfor det foreslås, at udbetalingen af præmiebeløbet  

 foretages af det enkelte medlems arbejdsløshedskasse, som i forvejen  

 har opgjort arbejdets omfang og beregnet præmiebeløbets  

 størrelse.
Præmien udbetales derfor som en skattefri kontant  

 ydelse fra arbejdsløshedskassen til de berettigede efter deres 65  

 års fødselsdag.
I tilfælde af dødsfald, udbetales  

 præmien til dødsboet.
Muligheden for at optjene præmie påvirkes ikke  

 af, at en eventuel pensionsopsparing i øvrigt ville have betydet, at  

 efterlønnen var blevet bortreguleret.
Der vil således også  

 i en sådan situation kunne optjenes ret til præmie.
 Et medlem, der har optjent ret til præmie, og som  

 opfylder betingelserne for at kunne få tilbagebetalt  

 efterlønsbidrag, jf. forslaget til § 77 a, eller medlemmets bo,  

 kan vælge mellem at få udbetalt efterlønsbidrag eller at  

 få præmien udbetalt.
Til stk. 4 Det foreslås, at et krav på en optjent  

 præmie ikke kan overdrages eller gøres til genstand for  

 retsforfølgelse.
Det foreslås dog, at der kan foretages  

 modregning med eventuelle statslige tilgodehavender.
Til stk. 5 Med bestemmelsen i stk. 4, 1. pkt., foreslås  

 det, at direktøren for Arbejdsløshedsforsikringen efter  

 forhandling med Landsarbejdsrådet kan fastsætte nærmere  

 regler om opgørelsen af arbejdet i stk. 1 og 2, og om arbejde  

 efter § 74 i, stk. 7, og § 74 j, stk. 5. Der henvises til  

 bemærkningerne til § 74 j, stk. 5. Der vil endvidere blive  

 fastsat regler, hvorefter medlemmer, der er kombinationsforsikrede, kan  

 optjene ret til præmie, på samme måde som medlemmer, der er  

 forsikrede som lønmodtagere eller selvstændige.
Der vil  

 endvidere blive fastsat regler om beregning og udbetaling af  

 præmien.
Til § 74 l Det foreslås, at udbetaling af efterløn  

 følger de gældende principper i dagpengesystemet om  

 opgørelse for 4 eller 5 uger.
Der kan ikke længere ske  

 månedlig udbetaling af efterløn, da der nu kan arbejdes ved  

 siden af efterlønnen, og der skal derfor ske løbende fradrag  

 for arbejdsindtægter efter de regler, der gælder for fradrag i  

 dagpenge.
 Det foreslås, at der ikke skal kunne udbetales  

 efterløn i kombination med arbejde i udlandet, medmindre arbejdet  

 udføres for en dansk arbejdsgiver, og medlemmet retmæssigt  

 bevarer sit medlemskab af arbejdsløshedskassen.
Som en konsekvens af, at det bliver muligt at arbejde i  

 efterlønsperioden, foreslås det, at der indsættes en  

 bemyndigelse til udfærdigelse af regler om retten til efterløn i  

 forbindelse med konflikt.
Bemyndigelsen svarer til de gældende regler  

 for modtagere af overgangsydelse, jf. § 75 n, stk. 2.
Til nr. 10 Forslaget er en konsekvensændring som følge  

 af forslaget i § 1, nr. 7. Der henvises til bemærkningerne hertil  

 samt endvidere til forslagets § 1, nr. 12.
Til nr. 11 Det foreslås præciseret, at alle medlemmer,  

 der er fyldt 60 år inden den 1. juli 1999, er omfattet af de  

 gældende efterlønsregler.
Det gælder både for  

 personer, der er gået på efterløn eller  

 delefterløn, og medlemmer, som fortsat er på arbejdsmarkedet.  

 Disse personer har dog fra den 1. januar 1999 haft mulighed for at få  

 udstedt et efterlønsbevis, jf. gældende lovs § 75 b,  

 stk. 4.
 Samtidig med at den ny efterlønsordning  

 træder i kraft, foreslås det, at den gældende  

 efterlønsordning forbedres, således at ordningen gøres  

 mere fleksibel.
Til nr. 12 Forslaget er en konsekvensændring som følge  

 af forslaget i § 1, nr. 7. Der henvises til bemærkningerne hertil  

 samt endvidere til forslagets § 1, nr. 10.
Til nr. 13 Efter de gældende regler, er det en  

 grundlæggende betingelse, at medlemmet ved overgangen til  

 efterløn helt har forladt arbejdslivet.
Den ændrede formulering  

 af § 75 a er en konsekvens af, at også den gældende  

 efterlønsordning gøres mere fleksibel.
Det vil således  

 være muligt at overgå til efterløn, selv om man bevarer  

 tilknytningen til arbejdsmarkedet.
Til nr. 14 Forslaget er en konsekvensændring som følge  

 af forslaget i § 1, nr. 20.
Til nr. 16 og 17 Forslagene er en konsekvens af, at det foreslås, at  

 efterlønsreglerne i § 75 a-g fra den 1. juli 1999 kun skal  

 omfatte medlemmer, der er fyldt 60 år inden den 1. juli 1999. Da disse  

 medlemmer ikke skal indbetale efterlønsbidrag, jf. § 77,  

 stk. 5, nr. 1, som affattet ved § 1, nr. 11, i lov nr. 1000 af 23.  

 december 1998, foreslås det, at reglerne om indbetaling af  

 efterlønsbidrag i § 75 b udgår.
Til nr. 18 Forslaget er en konsekvens af, at det bliver muligt at  

 arbejde i ubegrænset omfang også i den gældende  

 efterlønsordning.
Der henvises til det tilsvarende forslag til  

 § 74 c, stk. 5, i § 1, nr. 9, og bemærkningerne  

 hertil.
Til nr. 19 Forslaget er konsekvensændringer som følge  

 af, at reglerne om delefterløn foreslås ophævet fra den 1.  

 juli 1999, jf. lovforslagets § 1, nr. 25.
Der vil imidlertid fortsat i en periode være behov  

 for at have regler om genindtræden i efterlønsordningen efter en  

 periode med delefterløn.
Der vil kunne fastsættes regler herom i  

 medfør af § 75 b, stk. 11, der bliver stk. 10.
Til nr. 20 Til § 75 c, stk. 1-3 Det foreslås, at den nuværende  

 efterlønsordning forbedres samtidig med, at den ny  

 efterlønsordning træder i kraft.
Der henvises i øvrigt  

 til de almindelige bemærkninger og nedenfor.
I den gældende efterlønsordning har  

 efterlønsmodtagere mulighed for at arbejde i op til 200 timer inden  

 for et kalenderår uden modregning i efterlønnen.
Arbejdes der  

 mere end 200 timer, er det ikke længere muligt at modtage  

 efterløn.
 Det foreslås, at der gives efterlønsmodtagere  

 i den »gamle« ordning valgmulighed mellem 200 timers arbejde uden fradrag  

 eller arbejde i ubegrænset omfang mod fuldt fradrag i  

 efterlønnen efter de samme fradragsregler, som bliver fastsat i den  

 »ny« efterlønsordning.
Vælger en efterlønsmodtager at arbejde  

 ubegrænset mod fuldt fradrag i efterlønnen, gælder valget  

 for resten af efterlønsperioden.
Sker overgangen til ubegrænset  

 arbejde mod fuldt fradrag i efterlønnen i løbet af et  

 kalenderår, og er muligheden for 200 timers arbejde udnyttet helt eller  

 delvist, skal der foretages fradrag for alt arbejdet i det  

 pågældende kalenderår inkl. de forudgående 200 timers  

 arbejde.
Efterlønsmodtagere, der er fortsat med at arbejde  

 efter 200-timers reglen, og som overtræder denne grænse, skal  

 overgå til reglen om ubegrænset arbejde mod fuldt fradrag i  

 efterlønnen.
Dette kommer til at gælde for resten af  

 efterlønsperioden.
Der vil dog under særlige  

 omstændigheder, som efter gældende regler, være mulighed  

 for at give tilladelse til, at medlemmet kan fortsætte efter 200-timers  

 reglen, jf. forslaget til affattelse af § 75 c, stk. 6, nr. 2.
Til § 75 c, stk. 4-5 Bestemmelserne svarer til de gældende bestemmelser i  

 § 75 c, stk. 1-3, og finder anvendelse for de  

 efterlønsmodtagere, som vil være omfattet af 200-timers reglen,  

 jf. forslaget til affattelse af § 75 c, stk. 1, nr. 1.
Til § 75 c, stk. 6 Bestemmelsen svarer i hovedtræk til gældende  

 lovs § 75 c, stk. 4.
Til § 75 c, stk. 7-8 Bestemmelserne svarer til gældende lovs § 75 c,  

 stk. 5-6.
Til § 75 c, stk. 9 Bestemmelsen svarer til gældende lovs § 75 c,  

 stk. 7. Det foreslås dog præciseret, at beskæftigelse  

 i efterlønsperioden ikke kan danne grundlag for overflytning fra  

 deltids- til fuldtidsforsikring efter lovens § 68. Baggrunden for  

 forslaget er, at det bliver muligt at arbejde ubegrænset, men det skal  

 ikke være muligt at skifte forsikringsstatus i  

 efterlønsperioden.
Til § 75 c, stk. 10-13 Det foreslås, at det også bliver muligt for  

 medlemmer omfattet af den gældende efterlønsordning at optjene  

 en skattefri præmie, hvis medlemmet efter den 1. juli 1999 arbejder i  

 mindst to år, fuldtidsforsikrede dog mindst 3.120 timer og  

 deltidsforsikrede mindst 2.496 (i eller uden for efterlønsordningen).  

 Der kan optjenes præmie for arbejde ud over den nævnte periode  

 efter regler, der svarer til de regler, som er foreslået i den ny  

 efterlønsordning, jf. forslaget til § 74 k i § 1, nr. 9. Der  

 henvises i øvrigt til bemærkningerne hertil.
Til nr. 21 Forslaget er konsekvensændringer som følge  

 af, at reglerne om delefterløn foreslås ophævet fra den 1.  

 juli 1999, jf. lovforslagets § 1, nr. 25.
Der vil imidlertid fortsat i en periode være behov  

 for en bestemmelse om, at perioder med delefterløn ikke afkorter  

 perioden med efterløn efter stk. 1 i hhv. § 75 d og  

 § 75 e.
Der vil kunne fastsættes regler herom i medfør af  

 § 75 b, stk. 11, der bliver stk. 10.
Til nr. 22 Det foreslås, at reglerne om ret til overgang til  

 overgangsydelse ophæves, idet det ikke siden udgangen af 1995 har  

 været muligt at overgå til overgangsydelse.
Reglerne om fortsat  

 ret til overgangsydelse foreslås opretholdt uændret, jf. dog  

 nedenfor til nr. 23 og 24.
Til nr. 23 Efter de gældende regler har modtagere af  

 overgangsydelse ret til at have lønarbejde i ubegrænset omfang  

 mod fradrag i overgangsydelsen.
De har dog ret til et fradragsfrit  

 beløb på 29.900 kr. (i 1999) ved lønarbejde, hverv eller  

 tilladt jordbrug.
Medlemmer på overgangsydelse har endvidere ret til  

 at drive selvstændig virksomhed som bibeskæftigelse i samme  

 omfang som efter de gældende efterlønsregler, dvs. efter  

 tilladelse fra direktøren for Arbejdsløshedsforsikringen og i  

 højst 200 timer om året.
Driver medlemmet selvstændig  

 virksomhed efter disse regler, har medlemmet ret til indtægten herfra  

 uden fradrag i efterlønnen, men har ikke yderligere ret til  

 fradragsfri indtægter ved lønarbejde m.v.
Forslaget til  

 § 75 j indebærer, at reglerne om selvstændig virksomhed  

 tilpasses reglerne om selvstændig virksomhed i den nye  

 efterlønsordning, jf. § 74 f, således, at også  

 modtagere af overgangsydelse får en udvidet ret til at drive  

 selvstændig virksomhed.
De øvrige rettigheder bevares  

 uændret.
Der er herudover tale om redaktionelle ændringer.
Til § 75 j, stk. 1 Det foreslås, at retten til at arbejde i  

 overgangsydelsesperioden tilpasses retten til at arbejde i den nye  

 efterlønsordning.
Det vil sige, at medlemmer på overgangsydelse  

 fortsat kan arbejde i ubegrænset omfang ved lønarbejde mod  

 fradrag, dog fortsat med et fradragsfrit beløb, og får mulighed  

 for at drive selvstændig virksomhed i samme omfang som  

 efterlønsmodtagere og med samme regler for fradrag, jf. forslaget til  

 § 74 f.
Der henvises til bemærkningerne hertil.
Til § 75 j, stk. 2 og 4 Det foreslås, at medlemmer på overgangsydelse  

 fortsat kan vælge at drive selvstændig virksomhed i  

 begrænset omfang uden fradrag i overgangsydelsen.
Det foreslås i  

 stk. 4, at medlemmet ikke herudover vil kunne have fradragsfri  

 indtægter.
Bestemmelserne svarer indholdsmæssigt til den  

 gældende lovs § 75 j, stk. 4 og 6. Det foreslås  

 herudover, at medlemmer, der i øvrigt driver selvstændig  

 virksomhed, ikke har ret til fradragsfri indtægter.
Til § 75 j, stk. 3 Det foreslås, at et medlem, der har valgt at drive  

 selvstændig virksomhed i højst 200 timer om året, og som  

 overtræder denne grænse, overføres til de regler, der  

 gælder for drift af selvstændig virksomhed i øvrigt, jf.  

 § 74 f.
Til nr. 24 Forslaget er identisk med forslagene i  

 efterlønsordningerne om betydningen af ydelser efter lov om social  

 pension eller tilsvarende udenlandsk lovgivning, jf. forslagets § 1, nr.  

 9, ad § 74 c, stk. 5, og forslagets § 1, nr. 18.
Til nr. 25 Det er en del af finanslovsaftalen, at  

 delefterlønsordningen skal ophæves pr. 1. juli 1999. Der  

 henvises til de almindelige bemærkninger.
Der henvises endvidere til  

 bemærkningerne til forslagets § 5, som indeholder forslag til  

 regler for medlemmer, der allerede er på delefterløn.
Til nr. 28 Forslaget til ændringen af § 77, stk. 5,  

 nr. 5, som affattet ved lov nr. 1000 af 23. december 1998, er en følge  

 af, at det er foreslået, at anciennitetskravet for retten til  

 efterløn pr. 1. juli 1999 hæves til 25 år inden for 30  

 år, jf. forslaget til § 74 a, stk. 1, nr. 2 og 3, i § 1,  

 nr. 9. Medlemmer der er under 30 år, vil således ikke skulle  

 opkræves efterlønsbidrag, da bidrag indbetalt før de 30  

 år, ikke vil kunne medregnes til opfyldelse af anciennitetskravet.
Til nr. 30 Det foreslås, at et medlem eller boet efter et  

 medlem får ret til at få tilbagebetalt indbetalte  

 efterlønsbidrag, hvis medlemmet tilkendes førtidspension  

 på grund af nedsat erhvervsevne efter lov om social pension eller  

 tilsvarende udenlandsk lovgivning eller afgår ved døden inden  

 det fyldte 65. år.
Beløbet, der kan tilbagebetales, svarer til det  

 antal gange af højeste dagpengebeløb for henholdsvis fuldtids-  

 og deltidsforsikrede, der samlet er betalt i efterlønsbidrag efter  

 § 77, stk. 4. Arbejdsløshedskassen kan vælge  

 løbende at give medlemmet oplysning om, hvad der er indbetalt i  

 efterlønsbidrag.
Hvis medlemmet er overgået til efterløn,  

 fradrages det samlede betalte efterlønsbidrag et beløb svarende  

 til 5 dagpengesatser for henholdsvis deltids- og fuldtidsforsikrede for hver  

 påbegyndt uge, medlemmet har fået udbetalt efterløn.
Tilbagebetalingen sker med den aktuelle sats for  

 højeste dagpenge på tilbagebetalingstidspunktet.
Herved sker der  

 automatisk en regulering af de indbetalte bidrag.  

 Tilbagebetalingsbeløbet beregnes for perioder, hvor der er betalt  

 bidrag som fuldtidsforsikret, på baggrund af højeste dagpenge  

 for fuldtidsforsikrede efter § 47, og for perioder, hvor der er betalt  

 bidrag som deltidsforsikret, på baggrund af højeste  

 dagpengebeløb for deltidsforsikrede efter § 70.
 I det samtidig fremsatte forslag til lov om ændring  

 af arbejdsmarkedsfondsloven, ligningsloven og pensionsbeskatningsloven  

 (Fradrag for bidrag til efterlønsordningen og beskatning af  

 tilbagebetalinger fra efterlønsordningen m.v.), er det  

 foreslået, at der før udbetalingen fratrækkes  

 tilbagebetalingsbeløbet en afgift på 30 pct. som et modstykke  

 til det ligningsmæssige fradrag for indbetalingerne.
 Det er fastsat, at der ikke både er ret til  

 tilbagebetaling af efterlønsbidraget og til optjent præmie, jf.  

 forslaget til § 74 k i § 1, nr. 9.
De nærmere regler for tilbagebetaling af  

 efterlønsbidrag, herunder for opgørelse af det beløb,  

 der skal tilbagebetales, vil blive fastsat af direktøren for  

 Arbejdsløshedsforsikringen.
Der kan herunder fastsættes regler  

 om, at direktøren i særlige tilfælde kan tillade  

 tilbagebetaling, selv om medlemmet ikke får tilkendt  

 førtidspension eller er afgået ved døden.
Det  

 forudsættes, at tilladelse kun gives i ganske særlige  

 tilfælde, fx hvis et medlem er overgået til fleksjob efter lov om  

 social pension før det fyldte 50. år og derfor har mistet retten  

 til såvel efterløn som seniorydelse.
Til nr. 31 Forslaget er konsekvensændringer som følge  

 af, at reglerne om delefterløn foreslås ophævet fra den 1.  

 juli 1999, jf. lovforslagets § 1, nr. 25. Herudover gives der  

 arbejdsløshedskasserne ret til refusion for de udgifter,  

 arbejdsløshedskasserne har afholdt efter § 77, stk. 8, og  

 § 77 a (tilbagebetalte efterlønsbidrag). Endvidere gives der  

 arbejdsløshedskasserne ret til refusion for udbetalte  

 præmiebeløb.
Til nr. 32 Forslaget er konsekvensændringer som følge  

 af, at reglerne om delefterløn foreslås ophævet fra den 1.  

 juli 1999, jf. lovforslagets § 1, nr. 25.
Herudover skal arbejdsløshedskasserne give  

 oplysninger til brug for beregningen af de udgifter, som de har afholdt efter  

 § 77, stk. 8, og § 77 a.
Der er endvidere tale om  

 konsekvensændringer som følge af de ændrede regler for  

 medlemsbidrag, som vedtaget ved lov nr. 1000 af 23. december 1998.
Til nr. 34-36 Forslagene er konsekvensændringer som følge  

 af, at reglerne om delefterløn foreslås ophævet fra den 1.  

 juli 1999, jf. lovforslagets § 1, nr. 25. Delefterløn udgår  

 således af § 86, stk. 1, 2, 4 og 9. Der vil imidlertid  

 fortsat i en periode være behov for at kunne kræve  

 tilbagebetaling m.v. af delefterløn.
Dette vil kunne ske med hjemmel i  

 § 86, stk. 13.
 Det foreslås endvidere, at reglerne om  

 tilbagebetaling m.v. også kommer til at omfatte  

 præmiebeløb efter § 74 k.
Til § 2 Til nr. 1 og 2 Det foreslås, at anciennitetskravet for ret til  

 seniorydelse som hidtil følger anciennitetskravet for ret til  

 efterløn.
Det foreslås derfor ændret til 25 år inden  

 for de sidste 30 år.
Der indføres samtidig en overgangsordning,  

 som svarer til den foreslåede overgangsordning i  

 efterlønsreglerne.
Der henvises til forslaget til § 74 a,  

 stk. 1, nr. 2 og 3, i § 1, nr. 9, samt bemærkningerne  

 hertil.
Til § 3 Til nr. 1 og 4 Ændringerne medfører, at den hidtil  

 gældende aldersgrænse for ret og pligt til aktivering  

 ophæves.
Det betyder, at ledige over 60 år vil have ret og pligt  

 til aktivering.
Det foreslås samtidig, at ret og pligt til aktivering  

 indtræder efter 6 måneders ledighed.
Det bemærkes, at den  

 samlede dagpengeperiode for ledige over 60 år højst kan  

 udgøre 30 måneder, jf. arbejdsløshedsforsikringslovens  

 § 55, stk. 5. Ledighed forud for det 60. år medregnes i de 30  

 måneder.
Perioden med aktivering vil således kunne være op  

 til 2 år.
Til nr. 2 Der er tale om en redaktionel ændring, idet der  

 under Folketingets behandling af L 31, som blev vedtaget ved 3. behandling  

 den 10. december 1998, og som er trådt i kraft den 1. januar 1999 som  

 lov nr. 896 af 16. december 1998, er opstået en fejl, hvorved kapitel 9  

 a Puljejob ikke er nævnt i bestemmelsen.
 Til nr. 3.
 Der er tale om en redaktionel ændring, idet der  

 retteligt skulle have været henvist til § 41, stk. 1, nr. 3,  

 litra b.
 Til nr. 5.
 Der er tale om en redaktionel ændring som  

 følge af ophævelsen af lov om kommunal aktivering.
Til § 4 Det foreslås, at loven træder i kraft den 1.  

 juli 1999. I stk. 2 foreslås det, at reglerne om ret og pligt til  

 aktivering kun skal finde anvendelse for medlemmer, der fylder 60 år og  

 påbegynder en dagpengeperiode den 1. juli 1999 eller senere.
Til § 5 Forslaget er en konsekvens af, at reglerne om  

 delefterløn foreslås ophævet, jf. § 1, nr. 25.
Til stk. 1 Det foreslås i stk. 1, at medlemmer, der  

 modtager delefterløn den 1. juli 1999, overføres til den  

»gamle«  efterlønsordning med de  

 ændringer, der er foreslået med dette lovforslag.
Dette betyder,  

 at medlemmerne kan videreføre den beskæftigelse, der har dannet  

 grundlag for delefterlønnen, efter overgangen til efterløn, men  

 med mulighed for at ændre arbejdstiden uden begrænsninger.  

 Betingelserne for at arbejde i efterlønsperioden og fradrag herfor vil  

 herefter ske efter reglen i den foreslåede affattelse af § 75 c i  

 § 1, nr. 20.
Til stk. 2 Medlemmer på delefterløn modtager efter de  

 gældende regler et beløb svarende til 82 pct. af 1/37 af  

 højeste dagpenge pr. uge for hver time arbejdstiden er nedsat i  

 forhold til den hidtidige arbejdstid.
Forslaget til stk. 2  

 indebærer, at en delefterlønsmodtager ved overgangen til  

 efterløn får beregnet en efterlønssats.
Beregningen vil  

 ske efter de hidtil gældende regler for overgang til efterløn  

 fra delefterløn, og vil betyde, at medlemmerne vil få en  

 højere sats, end hvis de var fortsat på delefterløn, hvis  

 de i øvrigt er berettiget hertil.
Til stk. 3 Forslaget til stk. 3 indeholder en  

 overgangsbestemmelse, hvorefter et medlem på trods af overgang til  

 efterløn inden 63 års alderen får mulighed for  

 efterløn efter den såkaldte  »63 års regel«.
Herved sikres det, at medlemmer, der er  

 overgået til delefterløn med en forventning om at kunne benytte  

 sig af 63 års reglen, ikke stilles ringere end hidtil.
Det  

 foreslås, at et medlem, der er på delefterløn ved lovens  

 ikrafttræden, og som ikke er fyldt 63 år, kan vælge at  

 overgå til efterløn på en sats, der svarer til den  

 hidtidige delefterlønssats.
Medlemmet har herefter ret til at modtage  

 efterløn fra det 63. år og i resten af efterlønsperioden  

 efter lovens § 75 d, stk. 1, og § 75 e, stk. 1, dvs.  

 svarende til den indviduelle dagpengesats, hvis medlemmet i øvrigt  

 opfylder betingelserne herfor.
Det vil som hidtil være en betingelse,  

 at medlemmet ved det 63. år er berettiget til dagpenge i mindst 2  

 år.
Det er derfor nødvendigt at fravige reglen om, at perioder  

 med efterløn forbruger af ydelsesperioden efter § 55,  

 stk. 5. Det er endvidere en betingelse, at medlemmet indtil 63 års  

 alderen mindst har arbejdet i et omfang, der ville være en betingelse  

 for ret til delefterløn efter de hidtil gældende regler.
Til stk. 4 Med forslaget til stk. 4 sikres det, at medlemmer,  

 der driver selvstændig virksomhed efter de gældende  

 delefterlønsregler, kan fortsætte med virksomheden efter  

 overgangen til efterløn.
Til stk. 5 Forslaget til stk. 5 er en konsekvens af, at reglerne  

 om delefterløn foreslås ophævet.
Det sikres med  

 bestemmelsen, at en kasse fortsat vil kunne få refusion for udgifter  

 afholdt efter den gældende lovs kapitel 11 d.
Til stk. 6 Med forslaget til stk. 6 bemyndiges direktøren  

 for Arbejdsløshedsforsikringen til at fastsætte regler om  

 overgangen fra delefterløn til efterløn efter denne  

 bestemmelse, herunder om beregningen af efterlønnen.
Til § 6 Det foreslås, at direktøren for  

 Arbejdsløshedsforsikringen fastsætter nærmere regler om  

 opfyldelsen af anciennitetskravene i lovens § 74 a, stk. 1, nr. 2 og 3, for  

 personer, som er tilkendt eller tilkendes bruttorevalideringsydelse efter  

 reglerne i lov om aktiv socialpolitik, og som har haft en forudgående  

 tilknytning til arbejdsmarkedet, men på grund af sygdom har meldt sig  

 ud af arbejdsløshedskassen før den 1. juli 1999.
 Hensigten med bestemmelsen er at sikre, at en person med  

 forudgående arbejdsmarkedstilknytning, der har opgivet sit medlemskab  

 af arbejdsløshedskassen på grund af sygdom, og som gennem  

 uddannelse på bruttorevalideringsydelse generhverver en fast  

 arbejdsmarkedstilknytning, fortsat vil kunne få ret til  

 efterløn, selv om personen ikke umiddelbart ville kunne opfylde  

 anciennitetskravene.
Der vil kunne fastsættes regler om, at perioder, i  

 hvilke der har været udbetalt bruttorevalideringsydelse, kan medregnes  

 til opfyldelse af anciennitetskravet for så vidt angår  

 efterlønsbidrag og medlemskab af arbejdsløshedskassen.
Der kan  

 endvidere åbnes mulighed for, at medlemsperioder, der ligger før  

 sygemeldingen, kan medregnes.
For at være omfattet af reglerne  

 forudsættes det, at personen efterfølgende igen optages i en  

 arbejdsløshedskasse.
 Reglerne omfatter kun personer, der har fået  

 udarbejdet en erhvervsplan, som modtager eller har modtaget  

 bruttorevalideringsydelse, og som har udmeldt sig af  

 arbejdsløshedskassen før den 1. juli 1999.
Personer, der melder sig ud af en  

 arbejdsløshedskasse efter den 1. juli 1999, vil ikke være  

 omfattet af ordningen, da de fortsat kan opretholde et medlemsskab af en  

 arbejdsløshedskasse og dermed indbetale efterlønsbidrag.
Det  

 vil i sig selv være en incitament til at bevare medlemskabet, at de kan  

 optjene ret til efterløn.
Bilag 1 Bilag om lovforslagets virkninger belyst ved 6  

 eksempler Der vedlægges nedenfor 6 eksempler, hvor forskellen  

 mellem den eksisterende efterlønsordning og den foreslåede  

 efterlønsordning er opgjort for hvert år mellem 60 og 67  

 år.
For alle eksempler er vist situationen både som lejer og som  

 boligejer.
 I det følgende gennemgås kort de benyttede  

 beregningsforudsætninger.
I alle eksempler er efterlønsforslaget forudsat  

 fuldt indfaset, svarende til år 2003. Der regnes ligeledes med fuldt  

 indfaset skattereform og tilsvarende fuldt indfasede  

 boligstøtteregler.
Eneste fradrag i personlig indkomst er  

 medlemsbidraget til a-kassen, som er forskelligt i nuværende ordning og  

 den foreslåede.
Efterlønnen, fradrag, modregningsbeløb mv.  

 er beregnet i 1999-PL med 52 uger og udfra de afrundinger m.v., der vil  

 gælde ved udbetalingen.
Dette giver en efterløn på 130.520  

 kr. årligt under den foreslåede efterlønsordnings 91  

 pct.-sats.
Der er taget højde for boligsikring til  

 efterlønsmodtagere samt boligydelse og varmetillæg til  

 folkepensionister.
I alle eksempler er der for lejere forudsat en boligudgift  

 på 36.000 kr. årligt for enlige og 48.000 kr. for gifte.
Udgiften  

 til varme er årligt på 6.000 kr. for enlige og 7.200 for gifte.
I eksempel 1, hvor personen har en opsat løbende  

 pension (arbejdsmarkedspension), udgør pensionen 50.000 kr.  

 årligt ved udbetaling fra det 67. år.
Det svarer til 28.500 kr.  

 ved udbetaling fra det 60. år.
Denne pension vil have samme virkning i  

 den foreslåede efterlønsordning som en kapitalpension på  

 456.000 kr.
I eksempel 2 ses på en person med 2½ års  

 forudgående ledighed og uden privat pensionsformue.
Dette betyder, at  

 personen under den gamle ordning får 82 pct.-satsen hele  

 efterlønsperioden mod 91 pct.-satsen under den foreslåede  

 ordning.
I eksempel 3 er antaget, at personen har en timeløn  

 på 143 kr. svarende til en årsløn med 15 timers arbejde  

 på 101.501 kr. efter arbejdsmarkedsbidrag.
Personens ATP-indbetaling  

 ophører endvidere først ved det 65. år og det er  

 forudsat, at personen får udbetalt 18.400 kr. årligt herfra.
 I eksempel 4, hvor ægtefællen er  

 fuldtidsbeskæftiget (143 kr. i timen), er der taget hensyn til, at  

 uudnyttet bundfradrag i mellemskatten kan overføres mellem  

 ægtefæller.
I eksempel 5, hvor ægtefællen er  

 folkepensionist, er det antaget, at ægtefællen har en  

 ATP-udbetaling på 18.600 kr. årligt, mens der i eksempel 6, hvor  

 ægtefællen er førtidspensionist, ikke er ATP-pension.
Der  

 er i begge eksempler taget hensyn til efterlønnens/folkepensionens  

 betydning for ægtefællens pensionstillæg og  

 boligstøtte.
 For alle gifte er boligsikring, boligydelse,  

 varmetillæg og ændringer i ægtefællens indkomst (jf.  

 ovenfor) delt ligeligt mellem ægtefællen og personen i  

 eksemplet.
