Nr LSF 276 Forslag til Lov om ændring af retsplejeloven, tjenestemandsloven og  

 forskellige andre love(Rekruttering af dommere, dommerfuldmægtiges  

 ansættelsesvilkår, dommeres bierhverv og ændringer som følge af oprettelse af  

 en domstolsstyrelse m.v.) Fremsat af justitsministeren (Frank Jensen) den 23. maj 1997 § 1 I lov om rettens pleje, jf. lovbekendtgørelse nr. 752 af 15. august 1996,  

 som ændret senest ved § 2 i lov nr. 274 af 15. april 1997, foretages følgende  

 ændringer:
 1. § 1 a affattes således:
» § 1 a.
Den Særlige Klageret behandler og påkender 1) begæringer om genoptagelse af en straffesag, jf. kapitel 86, 2) kæremål vedrørende udelukkelse af en forsvarer, jf. § 737, 3) klager, der henvises efter § 48, 4) sager om suspension, disciplinærforfølgning og afsked på grund af  

 sygdom i de i §§ 49, 49 a, 50 og 55 nævnte tilfælde, 5) sager efter § 54 a om afsked og ændring af tjenestested, og 6) sager om afsættelse af medlemmer af Domstolsstyrelsens bestyrelse.
Stk. 2. Klageretten består af 3 medlemmer, der efter indstilling  

 af justitsministeren beskikkes af kongen for en periode på 10 år.
Rettens  

 medlemmer kan kun afsættes ved dom.
Et medlem udtræder, når betingelserne for  

 medlemmets beskikkelse bortfalder.
Genbeskikkelse kan ikke finde sted.
Stk. 3. De tre medlemmer skal være en højesteretsdommer  

 (klagerettens præsident), en landsdommer og en byretsdommer.
Beskikkelsen  

 sker efter indstilling til justitsministeren fra henholdsvis Højesteret,  

 landsretterne og Den Danske Dommerforening, således at der til hver af  

 stillingerne foreslås fire personer, blandt hvilke beskikkelsen sker.
Stk. 4. I sager om genoptagelse af en straffesag og i kæremål  

 vedrørende udelukkelse af en forsvarer tiltrædes retten desuden af to  

 personer, hvoraf den ene skal være advokat og udpeges blandt fire personer  

 efter indstilling fra Advokatrådet, mens den anden skal være  

 universitetslærer i retsvidenskab eller anden jurist med særlig videnskabelig  

 uddannelse.
Stk. 2 finder tilsvarende anvendelse på beskikkelsen af disse  

 medlemmer, deres afgang m.v.
Beskikkelsen ophører senest ved udgangen af den  

 måned, hvori den pågældende fylder 70 år.
 Stk. 5. For hvert af rettens medlemmer beskikker kongen efter  

 tilsvarende regler som for vedkommende medlem en første- og andensuppleant.  

 For dommerne og advokaten beskikkes suppleanterne blandt dem, der er  

 indstillet i medfør af stk. 2 og 3. Suppleanterne tiltræder om nødvendigt  

 retten, således at førstesuppleanten går forud for andensuppleanten.
Stk. 6. Klagerettens sekretariatsopgaver udføres af Højesterets  

 justitskontor, jf. § 3, efter aftale mellem Højesterets præsident og  

 klagerettens præsident.« 2. § 3 affattes således:
» § 3. Til Højesteret hører et justitskontor, der forestås af  

 en justitssekretær.
Under justitssekretærens embedsområde hører opkrævning af  

 og regnskabsaflæggelse for retsafgifter samt de forretninger, der er nævnt i  

 kapitel 3.« 3. I § 4, stk. 2 , ændres »45« til:  

 »57«, og »22« ændres til: »36«.
 4. § 10 affattes således:
» § 10. Til hver landsret og Sø- og Handelsretten hører et  

 justitskontor, der forestås af en justitssekretær.
Under justitssekretærens  

 embedsområde hører opkrævning af og regnskabsaflæggelse for retsafgifter samt  

 de forretninger, der er nævnt i kapitel 3.« 5. I § 11, stk. 1, 1. og 2. pkt., § 17, stk. 2, § 19, stk. 1,  

 stk. 2 og stk. 3, 1. og 2. pkt., § 28, stk. 1, § 58, stk. 2, 2. pkt., § 87, §  

 93, stk. 7, § 348, stk. 5, § 491, stk. 2 og stk. 4, 2. pkt. , ændres  

 »justitsministeren« til »Domstolsstyrelsen«.
 6. § 14, stk. 1, litra b , affattes således:
 »b. opkrævning af retsafgifter og regnskabsaflæggelse herfor,».
 7. § 15, stk. 7, 2. pkt. , affattes således:
»Almindelige regler om forretningernes fordeling mellem afdelingerne  

 fastsættes af rettens præsident.« 8. § 16 a, stk. 3, 2. pkt. , affattes således:
»Almindelige regler om forretningernes fordeling mellem afdelingerne  

 fastsættes af den administrerende dommer.« 9. § 17 a, stk. 1 , ophæves, og i stedet indsættes:
 »Fuldmægtige ved byretterne og Sø- og Handelsretten kan behandle  

 sager, der hører under vedkommende ret, i det omfang dommeren (den  

 administrerende dommer) eller rettens præsident bestemmer det.
Stk. 2. Domstolsstyrelsen fastsætter regler for fuldmægtiges  

 uddannelse ved byretterne og i Sø- og Handelsretten.« Stk. 2 bliver herefter stk. 3.
 10. § 42 og § 43 affattes således:
 » § 42. Faste dommere ved rigets almindelige domstole  

 beskikkes af kongen.
 Stk. 2. Til Højesteret sker udnævnelse som  

 »højesteretsdommer«, til landsret som »landsdommer«, til  

 hver af de andre retter - bortset fra Sø- og Handelsretten i København, jf. §  

 9 - som »dommer« med angivelse af, hvor pågældende ansættes.
 Stk. 3. Kun den, der har bestået juridisk kandidateksamen, kan  

 beskikkes.
 Stk. 4. Beskikkelse som landsdommer eller dommer i en byret eller  

 Sø- og Handelsretten kræver i reglen, at den pågældendes egnethed som dommer  

 har været bedømt i landsretten.
 Stk. 5. Før nogen kan beskikkes til højesteretsdommer, skal den  

 pågældende have godtgjort sin egnethed til at have sæde i retten ved som  

 prøve at votere først i mindst 4 sager, af hvilke mindst den ene skal være  

 borgerlig.
Stk. 6. Til at indtræde i de ekstraordinære retter, der er nævnt i  

 § 21, skal så vidt muligt faste dommere beskikkes.
Ingen kan beskikkes, som  

 ikke opfylder betingelsen i stk. 3.
§ 43. Besættelsen af dommerstillinger skal ske ud fra en samlet  

 vurdering af ansøgernes kvalifikationer til den pågældende stilling.
Der skal  

 herved lægges afgørende vægt på ansøgernes juridiske og personlige  

 kvalifikationer.
Også bredden i ansøgernes juridiske erfaringsgrundlag skal  

 tillægges vægt, ligesom det skal indgå i vurderingen, at der ved domstolene  

 bør være dommere med forskellig juridisk erhvervsbaggrund.' 11. Efter § 43 indsættes:
» § 43 a.
Der oprettes et dommerudnævnelsesråd, som afgiver  

 indstilling til justitsministeren om besættelse af stillinger som 1) højesteretsdommer, 2) landsretspræsident og landsdommer, 3) præsident, vicepræsident og dommer i Sø- og Handelsretten, 4) byretspræsident, administrerende byretsdommer og byretsdommer, 5) midlertidigt beskikket dommer i henhold til § 44 b og 6) midlertidigt beskikket dommer i henhold til § 44 c.
Stk. 2. Rådets indstillinger skal være begrundede.
Rådet kan kun  

 indstille en ansøger til en ledig stilling.
Såfremt der ikke i rådet er  

 enighed om, hvem af ansøgerne der skal indstilles, afgøres spørgsmålet ved  

 afstemning.
Ved stemmelighed gør formandens stemme udslaget.
Det skal  

 tilkendegives i rådets indstilling, såfremt der har været uenighed om  

 indstillingen, og de enkelte medlemmers standpunkter skal fremgå.
§ 43 b.
Dommerudnævnelsesrådet består af 6 medlemmer, en  

 højesteretsdommer (formand), en landsdommer, en byretsdommer, en advokat og  

 to repræsentanter for offentligheden.
 Stk. 2. Dommerne beskikkes af justitsministeren efter indstilling  

 fra henholdsvis Højesteret, landsretterne og Den Danske Dommerforening.
 Stk. 3. Advokaten beskikkes af justitsministeren efter indstilling  

 fra Advokatrådet.
 Stk. 4. Offentlighedsrepræsentanterne beskikkes af  

 justitsministeren efter indstilling fra henholdsvis Amtsrådsforeningen og  

 Kommunernes Landsforening i forening og Dansk Folkeoplysnings Samråd.
Stk. 5. Medlemmerne beskikkes for 4 år.
Genbeskikkelse kan ikke  

 finde sted.
 Stk. 6. Der beskikkes en suppleant for hvert af rådets medlemmer.  

 Stk. 1 - 4 og stk. 5, 1. pkt., finder tilsvarende anvendelse på beskikkelse  

 af suppleanter.
§ 43 c.
Dommerudnævnelsesrådet fastsætter selv sin  

 forretningsorden.
 Stk. 2. Der kan i forretningsordenen fastsættes bestemmelser om,  

 at formanden kan afgive indstilling i visse, nærmere bestemte sager på rådets  

 vegne, eller at indstillinger kan afgives af 3 af rådets medlemmer, nemlig en  

 dommer, en advokat og en offentlighedsrepræsentant.
§ 43 d.
Dommerudnævnelsesrådet offentliggør hvert år en  

 redegørelse for sin virksomhed.
Stk. 2. Dommerudnævnelsesrådets sekretariatsopgaver varetages af  

 Domstolsstyrelsen.« 12. § 44 affattes således:
» § 44. Midlertidig beskikkelse til højesteretsdommer kan ikke  

 finde sted.
En ledig stilling skal besættes inden 6 måneder.
 Stk. 2. Ved andre dommerstillinger kan midlertidig beskikkelse  

 meddeles af Domstolsstyrelsen efter reglen i § 44 a, af justitsministeren  

 efter reglerne i § 44 b og § 44 c og af landsretspræsidenterne efter reglerne  

 i § 44 d og § 45.
 Stk. 3. Den, som beskikkes til midlertidigt at beklæde en  

 dommerstilling, skal opfylde betingelsen i § 42, stk. 3.
Stk. 4. Bestemmelserne i § 54 og § 54 a finder tilsvarende  

 anvendelse på midlertidigt beskikkede dommere.
Dette gælder dog ikke for  

 faste dommere, som midlertidigt er beskikket i en anden stilling.« 13. Efter § 44 indsættes:
» § 44 a.
Domstolsstyrelsen kan meddele midlertidig  

 beskikkelse, når det er nødvendigt ved ledighed i en stilling eller ved en  

 fast dommers forfald.
 Stk. 2. Når det af de grunde, der er nævnt i stk. 1, skønnes  

 nødvendigt, er enhver byretsdommer forpligtet til at modtage beskikkelse til,  

 foruden sit eget embede, midlertidigt at beklæde et andet embede som  

 byretsdommer.
 Stk. 3. Bortset fra tilfælde af forfald på grund af sygdom kan en  

 stilling ikke holdes midlertidigt besat i mere end et år.
Stk. 4. Hvis den midlertidige beskikkelse skyldes, at dommeren  

 udfører et andet offentligt hverv, kan etårsfristen dog forlænges i op til et  

 år ad gangen på betingelse af, 1) at ganske særlige grunde taler for det, 2) at samtykke gives af præsidenten (den administrerende dommer) for  

 vedkommende ret, eller for retspræsidenters, administrerende dommeres og  

 enkeltdommeres vedkommende af præsidenten for den nærmeste overordnede ret,  

 og 3) at en fast ansat dommer midlertidigt beskikkes i den pågældende  

 stilling.
 Stk. 5. Forlængelser af etårsfristen kan dog højst ske for en  

 samlet periode på 3 år.
 Stk. 6. Midlertidig beskikkelse meddelt efter stk. 1 bortfalder,  

 når den ledige stilling besættes, eller forfaldsgrunden ophører at bestå.  

 Domstolsstyrelsen kan dog efter indstilling fra vedkommende  

 landsretspræsident tilbagekalde beskikkelsen fra et tidligere tidspunkt.
§ 44 b.
Justitsministeren kan meddele midlertidig beskikkelse som  

 landsdommer ud over det antal dommere, der i § 4 er fastsat for  

 landsretterne.
Stk. 2. Beskikkelsen meddeles for en tidsbegrænset periode på  

 indtil 1 år.
Under særlige omstændigheder og efter indstilling fra  

 landsrettens præsident kan justitsministeren forlænge beskikkelsen ud over 1  

 år.
§ 44 c.
Justitsministeren kan meddele advokater midlertidig  

 beskikkelse som landsdommer eller byretsdommer ud over det antal dommere, der  

 i § 4 og §§ 15 - 17 er fastsat for landsretterne og byretterne.
 Stk. 2. Beskikkelsen meddeles for en periode på 3 måneder.
§ 44 d.
Landsrettens præsident kan i påtrængende tilfælde meddele  

 midlertidig beskikkelse til at beklæde en stilling som landsdommer.  

 Beskikkelsen tilbagekaldes af præsidenten.« 14. §§ 45-47 affattes således:
 » § 45. Landsrettens præsident kan meddele midlertidig  

 beskikkelse som yderligere dommer ved en byret, når byrettens forhold  

 tilsiger det.
Stk. 2. Beskikkelse efter stk. 1 kan uden ansøgning kun meddeles  

 de dommere, der er nævnt i § 15, stk. 6, og som gør tjeneste i  

 landsretskredsen.
Beskikkelsen til tjeneste ved en bestemt byret kan i intet  

 tilfælde meddeles ud over et tidsrum af to år.
 Stk. 3. Sker beskikkelsen ved en af de byretter, der er nævnt i §  

 17, stk. 1 eller 4, træffer landsretspræsidenten efter forhandling med  

 byrettens medlemmer bestemmelse om, hvilke forretninger der skal varetages af  

 den midlertidigt beskikkede dommer.
 Stk. 4. Den midlertidige beskikkelse tilbagekaldes af  

 landsretspræsidenten.
 § 46. Hvis det på grund af en dommers inhabilitet er nødvendigt,  

 beskikkes en sættedommer, for byretternes vedkommende af landsrettens  

 præsident og i øvrigt af Højesterets præsident.
§ 47. En dommer må kun med tilladelse af Præsidentrådet, der  

 består af præsidenterne for de kollegiale retter, have fast indtægtsgivende  

 beskæftigelse ved siden af hovedstillingen.« 15. Efter § 47 indsættes:
» § 47 a.
En dommer skal hvert år inden 1. februar afgive  

 indberetning om de indtægtsgivende hverv, som den pågældende det forudgående  

 kalenderår har varetaget ved siden af hovedstillingen.
Indberetningen skal  

 indeholde oplysning om hvervets art og hvervgiveren.
I indberetninger om  

 voldgiftssager skal parternes navne ikke angives, men derimod navnene på de  

 advokater eller andre, som har repræsenteret parterne, samt hvorledes  

 dommeren er udpeget.
Dommeren skal endvidere afgive en indberetning om  

 indtægten ved de enkelte hverv.
Stk. 2. I de præsidentledede retter skal indberetningerne indgives  

 til rettens præsident og i de øvrige retter til vedkommende  

 landsretspræsident.
For så vidt angår præsidenterne for landsretterne,  

 Københavns Byret, retterne i Århus, Odense, Ålborg og Roskilde samt  

 præsidenten og vicepræsidenterne for Sø- og Handelsretten, indgives  

 indberetningerne til Højesterets præsident.
 Stk. 3. Indberetningen i henhold til stk. 1, 1. og 2. pkt., er  

 undergivet aktindsigt.
§ 47 b.
Såfremt det findes fornødent, kan vedkommende  

 retspræsident pålægge en dommer at indsende en redegørelse for dommerens  

 tidsforbrug i forbindelse med varetagelsen af hverv ved siden af  

 hovedstillingen.
Stk. 2. Såfremt det findes fornødent, kan vedkommende  

 retspræsident endvidere pålægge en dommer at indsende en opgørelse over de  

 indtægter, som den pågældende i en nærmere angivet periode har modtaget i  

 forbindelse med de enkelte hverv, som dommeren har varetaget ved siden af  

 hovedstillingen.
Pålægget kan også omfatte fremtidige indtægter.
 Stk. 3. Finder vedkommende præsident, at de oplysninger, som  

 dommeren afgiver i medfør af stk. 1 eller stk. 2, giver anledning dertil, kan  

 retspræsidenten efter drøftelse med Præsidentrådet beslutte, at dommeren i en  

 nærmere angivet periode eller indtil videre kun med retspræsidentens eller  

 rådets tilladelse må påtage sig hverv ved siden af hovedstillingen.
Stk. 4. Beføjelserne efter stk. 1-3 tilkommer de retspræsidenter,  

 der nævnt i § 47 a, stk. 2.« 16. § 48 og § 49 affattes således:
 » § 48. Gør en dommer sig skyldig i forsømmelse eller  

 skødesløshed i embedsførelsen, der dog ikke er af en sådan karakter, at den  

 efter lovgivningen medfører straf, eller udviser han i øvrigt utilbørligt  

 eller usømmeligt forhold, kan der meddeles ham en advarsel.
 Stk. 2. Sager efter stk. 1 behandles af de i § 47 a, stk. 2,  

 nævnte retspræsidenter.
Stk. 2. Sager efter stk. 1 kan rejses ved klage eller af  

 retspræsidenterne af egen drift.
Klage skal indgives inden 4 uger efter, at  

 klageren er blevet bekendt med det forhold, som giver anledning til klagen.  

 Såfremt klagen efter sin beskaffenhed findes uegnet til afgørelse efter stk.  

 1, kan den henvises til Den Særlige Klageret.
§ 49. Enhver, der anser sig krænket ved utilbørligt eller  

 usømmeligt forhold fra en dommers side under udøvelsen af dennes  

 embedsvirksomhed, kan indgive klage herover til Den Særlige Klageret.
Klagen  

 skal indgives inden 4 uger efter, at klageren er blevet bekendt med det  

 forhold, som giver anledning til klagen.
 Stk. 2. Finder justitsministeren, at en dommer må antages at have  

 gjort sig skyldig i et forhold, der må svække eller gøre ham uværdig til den  

 agtelse og tillid, som dommerhvervet forudsætter, beder ministeren  

 rigsadvokaten indbringe sag herom for klageretten.
Stk. 3. Afvises klagen ikke straks, anmoder retten vedkommende  

 dommer om en erklæring om det påklagede forhold.
Bestrider dommeren  

 rigtigheden af den givne fremstilling af det faktisk passerede, fastslås  

 sagens sammenhæng efter reglerne i kap. 67 og 68 med de fornødne lempelser,  

 for så vidt klageretten finder det nødvendigt.
Stk. 4. Herefter har parterne lejlighed til skriftligt at  

 fremkomme med de bemærkninger, som det oplyste giver anledning til.
Når den  

 indklagede dommer fremsætter begæring herom, eller sagens beskaffenhed gør  

 det påkrævet, træffer klageretten dog beslutning om mundtlig forhandling og  

 træffer samtidig bestemmelse om, hvorvidt denne skal ske for lukkede døre.
De  

 nærmere bestemmelser om domsforhandlingen træffes i øvrigt af præsidenten i  

 overensstemmelse med de regler, som gælder for domsforhandling i borgerlige  

 sager i 1. instans med de fornødne lempelser.
Fremsætter dommeren begæring  

 derom, kan klageretten beskikke ham en advokat.
I sager efter stk. 1 kan  

 klageretten beskikke en advokat for klageren.
Salær og godtgørelse til den  

 eller de beskikkede advokater udredes efter reglerne om fri proces, jf.  

 kapitel 31.
Stk. 5. Findes klagen ubegrundet, afviser klageretten sagen.
I det  

 tilfælde, der er omhandlet i stk. 1, kan der pålægges klageren en bødestraf,  

 hvis klageren uden rimelig grund har foranlediget sagen rejst.
Dette gælder  

 uden hensyn til, om klagerens adfærd måtte kunne pådrage denne ansvar efter  

 straffelovens regler.
Stk. 6. Findes klagen begrundet, kan klageretten udtale sin  

 misbilligelse af dommerens adfærd eller pålægge denne en bøde.
Findes det  

 forhold, som dommeren har udvist, at være af graverende karakter, eller er  

 dommeren tidligere ved klageretten blevet dømt for forhold af sådan karakter,  

 kan dommeren afsættes.
 Stk. 7. Klageretten træffer afgørelse ved dom, der afsiges i et  

 offentligt retsmøde.
 Stk. 8. Lyder dommen på afsættelse, eller har der været nedlagt  

 påstand herom, kan den indbringes for Højesteret efter reglerne om anke, i  

 andre tilfælde efter reglerne om kære i borgerlige sager, dog således at  

 mindst fem dommere deltager i påkendelsen.
Stk. 9. Klageretten træffer afgørelse om betaling af  

 sagsomkostninger.« 17. Efter § 49 indsættes:
» § 49 a.
Om en dommer bør afsættes mod sit ønske på grund af  

 vedvarende åndelig eller legemlig sygdom afgøres efter reglerne i § 49 med de  

 fornødne lempelser.« 18. § 50 affattes således:
» § 50. Når straffesag er rejst mod en dommer, eller når  

 dommeren må antages at have gjort sig skyldig i sådant utilbørligt forhold,  

 som omhandles i § 49, såvel som når dommeren er blevet uvederhæftig eller på  

 grund af åndelig eller legemlig svaghed er ude af stand til at bestride sit  

 embede, kan vedkommende suspenderes.
Afgørelsen herom træffes af Den Særlige  

 Klageret.« 19. § 51 ophæves.
 20. §§ 52-54 affattes således:
 » § 52. Justitssekretærer og fuldmægtige ved domstolene  

 ansættes med domstolene som ansættelsesområde.
 Stk. 2. Til at beklæde disse stillinger kræves, at vedkommende har  

 bestået juridisk kandidateksamen.
 § 53. Når en justitssekretær eller en fuldmægtig på grund af  

 inhabilitet er udelukket fra at virke i en sag, bestemmer vedkommende  

 præsident eller dommer (administrerende dommer), hvem der i stedet skal  

 fungere i sagen.
 § 54. Justitssekretærer og fuldmægtige kan afskediges på grund af  

 uegnethed eller sygdom.
Stk. 2. Afskedigelse kan endvidere ske i de tilfælde, hvor en  

 omordning af domstolene finder sted.
En justitssekretær eller fuldmægtig, der  

 er fyldt 65 år, kan ligeledes afskediges, men uden tab af indtægter indtil  

 det tidspunkt, til hvilket denne skulle være afskediget på grund af alder,  

 hvis pågældende havde været dommer.
 Stk. 3. Uansøgt ændring af tjenestested kan ske, såfremt ændringen  

 er begrundet i uddannelsesmæssige hensyn eller i hensynet til en  

 hensigtsmæssig ressourceudnyttelse inden for domstolene.
Stk. 4. Uansøgt ændring af tjenestested kan endvidere ske i  

 tilfælde, der er omfattet af stk. 1 og stk. 2, 1. pkt.« 21. Efter § 54 indsættes:
» § 54 a.
Sager om afsked uden ansøgning af en justitssekretær  

 eller en fuldmægtig indbringes af Domstolsstyrelsen for Den Særlige Klageret.  

 Afskedigelse uden ansøgning efter § 54, stk. 2, 2. pkt., sker dog  

 administrativt.
 Stk. 2. Fremsættes der indsigelse mod en varslet ændring af  

 tjenestested, indbringer Domstolsstyrelsen sagen for Den Særlige Klageret.  

 Indsigelse skal fremsættes senest 14 dage efter, at den pågældende har fået  

 varsel om det nye tjenestested.
Stk. 3. Sager efter stk. 1 og stk. 2 forelægges for klageretten af  

 Domstolsstyrelsen.
Den, sagen angår, skal herefter have lejlighed til  

 skriftligt at fremkomme med sine bemærkninger.
Fremsætter den pågældende  

 begæring herom, eller gør sagens beskaffenhed det påkrævet, træffer  

 klageretten dog beslutning om mundtlig forhandling og træffer samtidig  

 bestemmelse om, hvorvidt denne skal ske for lukkede døre.
De nærmere  

 bestemmelser om domsforhandlingen træffes i øvrigt af præsidenten i  

 overensstemmelse med de regler, som gælder for domsforhandling af borgerlige  

 sager i 1. instans med de fornødne lempelser.
Fremsætter den pågældende  

 begæring herom, kan klagerettens præsident beskikke den pågældende en  

 advokat.
Salær og godtgørelse for udlæg udredes efter reglerne om fri proces,  

 jf. kap. 31.
 Stk. 4. Klageretten træffer afgørelse ved dom, der afsiges i et  

 offentligt retsmøde.
Stk. 5. Dommen kan af parterne indbringes for Højesteret efter  

 reglerne om anke af borgerlige sager.« 22. § 55 affattes således:
» § 55. Bestemmelserne i § 48, § 49 og § 50 finder tilsvarende  

 anvendelse med hensyn til justitssekretærer og fuldmægtige samt midlertidigt  

 beskikkede dommere, dog er det Domstolsstyrelsen, der har kompetencen til at  

 bede rigsadvokaten indbringe sagen for Den Særlige Klageret.« 23. § 165, stk 1, affattes således:
»Justitsministeren fastsætter nærmere regler om forkyndelse.  

 Domstolsstyrelsen fastsætter regler om vederlag herfor.« 24. § 188 affattes således:
» § 188. Domstolsstyrelsen fastsætter regler om godtgørelse  

 til vidner.
Den godtgørelse, et vidne har krav på, eller, hvis den ikke kan  

 beregnes nøjagtigt, et passende forskud herpå skal tilbydes betalt samtidig  

 med indkaldelsen.
Stk. 2. Justitsministeren fastsætter regler om godtgørelse til  

 personer, der efter indkaldelse har afgivet forklaring til politiet.« 25. § 1043, stk. 2, ophæves.
§ 2 I lov om tjenestemænd, jf. lovbekendtgørelse nr. 572 af 5. august 1991,  

 som ændret senest ved § 1 i lov nr. 208 af 28. april 1993, foretages følgende  

 ændring:
 1. Kapitel 7 affattes således:
»Kapitel 7 Særbestemmelse om dommere og retsassessorer m.v.
 § 34. Ansættelse som dommer og retsassessor kan kun ske som varig  

 ansættelse.
 Stk. 2. Bestemmelserne i § 8, §§ 11-13, §§ 19-25, § 53, stk. 1,  

 nr. 2, og stk. 4, § 54 og § 54 a, stk. 2, gælder ikke for dommere.  

 Bestemmelserne i §§ 28 og 31 gælder kun for dommere, når disse kan afskediges  

 administrativt uden ansøgning.
Stk. 3. Bestemmelserne i § 12, stk. 2 og 3, §§ 19-25, § 53, stk.  

 1, nr. 2, og stk. 4, § 54 og § 54 a, stk. 2, gælder ikke for  

 justitssekretærer og retsassessorer.
Bestemmelserne i §§ 28 og 31 gælder kun  

 for justitssekretærer og retsassessorer, når disse kan afskediges  

 administrativt uden ansøgning.« § 3 I konkursloven, jf. lovbekendtgørelse nr. 118 af 4. februar 1997,  

 foretages følgende ændring:
 1. I § 164, stk. 1, 1. pkt , ændres  

 »justitsministeren« til: »Domstolsstyrelsen«, og  

 »ham« ændres til: »styrelsen«.
§ 4 I lov om voldgift i tvistigheder angående handel med husdyr, jf.  

 lovbekendtgørelse nr. 621 af 15. september 1986, som ændret senest ved § 21 i  

 lov nr. 389 af 14. juni 1995, foretages følgende ændring:
 1. I § 2, stk. 1, 4. pkt. , ændres  

 »justitsministerens« til: »Domstolsstyrelsens«, og i §  

 2, stk. 1, 6. pkt. og § 7, stk. 2, 2. pkt. , ændres  

 »justitsministeren« til: »Domstolsstyrelsen«.
§ 5 I lov om landvæsensretter, jf, lovbekendtgørelse nr. 133 af 6. marts 1970,  

 foretages følgende ændring:
 1. I § 2, stk. 2, § 4, stk. 1, 2. pkt., § 7, stk. 2 og 3, § 8,  

 stk. 1, 1. pkt., § 9, stk. 1, stk. 2, 1. pkt. og stk. 4, 2. pkt., § 11, stk.  

 2, § 13, § 15, stk. 1, 1. og 2. pkt, § 25, stk. 1 og 5, § 39, stk. 3, 2. og  

 4. pkt., § 40, stk. 2, 2. pkt., § 44, stk. 1, 2. pkt., § 46, stk. 1 og stk.  

 4, 1. pkt., og § 47, 2. pkt., ændres  

 »Landbrugsministeren« til: »Domstolsstyrelsen«, og i §  

 25, stk. 1, § 39, stk. 3, 3. pkt., § 40, stk. 2, 2. pkt., og § 45, stk. 2, 1.  

 og 2. pkt. , ændres »Landbrugsministeriet« til:  

 »Domstolsstyrelsen«.
§ 6 I lov om retsafgifter, jf. lovbekendtgørelse nr. 460 af 27. juni 1989, som  

 ændret senest ved § 8 i lov nr. 385 af 22. maj 1996, foretages følgende  

 ændring:
 1. § 64, stk 5, affattes således:
» Stk. 5. Retten (præsidenten) kan efter sit eget skøn af egen  

 drift indhente oplysninger eller erklæringer fra klageren.« § 7 I lov om social bistand, jf. lovbekendtgørelse nr. 110 af 2. februar 1996,  

 som ændret senest ved lov nr. 327 af 14. maj 1997, foretages følgende  

 ændring:
 1. I § 126, stk. 2, 3. pkt., og § 132, stk. 1, 1. og 2.  

 pkt. , ændres »justitsministeren« til:  

 »Domstolsstyrelsen«.
§ 8 Loven træder i kraft den ........
§ 9 Stk. 1. Er en af de stillinger, der er nævnt i retsplejelovens §  

 43 a, som affattet ved denne lovs § 1, nr. 11, opslået ledig inden lovens  

 ikrafttræden, behandles stillingsansøgninger af justitsministeren efter den  

 hidtil gældende ordning.
 Stk. 2. Retsplejelovens § 52, som affattet ved denne lovs § 1, nr.  

 20, gælder også fuldmægtige, der før lovens ikrafttræden er ansat med et  

 ansættelsesområde, der omfatter andet end domstolene.
 Stk. 3. Retsplejelovens § 52, som affattet ved denne lovs § 1, nr.  

 20, gælder ikke for fuldmægtige, der før lovens ikrafttræden er ansat med et  

 enkelt dommerembede som ansættelsesområde.
 Stk. 4. Ved første beskikkelse af medlemmer til  

 Dommerudnævnelsesrådet, jf. retsplejelovens § 43 b, som affattet ved denne  

 lovs § 1, nr. 11, beskikkes landsdommeren, byretsdommeren og advokaten samt  

 deres suppleanter for en periode af 2 år med adgang til genbeskikkelse.
§ 10 Justitsministeren fremsætter i folketingssamlingen . . . . forslag om  

 revision af retsplejelovens § 44 c, som affattet ved denne lovs § 1, nr. 13.
§ 11 Stk. 1. Lovens § 1 og §§ 3-10 gælder ikke for Færøerne og  

 Grønland.
 Stk. 2. §§ 3 og 4 kan ved kongelig anordning helt eller delvis  

 sættes i kraft for Færøerne med de afvigelser, som de særlige færøske forhold  

 tilsiger.
 Stk. 3. § 3 kan ved kongelig anordning helt eller delvis sættes i  

 kraft for Grønland med de afvigelser, som de særlige grønlandske forhold  

 tilsiger.
Bemærkninger til lovforslaget Almindelige bemærkninger Indholdsfortegnelse 1. Indledning 2. Rekruttering af dommere og deres uddannelse 2.1. Gældende regler og praksis 2.1.1. Fremgangsmåden ved ansættelse af jurister som fuldmægtige inden for  

 justitsvæsenet 2.1.2. Uddannelsen af dommerfuldmægtige og af fuldmægtige i Justitsministeriet 2.1.3. Retsplejelovens betingelser for udnævnelse til dommer 2.1.4. Den nuværende rekruttering til domstolene 2.2. Domstolsudvalgets overvejelser 2.2.1. Målsætningen for den fremtidige dommerrekruttering 2.2.2. Lovfæstelse af målsætningen for den fremtidige dommerrekruttering 2.2.3. Blandt hvilke jurister vil dommere kunne rekrutteres og hvilken  

 udnævnelsesalder og kønsfordeling bør tilstræbes? 2.2.4. Initiativer for at opnå en bredere rekruttering 2.2.5. Uddannelse og bedømmelse af dommeraspiranter i landsretterne 2.2.6. Den fremtidige ordning for uddannelse og ansættelse af  

 dommerfuldmægtige 2.3. Justitsministeriets overvejelser 2.3.1. Målsætningen for den fremtidige dommerrekruttering 2.3.2. Lovfæstelse af målsætningen for den fremtidige dommerrekruttering 2.3.3. Blandt hvilke jurister vil dommere kunne rekrutteres og hvilken  

 udnævnelsesalder og kønsfordeling bør tilstræbes 2.3.4. Initiativer for at opnå en bredere rekruttering 2.3.5. Uddannelse og bedømmelse af dommeraspiranter i landsretterne 2.3.6. Den fremtidige ordning for uddannelse og ansættelse af  

 dommerfuldmægtige 3. Fremgangsmåden ved udnævnelse af dommere 3.1. Den gældende ordning og gældende regler 3.1.1. Fremgangsmåden ved besættelse af ledige dommerstillinger 3.1.2. Grundlaget for landsretternes indstillinger ved besættelse af  

 ledige dommerstillinger 3.1.3. Udnævnelse af højesteretsdommere 3.1.4. Offentlighed og partshøring ved stillingsbesættelse 3.2. Domstolsudvalgets overvejelser 3.2.1. Hvem skal have kompetencen til at udnævne dommere? 3.2.2. Dommerudnævnelsesrådets kompetence 3.2.3. Dommerudnævnelsesrådets sammensætning 3.2.4. Medlemmernes funktionstid 3.2.5. Dommerudnævnelsesrådets sekretariat 3.2.6. Dommerudnævnelsesrådets arbejdsform/arbejdsgrundlag 3.2.7. Rådets indstillinger til ministeren 3.2.8. Redegørelser for rådets virksomhed 3.2.9. Annoncering af ledige dommerstillinger 3.3. Justitsministeriets overvejelser 3.3.1. Hvem skal have kompetencen til at udnævne dommere? 3.3.2. Dommerudnævnelsesrådets kompetence 3.3.3. Dommerudnævnelsesrådets sammensætning 3.3.4. Medlemmernes funktionstid 3.3.5. Dommerudnævnelsesrådets arbejdsform, indstillinger, sekretariat m.v 3.3.6. Annoncering af ledige dommerstillinger 3.3.7. De praktiske opgaver i forbindelse med dommerudnævnelser 4. Konstitution af dommere 4.1. Den grundlovssikrede og Menneskerettighedskonventionens beskyttelse  

 af dommere 4.2. De gældende regler om konstitution og konstitutionspraksis 4.2.1. Retsplejelovens § 17 a 4.2.2. Uddannelseskonstitutioner i landsretterne 4.2.3. Universitetskonstitutioner i landsretterne 4.2.4. Konstitutioner ved den faste dommers forfald eller embedsledighed  

 efter retsplejelovens § 44 4.2.5. Rejsedommere 4.3. Højesterets kendelse af 18. april 1994 om konstituerede dommere 4.4. Den gældende ordning med hensyn til afskedigelse og fastsættelse af  

 ændret tjenestested for retsassessorer og dommerfuldmægtige 4.4.1. Uansøgt afskedigelse af retsassessorer og dommerfuldmægtige 4.4.2. Uansøgt ændring af tjenestested for retsassessorer og  

 dommerfuldmægtige 4.4.3. Konstituerede dommere 4.5. Domstolsudvalgets overvejelser 4.5.1. Ansættelsesområde og ansættelsesmyndighed 4.5.2. Beskyttelse mod afskedigelse og uansøgt ændring af tjenestested 4.5.3. Forholdet mellem udnævnte og konstituerede dommere i byretterne 4.5.4. Sagsfordelingen mellem dommere og andre jurister i byretterne 4.5.5. Konstitutioner i landsretterne 4.5.6. Konstitutioner ved dommerens forfald eller ved embedsledighed 4.6. Justitsministeriets overvejelser 4.6.1. Ansættelsesområde og ansættelsesmyndighed 4.6.2. Beskyttelse mod afskedigelse og uansøgt ændring af tjenestested 4.6.3. Forholdet mellem udnævnte og konstituerede dommere i byretterne 4.6.4. Sagsfordelingen mellem dommere og andre jurister i byretterne 4.6.5. Konstitutioner i landsretterne 4.6.6. Konstitutioner ved dommerens forfald eller ved embedsledighed 5. Dommeres lønmæssige forhold 5.1. Gældende lønmæssige forhold 5.2. Domstolsudvalgets overvejelser 5.2.1. Lønfastsættelsen 5.2.2. Lønnens størrelse og betydningen for rekrutteringen 5.3. Justitsministeriets overvejelser 5.3.1. Lønfastsættelsen 5.3.2. Lønnens størrelse og betydningen for rekrutteringen 6. Dommeres bibeskæftigelse 6.1. Gældende regler og praksis 6.1.1. Forskellige former for bibeskæftigelse 6.1.2. Regler for bibeskæftigelse 6.1.3. Regler om honorering af bibeskæftigelse 6.2. Domstolsudvalgets overvejelser 6.2.1. Bør dommere have bibeskæftigelse? 6.2.2. Udformningen af en tilladelses- og indberetningsordning 6.3. Justitsministeriets overvejelser 6.3.1. Bør dommere have bibeskæftigelse? 6.3.2. Udformningen af en tilladelses- og indberetningsordning 7. Ændringer som følge af oprettelsen af Domstolsstyrelsen 8. Færøerne og Grønland 9. Forslagets økonomiske og administrative konsekvenser 10. Hørte myndigheder m.v 1. Indledning Formålet med lovforslaget er at gennemføre en række ændringer af  

 retsplejelovens regler, bl.a. om rekruttering af dommere, om fremgangsmåden  

 ved besættelse af dommerstillinger, om ansættelsesværn for dommerfuldmægtige  

 og om dommeres bibeskæftigelse.
Lovforslaget fremsættes samtidig med et lovforslag om oprettelse af en  

 domstolsstyrelse, der skal gennemføre en ændret struktur for administrationen  

 af domstolene.
Formålet med lovforslaget om en domstolsstyrelse er at markere  

 domstolenes selvstændige og uafhængige stilling.
 Nogle af forslagene i dette forslag har samme sigte, men herudover  

 foreslås en mere gennemsigtig procedure i forbindelsen med udnævnelsen af  

 dommere og større indsigt i dommernes bibeskæftigelse.
 Det foreslås således med henblik på en bredere rekruttering af  

 dommere , at der i retsplejeloven udtrykkeligt angives en række  

 kriterier, som skal tillægges vægt ved besættelse af dommerstillinger.  

 Hensigten er, at der til samtlige domstolsinstanser knyttes flere  

 kvalificerede jurister med en anden erfaringsbaggrund end den traditionelle.
 Også et forslag om en ordning, der giver advokater adgang til i en kortere  

 periode at virke som konstituerede dommere enten i byretterne eller i  

 landsretterne, har til formål at sikre en bredere rekruttering af dommere.
Det foreslås endvidere, at der oprettes et bredt sammensat  

dommerudnævnelsesråd , som skal afgive indstilling til  

 justitsministeren om besættelse af alle dommerstillinger, med undtagelse af  

 stillingen som præsident for Højesteret.
Dette forslag skal sikre en mere  

 åben og gennemsigtig udnævnelsesprocedure.
Herudover foreslås det, at der gennemføres et værn mod uansøgt  

 afskedigelse og forflyttelse for dommerfuldmægtige og retsassessorer ,  

 der udøver domsmyndighed uden at være udnævnt som dommere.
Forslaget skal  

 sikre, at der ikke hersker tvivl om disse personers uafhængighed, når de  

 fungerer som dommere.
Med samme formål foreslås det, at ansættelsesområdet  

 for dommerfuldmægtige og retsassessorer ændres fra »Justitsministeriet  

 med tilhørende institutioner« til alene at være »domstolene«.
Endelig tages der i lovforslaget stilling til dommeres  

 bibeskæftigelse , herunder som formænd for eller medlemmer af råd og nævn  

 og som dommere i voldgiftssager.
Det foreslås, at dommere fortsat kan have  

 sådan bibeskæftigelse.
Dog skal dommeres deltagelse i private voldgifter ikke  

 kunne ske efter udpegning kun af en af parterne i sagen.
Det foreslås endvidere, at alle dommere en gang årligt skal afgive  

 indberetning til vedkommende retspræsident om den bibeskæftigelse, som den  

 pågældende har udført.
Indberetningen skal indeholde oplysning om hvervets  

 art og hvervgiveren.
Det foreslås, at disse indberetninger bliver offentligt  

 tilgængelige.
Alle dommere skal endvidere samtidig afgive en indberetning om  

 indtægten ved hvert enkelt bierhverv.
Der foreslås også en udbygning af den eksisterende ordning, hvorefter  

 dommere skal have tilladelse fra Præsidentrådet til fast indtægtsgivende  

 bibeskæftigelse.
Udbygningen består i en adgang for retspræsidenterne til at  

 pålægge enkelte dommere at give yderliger oplysninger om bierhverv og til  

 efter drøftelse med Præsidentrådet at beslutte, at dommeren ikke må påtage  

 sig bibeskæftigelse.
Lovforslaget er udarbejdet på grundlag af Domstolsudvalgets betænkning nr.  

 1319/1996. Udvalget havde i henhold til kommissoriet til opgave at gennemgå  

 og vurdere en række spørgsmål vedrørende retsvæsenets forhold, herunder  

 særligt rekruttering, uddannelse og udnævnelse af dommere, dommeres  

 lønmæssige forhold og adgang til bierhverv samt domstolenes bevillingsmæssige  

 forhold.
De foreslåede ændringer af retsplejeloven og tjenestemandsloven  

 svarer i det væsentlige til det lovudkast, som udvalget har udarbejdet i  

 betænkningen.
2. Rekrutteringen af dommere og deres uddannelse I Danmark er der tradition for to forskellige uddannelsesforløb for  

 jurister, der sigter på at blive dommere.
Ved det ene forløb ansættes man som  

 dommerfuldmægtig og uddannes gennem tjeneste ved forskellige byretsembeder og  

 i landsretten med mulighed for ved turnusordninger at supplere uddannelsen  

 uden for domstolene.
Ved det andet uddannelsesforløb ansættes man som  

 fuldmægtig i Justitsministeriet og uddannes gennem tjeneste i forskellige  

 kontorer, suppleret med deltidsarbejde og udstationering uden for  

 ministeriet.
Den helt overvejende del af de nuværende dommere har gennemgået et af  

 disse to uddannelsesforløb.
Der er dog også et mindre antal dommere, der  

 tidligere har været advokater, eller som har været ansat ved politiet og  

 anklagemyndigheden.
2.1. Gældende regler og praksis 2.1.1. Fremgangsmåden ved ansættelse af jurister som fuldmægtige inden  

 for justitsvæsenet Justitsministeriet opslår normalt 2 gange om året stillinger som  

 fuldmægtige inden for Justitsministeriets område.
Opslagene vedrører både  

 fuldmægtige til departementet og dommer- og politifuldmægtige samt  

 fuldmægtige til ministeriets styrelser.
Ansættelse i en styrelse sker  

 sædvanligvis med henblik på senere ansættelse som dommer- eller  

 politifuldmægtig.
 Udvælgelsen af de ansøgere, der indkaldes til samtale, beror på en samlet  

 vurdering af de oplysninger, der foreligger vedrørende den enkelte ansøger.  

 Der lægges i den forbindelse bl.a. vægt på den pågældendes kvalifikationer i  

 form af eksamensresultat, eventuel tidligere beskæftigelse, herunder  

 udtalelser fra tidligere arbejdsgivere, sproglige kundskaber, eventuelle  

 udenlandske studieophold og lignende.
 I forbindelse med beslutningen om, hvorvidt en ansøger skal ansættes, og  

 hvor den pågældende i givet fald skal gøre tjeneste, lægges der - ud over de  

 allerede nævnte forhold - endvidere betydelig vægt på det personlige indtryk,  

 som den pågældende gør under ansættelsessamtalen.
Valget af tjenestegren og tjenestested beror i første række på den enkelte  

 ansøgers ønske og interesseomåde.
Desuden spiller geografiske bindinger i  

 visse tilfælde en rolle.
2.1.2. Uddannelsen af dommerfuldmægtige og af fuldmægtige i  

 Justitsministeriets departement Uddannelsen af dommerfuldmægtige Dommerfuldmægtige gennemgår i de første 4 år af deres ansættelse en  

 grunduddannelse, som navnlig tager sigte på en uddannelse inden for  

 retsområderne tinglysning, fogedret og skifteret.
Sideløbende med uddannelsen  

 inden for de nævnte 3 retsområder foregår en gradvis oplæring i behandling af  

 egentlige retssager.
Under grunduddannelsen afholdes teoretiske kurser i de  

 enkelte sagsområder, herunder i retsledelse og administration, svarende til  

 det aktuelle uddannelsesniveau, som den enkelte fuldmægtig befinder sig på.
For hver fuldmægtig udarbejdes der en uddannelsesplan, og hvert år afgives  

 der en udtalelse til Justitsministeriet og vedkommende landsretspræsident om  

 fuldmægtigens egnethed til fortsat ansættelse ved domstolene.
Ved  

 uddannelsens afslutning afgives en tilsvarende vurdering af fuldmægtigen.
Efter grunduddannelsen gør fuldmægtigen tjeneste ved forskellige typer af  

 embeder og har gennem turnusordninger mulighed for at uddanne sig uden for  

 domstolene.
Uddannelsesforløbet for dommerfuldmægtige afsluttes med tjeneste  

 som konstitueret landsdommer, typisk i en perioden på 9 måneder.
Efter  

 afslutningen af konstitutionsperioden afgiver vedkommende landsretspræsident  

 på grundlag af skriftlige udtalelser fra de afdelinger, hvor den  

 konstituerede dommer har gjort tjeneste, en samlet udtalelse om den  

 pågældende.
I udtalelserne fra afdelingerne belyses sådanne spørgsmål som den  

 pågældendes forberedelse af sagerne og almene juridiske færdigheder og  

 jugement, indsats under voteringerne og arbejdsevne, skriftlig  

 formuleringsevne, samarbejdsevner m.v. samt personlig fremtræden.  

 Konklusionen indeholder en vurdering af den pågældendes egnethed som dommer.  

 En negativ bedømmelse medfører ikke uden videre, at den pågældende ikke kan  

 fortsætte med at være ansat ved domstolene.
Efter 10-12 års ansættelse søger dommerfuldmægtigen normalt stilling som  

 retsassessor ved en byret.
En retsassessor fungere ofte som leder af  

 skifteretten eller en af embedets andre afdelinger og som souschef ved  

 embedet.
I øvrigt består retsassessorens arbejde i vidt omfang i behandling  

 af retssager.
Dommerfuldmægtige/retsassessorer, der er fundet egnet til at  

 blive dommere, søger normalt en dommerstilling ved et byretsembede.
Uddannelsen af fuldmægtige i Justitsministeriets departement Ansættelse i Justitsministeriets departement sker normalt med henblik på  

 senere ansættelse som dommer eller ansættelse i en administrativ  

 chefstilling.
Uddannelsen er derfor tilrettelagt med henblik på at  

 kvalificere fuldmægtigene til et sådant videre karriereforløb.
Efter ansættelse gør fuldmægtigen tjeneste i forskellige kontorer eller  

 afdelinger i departementet.
Departementets fuldmægtige beskæftiger sig med  

 forskelligartede sagsområder og sagstyper, der hører under  

 Justitsministeriets ressort.
Det drejer sig bl.a. om opgaver af administrativ  

 karakter, sagsbehandlingsopgaver samt regelforberedende og regelfastsættende  

 arbejde.
 Denne uddannelse suppleres med en ca. 2 årig udstationering, tidligere som  

 dommer- eller politifuldmægtig, nu som dommerfuldmægtig.
 Sideløbende med arbejdet i departementet har fuldmægtigen deltidsarbejde i  

 enheder inden for domstolene, politiet eller anklagemyndigheden, som  

 medhjælper hos en statsadvokat og som konstitueret dommer ved en byret.
Der gennemføres årlige medarbejdersamtaler mellem kontorcheferne og de  

 enkelte fuldmægtige, hvor fuldmægtigenes kvalifikationer og arbejdssituation  

 samt ønsker og forventninger drøftes.
Forud for samtaler med fuldmægtige med  

 indtil 6-7 års anciennitet afgiver chefen en skriftlig udtalelse om den  

 pågældendes kvalifikationer.
Også i forbindelse med udstationeringer ved  

 domstolene og politiet afgives en udtalelse om fuldmægtigens tjeneste under  

 udstationeringsperioden.
Efter typisk 10-12 års ansættelse har en del fuldmægtige traditionelt søgt  

 og opnået ansættelse som dommere i Københavns Byret, de fleste efter at have  

 været konstitueret i byretten.
Andre er blevet ansat i administrative  

 chefstillinger, hvorfra nogle - efter en forudgående konstitution i  

 landsretten - er blevet udnævnt til dommere i Østre eller Vestre Landsret.
2.1.3. Retsplejelovens betingelser for udnævnelse til dommer Dommere skal være juridiske kandidater, jf. retsplejelovens § 42, stk. 3.  

 Et krav herom har eksisteret siden 1736.
Efter retsplejelovens § 43, stk. 1, kræves til beskikkelse som  

 højesteretsdommer i reglen, at den pågældende i 3 år har været landsdommer,  

 præsident for Københavns Byret, præsident for retten i Århus, Odense, Ålborg  

 eller Roskilde, præsident eller vicepræsident i Sø- og Handelsretten,  

 rigsadvokat, advokat med møderet for Højesteret, departementschef eller  

 universitetslærer i lovkyndighed.
Før nogen kan beskikkes til  

 højesteretsdommer, skal han først have godtgjort sin dygtighed til at have  

 sæde i retten ved som prøve at votere først i mindst 4 sager, af hvilke  

 mindst den ene skal være borgerlig, jf. § 43, stk. 2.
 Til landsdommer kan i reglen kun beskikkes en person, der enten opfylder  

 betingelserne for udnævnelse til højesteretsdommer eller i 3 år har været  

 byretsdommer, politimester, statsadvokat, advokat med møderet for landsret  

 eller ansat i centraladministrationen som fuldmægtig eller i højere stilling,  

 jf. § 43, stk. 3.
Der er ikke herudover fastsat krav til dommeres uddannelse eller  

 forudgående virksomhed.
Der er således ikke for byrets- og landsdommernes  

 vedkommende et lovmæssigt krav om aflæggelse af en prøve som betingelse for  

 udnævnelse til dommer, men i praksis udnævnes ingen til byrets- eller  

 landsdommer uden at have været afprøvet i en af landsretterne eller  

 Københavns Byret som konstitueret dommer, jf. pkt. 2.1.2. ovenfor.
 Af retsplejelovens § 52 fremgår endvidere, at ansættelse som  

 dommerfuldmægtig kræver, at den pågældende har bestået juridisk  

 embedseksamen.
2.1.4. Den nuværende rekruttering til domstolene Der var pr. 1. januar 1996 315 dommerstillinger, 11 faste  

 konstitutionsstillinger, 125 retsassessorer, 5 justitssekretærer, 1  

 sekretariatschef og 171 dommerfuldmægtigstillinger.
Af en undersøgelse om dommernes baggrund, foretaget i november 1993 til  

 brug for domstolsudvalgets arbejde, fremgår, at 93 pct. af byretsdommerne  

 uden for Københavns Byret tidligere har været ansat som dommerfuldmægtige i  

 over 5 år, mens resten kommer fra andre ansættelser.
Det fremgår endvidere,  

 at 68 pct. af dommerne i Københavns Byret tidligere har haft ansættelse i  

 Justitsministeriets departement i over 5 år, 26 pct. har tidligere været  

 ansat som dommerfuldmægtige i over 5 år, mens 10 pct. har haft ansættelse ved  

 politi- og anklagemyndighed i over 5 år.
I Østre Landsret var der pr. 1. april 1996 ansat 50 dommere.
Heraf havde  

 35 en forudgående karriere i Justitsministeriet, mens hovedparten af de  

 øvrige tidligere havde gjort tjeneste som dommerfuldmægtige. 2 var forud for  

 udnævnelsen advokater.
I Vestre Landsret var der pr. 1. april 1996 ansat 32  

 dommere.
Heraf havde 14 tidligere gjort tjeneste i Justitsministeriet, og 15  

 havde forinden udnævnelsen til landsdommer været ansat som  

 dommerfuldmægtig/retsassessor, mens resten kom fra anden juridisk virksomhed  

 (2 advokater og 1 universitetslærer).
Pr. 1. april 1996 bestod Højesteret af 17 dommere, hvoraf 12 ved deres  

 udnævnelse var landsdommere.
Af de øvrige var en departementschef, en  

 afdelingschef, en professor, en advokat og en rigsadvokat. 14 dommere havde  

 tidligere gjort tjeneste i Justitsministeriet.
Om kønsfordelingen blandt dommere fremgår det, at ca. 1/4 af  

 byretsdommerne og ca. 1/5 af landsdommerne pr. 1. april 1996 var kvinder.
Af  

 Højesterets pr. 1. april 1996 17 dommere var 2 kvinder.
Blandt de øvrige  

 jurister, som er ansat ved domstolene, er ca. 1/2 af retsassessorerne og ca.  

 2/3 af dommerfuldmægtigene kvinder.
 Der henvises i øvrigt til Domstolsudvalgets statistik vedrørende dommeres  

 baggrund m.v. i bilag 15 til betænkningen.
2.2. Domstolsudvalgets overvejelser 2.2.1. Målsætningen for den fremtidige dommerrekruttering Der er i Domstolsudvalget enighed om, at det vil være ønskeligt, om den  

 fremtidige dommerrekruttering bliver bredere, end det hidtil har været  

 tilfældet, således at erfaringsgrundlaget på samtlige niveauer i  

 domstolssystemet gøres mere alsidigt og bredt.
 Et flertal i udvalget (12 medlemmer) udtaler i den forbindelse, at  

 der igennem årene har været udfoldet bestræbelser fra præsidenterne i  

 Højesteret, landsretterne og Københavns Byret for at rekruttere dommere med  

 en anden karrieremæssig baggrund end fra domstolene selv eller fra  

 Justitsministeriet, men disse bestræbelser har ikke ført til væsentlige  

 ændringer i rekrutteringsmønsteret.
Flertallet bemærker videre, at domstolene med den skete rekruttering ikke  

 i fuldt omfang har kunnet drage nytte af det dommerpotentiale, der er blandt  

 jurister i Danmark.
Målsætningen bør derfor være, at erfaringsgrundlaget på  

 samtlige niveauer i domstolssystemet gøres mere alsidigt og bredt.
Efter flertallets opfattelse bør målsætningen om et alsidigt og bredt  

 erfaringsgrundlag hos dommerne søges opnået ved i højere grad end hidtil til  

 domstolene at knytte personer med indsigt og erfaringer fra forskellige  

 juridiske felter, herunder personer med forskellig tilgang til juridiske  

 problemers løsning, således at dommerkorpset sammensættes bredt.
Det er  

 flertallets opfattelse og forudsætning, at dette vil kunne ske uden slækkelse  

 af de krav til de juridiske kvalifikationer, som man hidtil har håndhævet ved  

 udnævnelse af dommere.
 Flertallet udtaler, at et dommerkorps sammensat af dommere med forskellig  

 uddannelsesmæssig og erfaringsmæssig baggrund i særdeleshed vil være  

 værdifuldt i landsretterne og Højesteret, hvor arbejdsformen er kollegial.  

 Her vil brydninger mellem synspunkter blandt dommere med forskellig  

 erhvervsmæssig baggrund kunne bidrage positivt til hele retsvæsenets  

 udvikling.
 Flertallet finder endvidere, at en bredere rekruttering også i byretter  

 med flere dommere og ved enedommerembeder vil være værdifuld og bringe nye  

 momenter ind.
Målsætningen om et alsidigt og bredt erfaringsgrundlag i dommerkorpset bør  

 efter flertallets opfattelse også give sig udslag i, at det ved besættelsen  

 af dommerstillinger tillægges vægt, at den enkelte dommer har et bredt  

 erfaringsgrundlag, dvs. gennem forskellige ansættelser har opnået viden på  

 flere felter eller inden for en enkelt sektor har fungeret i forskellige  

 funktioner eller arbejdet med et bredt juridisk arbejdsområde.
Dette  

 indebærer, at det må betragtes som et kvalificerende moment for den enkelte  

 ansøger, hvis han eller hun kan henvise til en sådan bredde i sin hidtidige  

 karriere.
På den anden side kan en ansøger med en snævrere karriere have  

 kvalifikationer, der gør den pågældende bedre egnet end ansøgere med en  

 bredere karriere.
Bredden i karrieren kan med andre ord efter flertallets  

 opfattelse ikke opstilles som et isoleret eller absolut mål.
Et mindretal i udvalget (3 medlemmer) tilslutter sig ønsket om en  

 bredere rekruttering, men udtaler sig i øvrigt kritisk over for den måde,  

 hvor på den hidtidige rekruttering er sket.
Mindretallet udtaler endvidere,  

 at det med henblik på at sikre den ansatte dommer uafhængighed ikke bør være  

 et fast eller fremtrædende rekrutteringsmønster, at dommere i Københavns  

 Byret ansættes i landsretten, særligt Østre Landsret, eller at Højesterets  

 dommere i så høj grad rekrutteres fra landsretterne.
 Et andet mindretal (1 medlem) tilslutter sig ligeledes ønsket om en  

 bredere rekruttering, men finder i øvrigt, at den kritik af dommernes muligt  

 manglende uafhængighed, der bl.a. rejses af det andet mindretal, kun i meget  

 begrænset omfang har været rettet mod de dommere, der har haft deres karriere  

 ved domstolene.
 Om flertallets og mindretallenes udtalelser henvises i øvrigt til  

 betænkningen side 176 f.
2.2.2. Lovfæstelse af målsætningen for den fremtidige  

 dommerrekruttering Domstolsudvalget har på baggrund af den almindelige enighed i udvalget om  

 en bredere dommerrekruttering overvejet, om målsætningen om en bredere  

 rekruttering bør lovfæstes.
Et flertal i udvalget (12 medlemmer) finder, at målsætningen er så  

 væsentlig, at den bør finde udtryk i en lovbestemmelse.
Flertallet bemærker i  

 den forbindelse, at der tidligere har været bestræbelser på at rekruttere  

 personer til domstolene fra andre kredse end de traditionelle, uden at det  

 har haft nogen afgørende virkning.
Der er derfor efter flertallets opfattelse  

 behov for et stærkere signal, hvilket en lovbestemmelse ville give.
En  

 lovbestemmelse vil forpligte de indstillende og afgørende myndigheder til i  

 forbindelse med udpegningen af dommere at tage hensyn til den ønskede bredde  

 i rekrutteringen.
I den forbindelse bemærker flertallet videre, at der ved besættelsen af  

 dommerstillinger naturligvis altid bør være tale om en bedømmelse af den  

 enkelte ansøgers samlede kvalifikationer til at bestride en given  

 dommerstilling.
Er der eksempelvis tale om en dommerstilling, der indebærer  

 et administrativt ansvar, bør det indgå, om en ansøger har administrativ  

 erfaring.
 Et mindretal (4 medlemmer) tiltræder flertallets ønske om en  

 bredere rekruttering, men mener, at dette mål vil kunne nås gennem den af  

 udvalget foreslåede ændrede udnævnelsesprocedure, jf. pkt. 3 nedenfor.  

 Mindretallet finder det uheldigt på forhånd at binde det nye  

 dommerudnævnelsesråd ved en materiel lovregel som den af flertallet  

 foreslåede.
Der er enighed i Domstolsudvalget om, at der ikke er grundlag for  

 at foreslå en bestemmelse, hvorefter der indføres et lovbestemt krav om, at  

 dommere forud for deres ansættelse skal have virket som advokat eller i en  

 anden af Justitsministeriet og anklagemyndigheden uafhængig hovedstilling i  

 mindst 5 år.
Et sådant lovbestemt krav om bestemt forudgående beskæftigelse  

 vil efter udvalgets opfattelse virke for stift og vil efter omstændighederne  

 kunne blokere for ansættelse af den ansøger, som efter en samlet vurdering må  

 anses for den bedst kvalificerede.
Udvalget lægger herved endvidere vægt på,  

 at det dommerudnævnelsesråd, som udvalget foreslår oprettet, jf. pkt. 3  

 nedenfor, ikke i sin virksomhed bør være bundet af lovbestemte krav af denne  

 karakter.
Domstolsudvalget foreslår herudover, at de nugældende bestemmelser i  

 retsplejelovens § 43, stk. 1, 3 og 4, der opstiller forskellige formelle krav  

 til forudgående beskæftigelse for at kunne blive udnævnt til landsdommer og  

 højesteretsdommer, ophæves.
Selv om de nævnte bestemmelser kun angiver, at  

 landsdommere og højesteretsdommere i reglen skal have beklædt bestemte  

 stillinger, og der derfor kan gøres undtagelse fra reglerne, bør de efter  

 udvalgets opfattelse i konsekvens af forslaget om en bredere rekruttering  

 ophæves.
 Om udvalgets overvejelser om lovfæstelse af målsætningen om en bredere  

 rekruttering henvises i øvrigt til betænkningen side 183- 185.
2.2.3. Blandt hvilke jurister vil dommere kunne rekrutteres og hvilken  

 udnævnelsesalder og kønsfordeling bør tilstræbes? Udvalget anser det ikke for muligt at foretage en udtømmende opregning af,  

 hvilke typer beskæftigelse der vil kunne kvalificere til dommeransættelse.  

 Som eksempler på kvalificerende beskæftigelse nævner udvalget bl.a.  

 ansættelse som dommerfuldmægtig og retsassessor, beskæftigelse som  

 advokat/advokatfuldmægtig, ansættelse i Justitsministeriet eller andre dele  

 af centraladministrationen, beskæftigelse ved anklagemyndigheden, ansættelse  

 ved internationale organer (bl.a.
EF-domstolen og  

 menneskerettighedsorganerne), universitetsansættelse, ansættelse i den  

 kommunale sektor, ansættelse i private virksomheders og organisationers  

 juridiske afdelinger, beskæftigelse med større projektarbejder og  

 sekretæropgaver for udvalg, ansættelse ved statsamter, ansættelse i  

 Folketingets administration og hos Folketingets Ombudsmand.
Udvalget udtaler i øvrigt, at danske dommere skal være generalister, og  

 der er derfor behov for, at en betydelig del af dommerstillingerne besættes  

 med personer, der i kraft af deres ansættelse har et bredt kendskab til  

 forskellige juridiske områder.
For nogle af de professioner, som er nævnt  

 ovenfor, gælder, at de kan være ret specialiserede.
Udvalget anser dog ikke  

 dette forhold for en afgørende hindring, idet den landsretstjeneste, som  

 udvalget foreslår som en forudsætning for at blive dommer, vil give et godt  

 grundlag for at bedømme sådanne kandidaters generelle kvalifikationer.
Udnævnelsesalderen til dommerstillinger i byretterne har igennem en  

 årrække ligget omkring 40 år, tilsvarende ved Vestre Landsret, i  

 almindelighed noget højere ved Østre Landsret og omkring 50 år til  

 Højesteret.
Domstolsudvalget finder ikke grundlag for at anbefale, at  

 udnævnelsesalderen ændres.
De meget begrænsede muligheder for at afskedige  

 dommere gør det efter udvalget opfattelse påkrævet, at første udnævnelse sker  

 på et tidspunkt, hvor ansøgeren gennem en længere årrække har demonstreret  

 sine faglige kvalifikationer, ligesom det er udvalgets opfattelse, at det i  

 sig selv er en fordel, at dommere forud for første udnævnelse har opnået en  

 modenhed og erfaring, som følger med alderen.
 Uanset at kønsfordelingen blandt dommere er skæv, finder Domstolsudvalget  

 ikke at kunne anbefale, at der gives kvinder en positiv særbehandling ved  

 dommerudnævnelser, idet hvervet som dommer har en sådan karakter, at  

 kvalifikationerne må være afgørende for, hvorledes dommerstillingerne  

 besættes.
 Der henvises i øvrigt til betænkningen side 186-188.
2.2.4. Initiativer for at opnå en bredere rekruttering Med henblik på at opnå den bredere rekruttering har Domstolsudvalget  

 overvejet, hvilke initiativer der vil kunne skabe en naturlig indgang til  

 domstolssystemet for andre erhvervsgrupper end de traditionelle.
Udvalget har  

 særligt overvejet, om der bør skabes mere fleksible muligheder for at stifte  

 bekendtskab med arbejdet som dommer.
 Udvalget finder, at der vil være behov for særlige initiativer i relation  

 til advokater for at give denne gruppe en indgang til domstolene, idet denne  

 gruppe i højere grad end f.eks. offentligt ansatte og universitetsjurister  

 har erhvervsmæssige bindinger, der gør det vanskeligt at stifte bekendtskab  

 med arbejdet som dommer.
Det er udvalgets opfattelse, at når det hidtil kun i begrænset omfang har  

 været muligt at rekruttere advokater til domstolene, skyldes det en række  

 faktorer, hvoraf udvalget særlig fremhæver, at advokaters arbejdsvilkår og  

 arbejdsmetode adskiller sig fra dommeres, hvorfor det at lade sig konstituere  

 i landsretten i en længere periode, som hidtil har været den vej, advokater  

 har måttet anvende for at stifte bekendtskab med dommergerningen, har været  

 forbundet med en betydelig satsning, idet et afbræk i klientrelationer m.v. i  

 9 måneder for mange advokater nemt kunne være ensbetydende med en definitiv  

 afbrydelse af advokatgerningen.
Endelig nævner udvalget, at det for  

 privatpraktiserende advokater ofte vil være forbundet med en indtægtsnedgang  

 at blive udnævnt til dommer.
For at mindske de usikkerhedsmomenter, der er forbundet med overgangen fra  

 at drive advokatvirksomhed til dommeransættelse, foreslår Domstolsudvalget,  

 at der åbnes adgang for advokater til i en kortere periode at virke som  

 konstitueret dommer.
En sådan ordning vil give advokater et bedre grundlag  

 for at vurdere, om de ønsker en almindelig uddannelseskonstitution i  

 landsretten, jf. nedenfor pkt. 2.2.5.
 På baggrund af en afvejning af på den ene side hensynet til, at den  

 enkelte advokat opnår en vis praktisk erfaring og et grundlag for at kunne  

 vurdere, om vedkommende vil satse på en dommerkarriere, og på den anden side  

 hensyn til at kunne vende tilbage til advokaterhvervet uden at have mistet  

 klientrelationer, foreslår udvalget, at konstitutionsperioden bliver på 3  

 måneder.
Det er udvalgets opfattelse, at der med en model med 3 måneders  

 konstitutioner ikke vil være habilitetsmæssige problemer, der ikke kan  

 håndteres i praksis.
Udvalget forudsætter i den forbindelse, at advokater i  

 konstitutionsperioden skal være forpligtet til at deponere deres bestalling.  

 Uanset dette bør den enkelte advokat dog i alle sager, som vedkommende kommer  

 til at behandle i retten, have opmærksomheden skærpet med hensyn til, om der  

 kan rejses tvivl om advokatens habilitet.
Da ordningen med advokater i korttidskonstitutioner vil være en  

 nyskabelse, og det på forhånd kan være vanskeligt at bedømme, i hvilken  

 udstrækning ordningen vil give anledning til problemer i praksis, finder  

 udvalget, at der i første omgang bør være tale om et forsøg.
Forsøgsordningen  

 forudsættes primært at skulle omfatte landsretterne og de største byretter.
 Udvalget foreslår, at forsøgsordningen etableres således, at besættelse af  

 disse korttidskonstitutioner sker efter reglerne for besættelse af andre  

 dommerstillinger, dvs. efter opslag og indstilling fra  

 Dommerudnævnelsesrådet, jf. nedenfor pkt. 3. Udvalget forudsætter samtidig,  

 at de advokater, som benytter ordningen, får almindelig løn som dommer i  

 konstitutionsperioden.
 Udvalget foreslår, at de advokater, der konstitueres som dommere, skal  

 være omfattet af det afskedigelsesværn, som udvalget foreslår etableret for  

 alle ikke-udnævnte dommere, jf. nedenfor pkt. 4.5.2.
 Udvalget forudsætter, at den nærmere tilrettelæggelse af ordningen sker  

 ved Domstolsstyrelsen i samarbejde med Advokatrådet.
 Der henvises i øvrigt til betænkningen side 191-196.
Med henblik på yderligere at fremme den brede rekruttering foreslår  

 udvalget endvidere, at Domstolsstyrelsen i samarbejde med Advokatrådet  

 etablerer en udvekslingsordning for yngre advokater og advokatfuldmægtige med  

 dommerfuldmægtige.
Udvalget forudsætter, at turnusopholdet for advokater og  

 advokatfuldmægtige er af mindst et års varighed og for dommerfuldmægtige af  

 mindst to års varighed i overensstemmelse med de generelle regler for turnus  

 for overenskomstansatte fuldmægtige i staten.
 Om udvalgets nærmere overvejelser vedrørende turnusordningen henvises til  

 betænkningen side 190-191.
2.2.5. Uddannelse og bedømmelse af dommeraspiranter i  

 landsretterne Efter praksis skal alle aspiranter til dommerstillinger, bortset fra  

 stillinger som højesteretsdommer, dokumentere deres egnethed som dommer i en  

 periode som konstitueret dommer.
Der er enighed i Domstolsudvalget om, at der  

 fortsat er behov for at kunne bedømme dommeraspiranters juridiske færdigheder  

 med henblik på dommeransættelse, og at vurderingen heraf bedst finder sted i  

 landsretterne.
 Udvalget foreslår derfor, at det som lovmæssigt krav indføjes i  

 retsplejeloven, at udnævnelse til byretsdommer, landsdommer og dommer i Sø-  

 og Handelsretten i reglen kræver, at den pågældende har virket som  

 konstitueret dommer i landsretten.
Der er i udvalget enighed om, at bedømmelsen passende kan finde sted i en  

 periode på 9 måneder, hvilket svarer til den periode, som dommeraspiranter i  

 dag typisk gør tjeneste i landsretten.
For så vidt angår advokater, der har  

 haft en forudgående 3-måneders konstitution, foreslår udvalget, at der åbnes  

 mulighed for at denne konstitution kan tælle med i den sædvanlige 9 måneders  

 periode.
En forudsætning herfor vil normalt være, at der er tale om samme  

 landsret, ligesom der bør være en vis tidsmæssig sammenhæng mellem de to  

 konstitutionsperioder.
 Domstolsudvalget lægger til grund, at ikke-udnævnte dommeres tjeneste i  

 landsretterne helt overvejende skal ske som konstitueret dommer, og ikke som  

 »overtallig dommer« uden stemmeret.
Udvalget lægger vægt på, at alle jurister med de fornødne kvalifikationer  

 skal kunne søge en konstitution i en af landsretterne med henblik på at  

 dokumentere deres egnethed som dommer.
Udvalget fremhæver, at dette vil  

 indebære, at der vil være behov for, at det nuværende antal  

 konstitutionsstillinger - der i henhold til finansloven for 1997 er fastsat  

 til 11 fordelt mellem de to landsretter - øges betydeligt.
Udvalget anslår, at der samlet vil være behov for, at i størrelsesordenen  

 op til 40 personer årligt gennemgår landsretskonstitution.
Med udgangspunkt i  

 en sædvanlig konstitutionsperiode på 9 måneder vil dette svare til, at der i  

 landsretterne tilsammen skal være ca. 30 konstitutionsstillinger.
Udvalget bemærker endvidere, at uddannelse og bedømmelse af konstituerede  

 dommere udgør en både kvalitativ og kvantitativ væsentlig arbejdsmæssig  

 opgave for de faste dommere i de to landsretter.
Den af udvalget forudsatte  

 meget betydelige udvidelse af antallet af konstituerede dommere vil derfor i  

 sig selv betyde en væsentlig forøgelse af arbejdsopgaverne for landsretternes  

 faste dommere.
Hertil kommer efter udvalgets opfattelse, at forslaget om den  

 bredere rekruttering til dommerstillinger vil betyde, at stadig færre af de  

 konstituerede dommere vil have et forudgående kendskab til, hvorledes  

 domstolene fungerer i praksis, herunder mindre eller slet ingen erfaring i  

 udarbejdelse af domsudkast o.l.
Også dette forhold vil i sig selv betyde en  

 forøgelse af arbejdsopgaverne for de faste dommere.
 Ved vurderingen af landsretternes mulighed for at udvide antallet af  

 konstitutionsstillinger må det efter udvalgets opfattelse endvidere indgå, at  

 karakteren af de sager, der behandles ved landsretterne, indebærer, at retten  

 altid bør sættes med mindst to faste dommere og i stigende grad med tre faste  

 dommere.
Det er udvalgets - og landsretspræsidenternes - vurdering, at det vil være  

 muligt at gennemføre udvalgets forslag og forudsætninger på en måde, der også  

 arbejds- og bedømmelsesmæssigt vil kunne være tilfredsstillende både for de  

 mange konstituerede dommere og for landsretternes faste dommere, ved at det  

 fremtidige arbejde for dommere i en landsretsafdeling fordeles på tre faste  

 dommere og en konstitueret dommer.
Det samlede arbejde vil udover det  

 nuværende arbejde for dommere på en landsretsafdeling og den forøgelse heraf,  

 der vil skyldes den øgede brug af konstituere dommere, kunne omfatte den del  

 af det juridiske arbejde, der i dag udføres af fuldmægtigene i landsretterne  

 med hensyn til møde i forfaldssituationer samt behandling af kæremål og andre  

 skriftlige behandlede sager.
Udvalget anslår, at behovet for udvidelse af antallet af faste dommere vil  

 være i en størrelsesorden af indtil ca. 10 stillinger.
En sådan løsning vil  

 give mulighed for 19 konstitutionsstillinger i Østre Landsret og 12  

 konstitutionsstillinger i Vestre Landsret, ligesom denne løsning vil give  

 grundlag for nedlæggelse af et antal fuldmægtigstillinger i landsretterne.
Udvalget har endvidere særskilt overvejet, om dommeraspiranter som led i  

 landsretskonstitutionen bør bedømmes i deres evne til retsledelse.
Et  

 flertal (10 medlemmer) finder, at der bør åbnes mulighed for en ordning,  

 hvorefter konstituerede landsdommere i et vist omfang afprøves i retsledelse.  

Et mindretal (6 medlemmer - herunder de to landsretspræsidenter)  

 finder ikke, at landsretterne er et egnet forum for oplæring i og bedømmelse  

 af retsledelse.
I lyset af de betænkeligheder, som mindretallet, herunder  

 navnlig landsretternes præsidenter, fremhæver, foreslår flertallet, at man  

 ikke på nuværende tidspunkt etablerer en permanent ordning, hvorefter  

 konstituerede landsdommere afprøves i retsledelse, men at man alene  

 påbegynder ordningen som et forsøg.
 For udvalgets nærmere overvejelser bl.a. vedrørende spørgsmålet om  

 bedømmelse af dommeraspiranternes evner for retsledelse henvises i øvrigt til  

 betænkningen side 197-201.
2.2.6. Den fremtidige ordning for uddannelse og ansættelse af  

 dommerfuldmægtige På baggrund af udenlandske ordninger for dommerrekruttering og udvalgets  

 anbefalinger af en bredere rekruttering til dommerstillingerne har udvalget  

 drøftet, om den danske ordning med uddannelse af og en i princippet  

 tidsubegrænset ansættelse af dommerfuldmægtige ved domstolene med henblik på  

 en senere dommerudnævnelse bør opretholdes.
Et flertal i udvalget (13 medlemmer) anbefaler, at den nuværende  

 dommerfuldmægtigordning opretholdes.
Det er flertallets opfattelse, at der er  

 behov for dommere med de kvalifikationer og det kendskab til samtlige sider  

 af domstolsarbejdet, som dommerfuldmægtiguddannelsen giver.
Flertallet finder  

 herudover, at der - i hvert fald med den nuværende retskredsstruktur - ikke  

 er noget alternativ til den eksisterende ordning.
Domstolene er afhængige af  

 erfarne og rutinerede dommerfuldmægtiges arbejdskraft.
Flertallet deler ikke  

 mindretallets opfattelse af, at en bredere rekruttering ikke kan opnås uden  

 ændring af den nuværende ordning, eller at man ikke vil være i stand til at  

 udskille uegnede eller mindre egnede dommerfuldmægtige.
Et mindretal (3 medlemmer) anbefaler, at fuldmægtigene ved  

 domstolene fremover kun ansættes i åremålsstillinger af en varighed af op til  

 3 år uden mulighed for genansættelse, og at denne ansættelse først sker,  

 efter at den pågældende har været i anden juridisk virksomhed i en periode på  

 4-6 år.
Mindretallet begrunder navnlig sit forslag med, at opretholdelsen af  

 den nuværende ordning vil vanskeliggøre en bredere rekruttering til  

 domstolene, ligesom mindretallet ikke føler sig overbevist om, at domstolene,  

 selv om de af udvalget stillede forslag til forbedringer gennemføres, med  

 tilstrækkelig sikkerhed vil være i stand til at udskille dommerfuldmægtige,  

 som er uegnede eller mindre egnede til at blive dommere.
Det er en  

 forudsætning for mindretallets forslag, at egentligt dommerarbejde udføres af  

 udnævnte dommere.
Et betydeligt antal retsassessorstillinger bør derfor  

 konverteres til dommer- eller vicedommerstillinger.
Mindretallet finder, at  

 deres forslag kan gennemføres med den nuværende retskredsstruktur.
Under forudsætning af, at den nuværende retskredsstruktur opretholdes,  

 stiller et enigt udvalg en række forslag til forbedringer af  

 mulighederne for at udskille fuldmægtige, der er mindre egnede eller uegnede  

 til at blive dommere.
Udvalget foreslår således indførelse af en prøve efter  

 grunduddannelsen afslutning og en intensiveret evaluering under  

 grunduddannelsen.
Herudover foreslås det, at der finder regelmæssige  

 bedømmelser sted i det videre ansættelsesforløb ved domstolene.
Hvad angår uddannelsen af dommerfuldmægtige, er det det samlede udvalgs  

 opfattelse, at den nuværende uddannelse af dommerfuldmægtige i det væsentlige  

 lever op til de krav, der bør stilles til indføringen i arbejdet ved et  

 dommerkontor.
Udvalget stiller derfor ikke særskilte forslag på dette punkt.
 Om udvalgets overvejelser vedrørende fordele og ulemper ved at opretholde  

 den nuværende dommerfuldmægtigordning samt udvalgets forslag til forbedringer  

 af mulighederne for at udskille mindre egnede dommerfuldmægtige henvises i  

 øvrigt til betænkningen side 196-216.
2.3. Justitsministeriets overvejelser 2.3.1. Målsætningen for den fremtidige dommerrekruttering Justitsministeriet kan tiltræde Domstolsudvalgets anbefaling af, at der  

 fremtidigt tilstræbes en bredere rekruttering til domstolene, end det hidtil  

 har været muligt.
En bredere rekruttering vil medføre, at erfaringsgrundlaget  

 på samtlige niveauer i domstolssystemet bliver mere alsidigt og bredt, og den  

 vil kunne bidrage til, at domstolene også fremover bliver i stand til at  

 honorere de krav til sagkundskab på mange forskellige områder, som vil blive  

 stillet i forbindelse med behandlingen af retssager.
 Justitsministeriet kan samtidig tilslutte sig flertallets anbefaling af,  

 at det ved besættelsen af dommerstillinger bør betragtes som et  

 kvalificerende moment for den enkelte ansøger, at den pågældende har et bredt  

 erfaringsgrundlag, uden dog at bredden i den hidtidige karriere kan opstilles  

 som et absolut eller isoleret mål.
2.3.2. Lovfæstelse af målsætningen for den fremtidige  

 dommerrekruttering Justitsministeriet er enig i forslaget fra flertallet i udvalget om, at  

 målsætningen om en bredere rekruttering bør lovfæstes.
Forslaget indebærer, at der ved vurderingen af en ansøger skal lægges vægt  

 på de juridiske og personlige kvalifikationer, og at også bredden i  

 ansøgerens juridiske erfaringsgrundlag skal tillægges vægt.
Endvidere skal  

 det indgå i vurderingen, at der ved domstolene bør være dommere med  

 forskellig juridisk erhvervsbaggrund.
I overensstemmelse med en række af høringsudtalelserne over betænkningen  

 har Justitsministeriet dog ændret bestemmelsens ordlyd i forhold til den  

 formulering, som blev foreslået af udvalgets flertal.
Ministeriet finder  

 således, at det af lovteksten tydeligere bør fremgå, at det afgørende  

 ved vurderingen af en ansøger bør være den pågældendes juridiske og  

 personlige kvalifikationer.
Det fremgår også af udtalelsen fra flertallet i  

 udvalget, at der som hidtil bør lægges afgørende vægt på ansøgernes juridiske  

 kvalifikationer, jf. betænkningen side 184.
 Der er således efter Justitsministeriets opfattelse ved den ændrede  

 formulering af lovteksten ikke tale om en ændring i forhold til intentionerne  

 i forslaget fra udvalgets flertal.
En sådan yderligere betoning i lovteksten af, hvilken vægt der skal  

 tillægges de faglige og personlige kvalifikationer, er som nævnt anbefalet i  

 en række af høringsudtalelserne.
Således finder de fleste af dommerne i  

 Højesteret, et overvejende flertal af dommerne i Københavns Byret samt  

 Dommerforeningen, at det, såfremt målsætningen lovfæstes, klarere bør  

 fremgår, at de faglige og personlige kvalifikationer er afgørende.
 Med den ovenfor anførte ændring er lovforslaget således udformet i  

 overensstemmelse med flertallets forslag hertil, jf. § 43 i lovforslagets §  

 1, nr. 10.
Justitsministeriet er endvidere enig med Domstolsudvalget i, at der ikke i  

 øvrigt bør gennemføres regler om, at dommere forud for deres udnævnelse skal  

 have eller ikke må have virket i bestemte stillinger.
Det er således heller  

 ikke efter Justitsministeriets opfattelse ønskeligt på forhånd at lave  

 materielle regler om dommernes forudgående beskæftigelse, der binder  

 Dommerudnævnelsesrådet.
 Justitsministeriet kan i øvrigt tilslutte sig udvalgets forslag om at  

 ophæve de formelle krav til forudgående beskæftigelse for at kunne blive  

 udnævnt til landsdommer eller højesteretsdommer i retsplejelovens § 43, stk.  

 1, 3 og 4.
 Der henvises i øvrigt til lovforslagets § 1, nr. 10, samt de specielle  

 bemærkninger hertil.
2.3.3. Blandt hvilke jurister vil dommere kunne rekrutteres og hvilken  

 udnævnelsesalder og kønsfordeling bør tilstræbes Justitsministeriet kan i det hele tilslutte sig udvalgets overvejelser  

 vedrørende spørgsmålet om, blandt hvilke jurister dommere forventes at kunne  

 rekrutteres, jf. betænkningen side 186-188 og pkt. 2.2.3. ovenfor.
Udvalgets overvejelser har ikke givet sig udslag i forslag til  

 lovregulering, hvilket Justitsministeriet heller ikke finder nødvendigt.
Det  

 forudsættes således, at Dommerudnævnelsesrådet i sin virksomhed vil lægge  

 vægt på de faglige og personlige kvalifikationer hos den enkelte ansøger,  

 samtidig med at der lægges vægt på bredden i den enkelte ansøgers  

 erfaringsgrundlag og bredden i sammensætningen af dommerkorpset generelt.
2.3.4. Initiativer for at opnå en bredere rekruttering Som et led i at nå målsætningen om en bredere rekruttering kan  

 Justitsministeriet tilslutte sig udvalgets forslag om, at der som en  

 forsøgsordning åbnes adgang for advokater til at virke som konstituerede  

 fuldtidsdommere i kortere perioder.
Der er behov for særlige tiltag over for  

 advokater for at fjerne de barrierer, der hidtil har været til hinder for en  

 rekruttering fra denne gruppe til domstolene.
 Justitsministeriet finder i relation til dette forslag, at en  

 konstitutionsperiode på 3 måneder er passende.
Blandt de hørte myndigheder er der af Østre Landsret ytret betænkelighed  

 ved at åbne mulighed for, at advokater i en kortere periode kan blive  

 konstitueret som dommere.
Landsretten frygter, at forslaget vil svække  

 vedkommende rets autoritet, ligesom landsretten finder, at forslaget ikke  

 harmonerer særlig godt med intentionen om at fremme domstolenes  

 selvstændighed og at markere dette udadtil.
Efter Justitsministeriets opfattelse bør der lægges vægt på, at der i  

 første omgang kun bliver tale om et forsøg.
Ordningen vil være en nyskabelse,  

 og det er meget vanskeligt på forhånd at bedømme, i hvilken udstrækning  

 ordningen vil give anledning til problemer.
Der er derfor i lovforslagets § 9  

 indsat en revisionsbestemmelse, således at forsøget løber over en periode.
 Det forudsættes endvidere, at ordningen primært kommer til at omfatte  

 landsretterne og de største byretter, dvs. de præsidentledede og eventuelt  

 visse af de administrerede embeder.
 Lovforslaget er i øvrigt udformet i overenstemmelse med udvalgets forslag,  

 jf. § 44 c i lovforslagets § 1, nr. 13.
 Justitsministeriet er enig i, at det er en forudsætning, at advokater, der  

 benytter den foreslåede ordning, deponerer deres advokatbestalling i  

 konstitutionsperioden, jf. retsplejelovens § 122, stk. 1.
Justitsministeriet kan også tilslutte sig udvalgets forslag om, at der i  

 samarbejde mellem Advokatrådet og Domstolsstyrelsen etableres en  

 udvekslingsordning mellem yngre advokater/advokatfuldmægtige og  

 dommerfuldmægtige.
Dette forslag indebærer ikke lovgivningsmæssige  

 initiativer, men forudsættes iværksat af Domstolsstyrelsen.
2.3.5. Uddannelse og bedømmelse af dommeraspiranter i  

 landsretterne Forudsætningen for at gennemføre en bredere rekruttering end hidtil er -  

 udover at skabe interesse hos et bredere felt af ansøgere - at markere, at  

 ansøgere med en anden erhvervsbaggrund end de hidtil dominerende bliver  

 vurderet efter samme kriterier som de ansøgere, der traditionelt har søgt  

 ansættelse som dommere.
Dette vil bl.a. blive tilgodeset ved udvalgets  

 forslag om, at det i loven angives som udgangspunktet, at en ansøger til en  

 dommerstilling skal have været konstitueret i landsretten og være blevet  

 bedømt der, samtidig med at det gøres muligt for alle jurister med de  

 fornødne kvalifikationer at søge en sådan konstitution i en af landsretterne.
 Justitsministeriet kan derfor tilslutte sig udvalgets forslag om, at det  

 som lovmæssigt krav indføjes i retsplejeloven, at udnævnelse til  

 byretsdommer, landsdommer og dommer i Sø- og Handelsretten i reglen kræver,  

 at den pågældende har været konstitueret som dommer i en af landsretterne.
 Med den valgte formulering i forslaget til retsplejelovens § 42 gøres  

 landsretsuddannelsen som hovedregel obligatorisk for ansøgere til alle  

 dommerstillinger, bortset fra Højesteret, men det udelukkes ikke, at en  

 ansøger på anden måde kan dokumentere sin egnethed så utvetydigt, at det vil  

 være formalistisk at stille krav om, at den pågældende yderligere skal  

 bedømmes i landsretten.
 Justitsministeriet er enig i, at konstitutionsperioden passende kan  

 fastsættes til 9 måneder i overenstemmelse med længden af den nuværende  

 landsretstjeneste.
 En sådan lovfæstet konstitutionsordning vil gøre det muligt for en række  

 jurister uden nærmere tilknytning til retsvæsenet at dokumentere deres  

 generelle juridiske kvalifikationer på lige fod med andre jurister.
 Der henvises i øvrigt til bestemmelsen i § 42, stk. 4, i lovforslagets §  

 1, nr. 10.
 Justitsministeriet kan endvidere tilslutte sig udvalgets forslag  

 vedrørende den måde, hvorpå landsretstjenesten bør afvikles, herunder at  

 ikke-udnævnte dommeres tjeneste i landsretterne bør ske som konstitueret  

 dommer og ikke som »overtallig dommer«, hvis stemme ikke tæller med  

 ved sagernes afgørelse.
Justitsministeriet finder ikke, at der i landsretterne bør ske en oplæring  

 og bedømmelse af de ikke-udnævnte dommeres færdigheder i retsledelse.  

 Justitsministeriet finder som mindretallet i udvalget, at hensynet til en  

 forsvarlig og sammenlignelig bedømmelse af de pågældendes evne for  

 retsledelse normalt måtte indebære, at denne funktion blev udøvet ikke blot i  

 enkelte sager.
En ordning, hvor efter alle konstituerede skulle afprøves i  

 retsledelse, ville derfor medføre, at retsformandsfunktionen i betydeligt  

 omfang skulle udøves af konstituerede dommere.
Dette ville ikke være  

 forsvarligt under hensyn til, at de fleste sager, der behandles i  

 landsretten, der finder deres endelige og for mange dybt alvorlige afgørelse.  

 Det må tillægges afgørende betydning, at sagernes behandling både er og af  

 parterne opleves som værende fuldt betryggende.
 Justitsministeriet er enig i, at en væsentlig udvidelse af antallet af  

 konstitutionsstillinger bør ledsages af en udvidelse af antallet af faste  

 landsdommerstillinger, således at landsretten har kapacitet til at sikre en  

 tilfredsstillende uddannelse og prøvelse af de konstituerede dommere.
Såfremt det viser sig nødvendigt at gennemføre en så væsentlig udvidelse  

 af antallet af konstitutionsstillinger, som udvalget skønner, er  

 Justitsministeriet derfor enig i, at det vil kunne være hensigtsmæssigt, at  

 arbejdet i landsretternes enkelte afdelinger fordeles på 3 faste landsdommere  

 og en konstitueret dommer.
Justitsministeriet er ligeledes enig i, at det med  

 en sådan normering formentlig vil være muligt samtidig at nedlægge  

 fuldmægtigstillingerne i landsretterne.
 Udvalget skønner, at forslaget indebærer, at der vil være behov for ca. 30  

 konstitutionsstillinger - mod 11 i dag - i de to landsretter tilsammen, og at  

 der vil være behov for en udvidelse af antallet af faste landsdommere med  

 indtil ca. 10 stillinger.
Justitsministeriet kan på det foreliggende grundlag tilslutte sig  

 udvalgets vurdering af, at der vil være behov for yderligere stillinger i  

 landsretterne, men finder dog, at det bør understreges, at der med de  

 eksisterende oplysninger er forbundet betydelig usikkerhed vedrørende det  

 skønnede behov for konstitutionsstillinger og dermed også for skønnet  

 vedrørende behovet for yderligere faste landsdommerstillinger.
Udviklingen i  

 interessen for at opnå en konstitutionsstilling må derfor følges nøje,  

 ligesom udviklingen i behovet for udvidelse af antallet af faste  

 landsdommerstillinger må følges, således at de ressourcer, der afsættes til  

 denne uddannelses- og bedømmelsesordning, svarer til de aktuelle behov  

 herfor.
 Justitsministeriet forudsætter derfor, at en opnormering af landsretterne  

 vil ske gradvist, således at Domstolsstyrelsen i samarbejde med  

 landsretspræsidenterne løbende følger udviklingen og kan lade spørgsmålet  

 indgå i de årlige finanslovsforhandlinger.
Justitsministeriet foreslår derfor i første omgang, at der oprettes  

 yderligere 7 konstitutionsstillinger og 2 faste landsdommerstillinger.
Der er  

 næppe grundlag for at nedlægge fuldmægtigstillingerne i landsretterne med en  

 sådan udvidelse af antallet af landsdommerstillinger.
Med virkning fra april 1997 er Østre Landsret normeret med 55 faste  

 landsdommerstillinger, og retten vil komme til at arbejde i 20 afdelinger.  

 Vestre Landsret vil fra samme tidspunkt være normeret med 36 faste  

 landsdommerstillinger, og retten vil arbejde i 12 afdelinger.
I henhold til  

 finansloven for 1997 er antallet af konstitutionsstillinger fastsat til 11  

 for de to landsretter tilsammen.
Konstitutionsstillingerne er fordelt med 8  

 stillinger i Østre Landsret og 3 stillinger i Vestre Landsret.
 Med udgangspunkt i den aktuelle fordeling af faste landsdommerstillinger  

 og konstitutionsstillinger forventer Justitsministeriet, at de 7 yderligere  

 konstitutionsstillinger vil skulle fordeles med 4 stillinger i Vestre  

 Landsret og 3 stillinger i Østre Landsret.
 På denne baggrund og under hensyn til den aktuelle mulighed for at normere  

 landsretternes enkelte afdelinger med 3 faste landsdommere, finder  

 Justitsministeriet, at de 2 yderligere faste landsdommerstillinger bør  

 placeres i Østre Landsret.
 Der henvises i øvrigt til ændringen af § 4 og til § 44 b i lovforslagets §  

 1, nr. 3 og nr. 13.
2.3.6. Den fremtidige ordning for uddannelse og ansættelse af  

 dommerfuldmægtige Af de grunde flertallet i udvalget anfører, finder Justitsministeriet, at  

 den nuværende dommerfuldmægtigordning bør opretholdes.
Herved bibeholdes den  

 fordel, der er forbundet med uddannelsen af en gruppe af jurister med et  

 indgående kendskab til alle dele af domstolsarbejdet, som den nuværende  

 fuldmægtigordning giver.
 Der er endvidere i den overvejende del af udtalelserne fra de hørte  

 myndigheder givet udtryk for, at man finder, at den eksisterende  

 dommerfuldmægtigordning bør opretholdes.
Efter Justitsministeriets opfattelse indebærer den af mindretallet  

 foreslåede model endvidere en væsentlig risiko for svækkelse af varetagelsen  

 af specialområderne skifteret, fogedret, tinglysning og notarialvæsen.
Med  

 den eksisterende retskredsstruktur vil det efter Justitsministeriets  

 opfattelse ved en gennemførelse af mindretallets forslag endvidere næppe være  

 muligt at besætte de tilbageværende dommerfuldmægtigstillinger med  

 kvalificerede ansøgere.
 Hertil kommer endelig, at domstolene ikke uden tilførsel af betydelige  

 ressourcer vil kunne uddanne det meget store antal fuldmægtige, der efter  

 mindretallets forslag ville skulle passere gennem domstolene.
 Justitsministeriet kan i øvrigt tilslutte sig udvalgets forslag til  

 administrative initiativer for at forbedre mulighederne for at udskille  

 dommerfuldmægtige, som er mindre egnede eller uegnede til at blive dommere,  

 herunder at fuldmægtigene skal aflægge en prøve ved grunduddannelsens  

 afslutning, at alle fuldmægtige indkaldes til samtale i Domstolsstyrelsen  

 efter grunduddannelsens afslutning, og at personalebedømmelser afgives  

 løbende under hele fuldmægtigperioden.
 Ingen af disse administrative initiativer forudsætter lovgivning, men  

 forudsættes iværksat af Domstolsstyrelsen, jf. dog bemærkningerne til  

 bestemmelsen i § 17 a, stk. 2, i lovforslagets § 1, nr. 9.
3. Fremgangsmåden ved udnævnelse af dommere 3.1. Den gældende ordning 3.1.1. Fremgangsmåden ved besættelse af ledige dommerstillinger Alle dommerstillinger, bortset fra stillingen som præsident for  

 Højesteret, opslås ledige i Statstidende, og ansøgninger sendes til  

 Justitsministeriet.
Dommere udnævnes af kongen efter indstilling fra  

 justitsministeren.
Det er således justitsministeren, der har kompetencen til  

 og det parlamentariske ansvar for udnævnelse af dommere.
Det væsentlige i den nugældende procedure er, at vedkommende  

 landsretspræsident afgiver indstilling om, hvem der bør udnævnes til byrets-  

 og landsdommere.
Denne udtalelse afgives i praksis efter forelæggelse for  

 landsrettens plenarforsamling.
Indstillingen sendes til Justitsministeriet  

 gennem præsidenten for Højesteret, der også afgiver udtalelse om  

 indstillingen.
Landsretspræsidenternes indstilling følges traditionelt af  

 præsidenten for Højesteret, og der sker kun meget sjældent forelæggelse af  

 landsretspræsidenternes indstillinger for Højesterets plenarforsamling.
Ved ledighed i en ordinær dommerstilling ved et præsidentledet  

 byretsembede høres tillige vedkommende byretspræsident.
Dennes udtalelse  

 sendes i overensstemmelse med den almindelige regel gennem  

 landsretspræsidenten og præsidenten for Højesteret.
 Ved ledighed i en ordinær dommerstilling ved et administreret  

 byretsembede drøfter landsrettens præsident udnævnelsen med den  

 administrerende dommer.
Med hensyn til besættelsen af stillinger som byretspræsident  

 foreligger der ikke - i hvert fald inden for de senere år - nogen fast  

 praksis med hensyn til, hvorvidt det pågældende præsidentembede  

 (plenarforsamlingen) høres.
Der indhentes i overensstemmelse med den  

 almindelige regel en udtalelse fra vedkommende landsretspræsident, som sender  

 sin udtalelse gennem Højesterets præsident.
Ved udnævnelse af  

administrerende dommere høres kun landsrettens og Højesterets  

 præsident og ikke den pågældende byret.
Ved besættelse af stillingen som landsretspræsident sendes  

 ansøgningerne til udtalelse i landsretten, der efter drøftelse i  

 plenarforsamlingen sender sin udtalelse til Justitsministeriet gennem  

 Højesterets præsident.
Retsformændene i landsretterne beskikkes - uden opslag  

 af stillingen - af vedkommende landsretspræsident, jf. retsplejelovens § 7.
Ved ledighed i stillingen som dommer eller vicepræsident i Sø-  

 og Handelsretten sendes de indkomne ansøgninger til udtalelse hos Sø- og  

 Handelsrettens præsident, der videresender disse sammen med sin udtalelse til  

 Højesterets præsident.
For så vidt angår præsidentstillingen i Sø- og  

 Handelsretten afgiver Højesterets præsident indstilling til  

 justitsministeren.
 Ved besættelse af stillingen som højesteretsdommer afgiver  

 Højesteret indstilling til justitsministeren.
 Domstolenes indstillinger følges i praksis af justitsministeren.
3.1.2. Grundlaget for landsretternes indstillinger ved besættelse af  

 ledige dommerstillinger Når ansøgningsfristen i et stillingsopslag om en ledig  

byretsdommerstilling er udløbet, sendes de indkomne ansøgninger af  

 Justitsministeriet til præsidenten for den landsret, i hvis kreds stillingen  

 er ledig, sammen med en ansøgerliste med oplysning om ansøgernes navne,  

 alder, stilling og kandidatår.
Hvis der er tale om en stilling som dommer ved  

 en præsidentledet byret, sendes ansøgningerne til landsretspræsidenten gennem  

 vedkommende byretspræsident, der således få mulighed for at lade sin  

 indstilling indgå i grundlaget for sagens videre behandling.
Ansøgerlisten  

 sendes endvidere til samtlige ansøgere, til Dommerforeningen og til  

 Dommerfuldmægtigforeningen samt udleveres til samtlige landsdommere i den  

 pågældende landsret.
Ved sagens behandling i vedkommende landsret indgår udover de oplysninger,  

 der fremgår af ansøgningen eller er vedlagt denne, foreliggende oplysninger  

 om ansøgerens virke i landsretten tillige med andre oplysninger, som  

 landsretten måtte være i besiddelse af, f.eks. som følge af tidligere  

 ansøgninger om dommerstillinger, klagesager m.v.
I vurderingen indgår tillige  

 kendskab til den stilling, der er ledig.
 Et meget væsentligt element i bedømmelsesgrundlaget er den udtalelse, der  

 er afgivet af landsretspræsidenten med hensyn til forløbet af  

 landsretskonstitutionen, jf. ovenfor afsnit 2.1.2.
 I bedømmelsesgrundlaget i landsretten kan også indgå en række andre  

 oplysninger, som tilvejebringes af landsretspræsidenten gennem samtaler med  

 f.eks. retspræsidenter eller dommere ved de embeder, hvor ansøgeren tidligere  

 har gjort tjeneste.
Det er vedkommende landsretspræsident, der afgiver indstilling til  

 Justitsministeriet om besættelsen af den ledige stilling, dog som anført  

 ovenfor først efter drøftelse af sagen på et plenarmøde med deltagelse af  

 landsrettens faste dommere.
På plenarmødet gennemgår præsidenten sagen med de  

 oplysninger, der fremgår af denne vedrørende den enkelte ansøger.  

 Landsrettens dommere bidrager med det kendskab til ansøgernes virke, som er  

 tilvejebragt bl.a. under disses konstitutionsperiode og ved behandlingen af  

 anke- og kæresager, herunder ikke mindst vedrørende den periode, der ligger  

 efter konstitutionen i landsretten.
Under drøftelsen i plenarmødet vil det  

 således ofte være muligt at foretage en direkte sammenligning mellem flere  

 kandidater baseret på et personligt kendskab til disse hos en stor del af  

 landsrettens dommere.
På grundlag af drøftelsen på plenarmødet og de i øvrigt foreliggende  

 oplysninger afgiver landsretspræsidenten sin indstilling om stillingens  

 besættelse.
Indstillingen kan være relativt kortfattet og alene indeholde en  

 udtalelse om, at valget under de givne omstændigheder må stå mellem nogle  

 nærmere angivne ansøgere, og en bemærkning om, hvem af disse der må  

 foretrækkes.
Landsretspræsidenten indstiller altid kun en ansøger til  

 stillingen.
Proceduren ved besættelse af stillinger som landsdommer er i  

 princippet den samme som beskrevet for byretsdommere.
Byretsdommere og  

 advokater, der søger landsdommerstillinger, vil være landsretten bekendt, men  

 ingen udnævnes uden at have været konstitueret i landsretten med henblik på  

 at vurdere den pågældendes kvalifikationer.
Ved besættelsen af stillingerne som præsident i landsretten indhentes som  

 nævnt ovenfor en udtalelse fra landsrettens plenarforsamling.
Der er  

 tradition for, at det er en landsdommer fra vedkommende landsret, der  

 udnævnes i den ledige præsidentstilling.
Ofte er der kun en eller to  

 landsdommere fra den pågældende landsret, der søger stillingen.
3.1.3. Udnævnelse af højesteretsdommere Efter retsplejelovens § 43, stk. 2, er det en betingelse for udnævnelse  

 til højesteretsdommer, at man har godtgjort sin dygtighed ved at have  

 prøvevoteret i mindst 4 sager.
Denne ordning er i alt væsentligt fulgt i over  

 200 år.
Højesteret indstiller, hvem af ansøgerne til en opslået ledig stilling der  

 skal have tilladelse til at prøvevotere.
Bedømmelsesgrundlaget er ikke  

 formaliseret.
Der indhentes således ikke skriftlige udtalelser om ansøgerne.  

 Udvælgelsen sker på grundlag af dommernes opfattelse af ansøgernes faglige og  

 personlige kvalifikationer.
Den kreds, som højesteretsdommere kan rekrutteres  

 fra, er ikke stor, og da det faglige miljø er overskueligt, er der gode  

 muligheder for at indhente oplysninger om og danne sig en opfattelse af  

 ansøgerne.
Det hænder, at præsidenten for Højesteret efter drøftelse i  

 Højesteret opfordrer kvalificerede jurister til at søge  

 højesteretsdommerstillinger.
Stillingen som Højesterets præsident er siden 1861 blevet besat med en  

 allerede udnævnt højesteretsdommer efter indstilling fra rettens dommere.  

 Stillingen opslås som anført ovenfor under pkt. 3.1.1. ikke ledig.
Ved  

 domstolene kendes en lignende ordning i Rigsretten, der efter grundlovens §  

 59, stk. 2, vælger sin formand af sin midte.
3.1.4. Offentlighed og partshøring ved stillingsbesættelse Efter offentlighedslovens § 2, stk. 1, 2. pkt., gælder retten til  

 aktindsigt ikke sager om ansættelse eller forfremmelse i det offentliges  

 tjeneste.
Offentligheden har således ikke adgang til aktindsigt i sager om  

 ansættelse af dommere.
Dommerstillinger er tjenestemandsstillinger, hvorfor de særlige regler i  

 tjenestemandslovens § 5, stk. 3-5, om udlevering af lister over ansøgernes  

 navne gælder.
Efter disse bestemmelser skal der efter anmodning meddeles  

 ansøgere og organisationer, hvis medlemmer er naturlige ansøgere til en  

 stilling, oplysning om ansøgernes navne m.v.
En ansøger til en  

 tjenestemandsstilling kan kræve, at ansøgerlisten ikke gengives offentligt.  

 Når blot en ansøger kræver diskretion, gælder offentliggørelsesforbudet hele  

 ansøgerlisten.
Anmodningen skal være skriftlig og modtaget inden  

 ansøgningsfristens udløb.
Forbudet mod offentlig gengivelse af ansøgernavne  

 m.v. skal påføres ansøgerlisten ved udlevering, og overtrædelse af forbudet  

 straffes med bøde.
 Efter bestemmelsen i forvaltningslovens § 10, stk. 2, om partens ret til  

 aktindsigt har den, der ansøger eller har ansøgt om ansættelse eller  

 forfremmelse i det offentliges tjeneste, kun krav på aktindsigt i den  

 pågældende sag for så vidt angår de dokumenter m.v., der vedrører den  

 pågældendes egne forhold.
Indgår der ved behandlingen af en ansættelsessag faktiske oplysninger, som  

 er af væsentlig betydning, og som er til ugunst for en ansøger, skal der  

 efter reglerne i forvaltningslovens kapitel 5 foretages partshøring.
Dette  

 gælder dog ikke, hvis parten er bekendt med, at oplysningerne indgår i  

 ansættelsesmyndighedens beslutningsgrundlag.
Sagen må herefter først afgøres,  

 når ansøgeren er gjort bekendt med oplysningerne og har haft lejlighed til at  

 udtale sig, jf. dog lovens § 19, stk. 2.
 Afgørende for, om en oplysning skal undergives partshøring efter  

 forvaltningslovens § 19, er, om oplysningen er af en sådan karakter, at den  

 bidrager til at supplere sagens bevismæssige grundlag eller i øvrigt  

 tilvejebringes for at skaffe klarhed med hensyn til sagens faktiske  

 omstændigheder.
 Reglerne om aktindsigt og partshøring i forvaltningsloven gælder kun for  

 afgørelsesmyndigheder og ikke for en myndighed, der kun skal afgive  

 indstilling i en sag.
 Bestemmelsen i offentlighedslovens § 6 om myndighedens pligt til at gøre  

 notat om mundtligt modtagne oplysninger vedrørende en sags faktiske  

 omstændigheder, der er af betydning for sagens afgørelse, og om pligten til  

 at gøre notat om sådanne oplysninger, som myndigheden på anden måde er  

 bekendt med, gælder også ansættelsessager, jf. lovens § 2, stk. 1, 2. pkt.  

 Også denne regel gælder kun for den myndighed, der træffer afgørelse i sagen.
 Den gældende ordning med hensyn til udnævnelse af dommere er i øvrigt  

 beskrevet i betænkningen side 217-221. I betænkningen side 228-242 beskrives  

 internationale principper og udenlandske ordninger med hensyn til  

 dommerudnævnelser.
3.2. Domstolsudvalgets overvejelser Med mellemrum har der i den offentlige debat været rejst spørgsmål om  

 ændring af den gældende ordning med hensyn til dommerudnævnelser.
Debatten  

 har haft sit udgangspunkt dels i en kritik af en for ensidig rekruttering til  

 særligt de overordnede retter, og dels i mere principielle standpunkter såsom  

 hensynet til domstolenes uafhængighed og hensynet til en bredere og mere  

 gennemsigtig rekruttering.
 Domstolsudvalget blev bl.a. på den baggrund anmodet om at vurdere, om der  

 var behov for en ændret fremgangsmåde ved besættelsen af dommerstillinger.  

 Udvalget blev herunder anmodet om at overveje, om der ved en større  

 gennemsigtighed i beslutningsproceduren og ved en højere grad af klarlæggelse  

 af kvalifikationskravene kunne sikres en bredere tilgang af kvalificerede  

 jurister til domstolene.
 Om debatten henvises i øvrigt til betænkningen side 223-228.
3.2.1. Hvem skal have kompetencen til at udnævne dommere? Domstolsudvalget har overvejet, om kompetencen til at udnævne dommere  

 fortsat bør være hos regeringen, eller om Folketinget skulle tillægges en  

 direkte indflydelse på dommerudnævnelserne.
Det har også været med i  

 overvejelserne, om udnævnelseskompetencen skulle henlægges til domstolene  

 selv.
Der er i udvalget enighed om, at den danske forfatningsmæssige ordning  

 taler for, at ansvaret for dommerudnævnelserne bør ligge hos et organ, som  

 direkte eller indirekte henter sit mandat i folkestyret.
Dette taler imod at  

 henlægge kompetencen til domstolene.
En sådan ordning kunne også modvirke  

 gennemførelsen af den bredere rekruttering og gennemsigtighed i  

 udnævnelsesproceduren, som udvalget i øvrigt lægger op til.
Endelig ville det  

 være umuligt at drage nogen til ansvar, hvis der følges en  

 udnævnelsespolitik, som giver anledning til kritik uden for domstolene.
Erfaringen fra de lande, hvor parlamentet har medindflydelse på  

 udnævnelserne, indicerer efter udvalgets opfattelse, at partipolitiske hensyn  

 og kandidaternes partipolitiske tilhørsforhold kan komme til at spille en  

 betydelig rolle ved udvælgelsen af dommere.
Sådanne forhold ville ikke alene  

 betyde et afgørende brud med den ordning, som har været gældende siden  

 grundloven af 1849, men ville også indebære en betydelig risiko for, at  

 domstolenes stilling som uafhængig og partipolitisk neutral statsmagt ville  

 blive draget i tvivl og befolkningens tillid til domstolene dermed svækket.  

 Også domstolenes funktion som kontrollant af ikke blot den udøvende, men også  

 af den lovgivende magt, taler imod at tillægge Folketinget direkte  

 indflydelse på dommerudnævnelserne.
Udvalget foreslår derfor, at det fortsat skal være regeringen (vedkommende  

 minister) der - under ansvar over for Folketinget - har kompetence til at  

 udnævne dommere.
Hermed undgås på den ene side de ulemper, som vil være  

 forbundet med at tillægge Folketinget en direkte indflydelse på  

 udnævnelserne, på den anden side sikres det, at ansvaret påhviler et organ,  

 hvis mandat i sidste instans udgår fra folkestyret.
Det svarer også til, hvad  

 der gælder i de fleste vesteuropæiske lande.
 Udvalget finder imidlertid ikke, at regeringens kompetence bør stå alene,  

 men bør suppleres med en ordning, der indebærer, at vedkommende minister,  

 inden udnævnelse sker, skal indhente en indstilling fra et uafhængigt organ,  

 som udvalget foreslår benævnt Dommerudnævnelsesrådet.
 Om udvalgets overvejelser henvises i øvrigt til betænkningen side 242-244.
3.2.2. Dommerudnævnelsesrådets kompetence Der er i udvalget enighed om, at Dommerudnævnelsesrådets kompetence bør  

 omfatte alle dommerstillinger, jf. dog om stillingen som præsident for  

 Højesteret nedenfor.
Præsidenten i Højesteret Et flertal i udvalget (15 medlemmer) finder ikke, at rådet bør  

 afgive indstilling om besættelse af stillingen som præsident for Højesteret.
Flertallet henviser i den forbindelse til, at hensynet til at sikre  

 domstolenes uafhængige stilling i forhold til de øvrige statsorganer med  

 styrke taler for at udelukke både regeringen og Folketinget fra at udøve  

 indflydelse på besættelsen af netop denne stilling.
Da præsidenten  

 repræsenterer retten udadtil i forhold til de øvrige statsorganer og i  

 forhold til offentligheden, må det opfattes som en styrke, at præsidenten på  

 grund af fremgangsmåden ved udnævnelsen kan siges både formelt og reelt at  

 repræsentere hele Højesteret.
Flertallet anbefaler derfor, at man opretholder  

 den gældende ordning, hvorefter stillingen som præsident i Højesteret  

 besættes med en allerede udnævnt højesteretsdommer på grundlag af indstilling  

 fra rettens dommere.
Et medlem af udvalget finder ikke grundlag for at undtage  

 stillingen som præsident i Højesteret fra Dommerudnævnelsesrådets kompetence.  

 Dette medlem anfører, at stillingen i modsætning til den gældende ordning bør  

 opslås og besættes efter almindelige regler.
Baggrunden for dette forslag er  

 ikke et ønske om at bryde med den hidtidige praksis, hvorefter det i  

 almindelighed er højesteretsdommere, der udnævnes til præsident, ligesom der  

 ikke er noget ønske om i almindelighed at se bort fra, hvad  

 højesteretsdommerne eller et flertal af disse måtte ønske.
Stillingen  

 foreslås inddraget i den almindelige procedure, fordi det efter dette medlems  

 opfattelse ikke på forhånd kan udelukkes, at der ved besættelsen af denne  

 stilling kan være et begrundet ønske om, at en person som ikke allerede er  

 højesteretsdommer eller som ikke har opbakning fra flertallet i Højesteret,  

 kan indstilles til udnævnelse som præsident.
Dette kan efter omstændighederne  

 bidrage til en fornyelse af ledelsen af retten.
 Om flertallets og mindretallets synspunkter henvises i øvrigt til  

 betænkningen side 245-246.
Stillinger som konstitueret dommer Udvalget foreslår, at det kun undtagelsesvist skal være muligt for en  

 ansøger at blive udnævnt til dommer i en byret, i Sø- og Handelsretten eller  

 i en landsret, hvis vedkommendes egnethed ikke forinden er blevet bedømt  

 gennem en konstitution i landsretten, jf. ovenfor afsnit 2.2.5. Derfor vil  

 besættelsen af konstitutionsstillingerne i landsretterne blive af central  

 betydning for rekrutteringen af dommere.
Udvalget finder derfor, at  

 Dommerudnævnelsesrådets kompetence også bør omfatte besættelsen af disse  

 stillinger.
Dette gælder også de 3-måneders konstitutioner, som udvalget  

 foreslår etableret med henblik på advokater, jf. ovenfor afsnit 2.2.4.
Udvalget finder i den forbindelse ikke, at der bør gives dommerfuldmægtige  

 og ansatte i Justitsministeriet en fortrinsstilling til  

 konstitutionsstillingerne, uanset at denne gruppe har valgt et  

 karriereforløb, som specifikt peger mod dommergerningen.
En sådan ordning  

 ville på afgørende måde stride mod bestræbelserne for en åbning af domstolene  

 for andre end netop disse grupper.
 Udvalget finder af praktiske grunde ikke, at Dommerudnævnelsesrådet bør  

 afgive indstilling i de tilfælde, hvor der som følge af embedsledighed eller  

 en fast dommers forfald midlertidigt skal konstitueres en dommer i landsret,  

 byret eller Sø- og Handelsretten.
 Der henvises i øvrigt til betænkningen side 247.
Retsassessorstillinger Udvalget finder ikke, at Dommerudnævnelsesrådets kompetence skal omfatte  

 afgivelse af indstilling om udnævnelse af retsassessorer.
Det skyldes dels,  

 at det, trods det foreslåede ansættelsesværn, jf. nedenfor afsnit 4.5.2 og  

 4.6.2., fortsat vil være muligt at afskedige en retsassessor, som skønnes  

 fagligt uegnet til fortsat tjeneste, og dels at der hvert år besættes et ikke  

 helt ubetydeligt antal retsassessorstillinger.
Pligt til også i disse sager  

 at høre Dommerudnævnelsesrådet ville således indebære en betydelig belastning  

 af rådet og dettes sekretariat.
Udvalget foreslår i stedet, at det fremover  

 bliver Domstolsstyrelsen, som ansætter retsassessorer, jf. nedenfor afsnit  

 4.5.1.
De medlemmer af udvalget, der som led i deres forslag om ændring af  

 dommerfuldmægtigordningen går ind for oprettelse af vicedommerstillinger,  

 finder, at disse stillinger bør være omfattet af Dommerudnævnelsesrådets  

 kompetence.
Der henvises herom til betænkningen side 248.
Dommerstillinger ved Menneskerettighedsdomstolen og EF-domstolen Udvalget har overvejet, om stillingerne som dommere og generaladvokater  

 ved Menneskerettighedsdomstolen og EF-domstolen, som besættes efter dansk  

 indstilling, bør omfattes af rådets kompetence.
Udvalget har dog fundet, at  

 en stillingtagen til dette spørgsmål falder uden for udvalgets kommissorium.
3.2.3. Dommerudnævnelsesrådets sammensætning Udvalget finder, at Dommerudnævnelsesrådet bør sammensættes og fungere på  

 en måde, der er egnet til at sikre, at besættelsen af dommerstillinger sker  

 på sagligt grundlag under inddragelse af alle relevante hensyn, og at  

 intentionerne om en bredere rekruttering og en mere »gennemsigtig«  

 udnævnelsesprocedure realiseres bedst muligt.
Sammensætningen og  

 arbejdsformen bør endvidere bidrage til at styrke befolkningens tillid til,  

 at de nævnte målsætninger for dommerrekrutteringen realiseres.
 Udvalget lægger endvidere vægt på, at hensynet til effektivitet og et tæt  

 samarbejde i rådet tilsiger, at rådet kun har forholdsvis få medlemmer.
På den ene side finder udvalget det afgørende, at der i rådet er den  

 nødvendige viden om domstolsorganisationen og om, hvilke krav der må stilles  

 med hensyn til juridisk indsigt, retsledelse, administrative evner m.v. i de  

 forskellige typer af stillinger ved domstolene, ligesom det efter udvalgets  

 opfattelse er påkrævet, at en vis del af rådets medlemmer fra deres daglige  

 virke i retterne har kendskab til den udvikling i retternes forhold, som til  

 stadighed finder sted.
Disse synspunkter tilgodeses efter udvalgets  

 opfattelse bedst ved, at domstolene som hidtil medvirker i  

 indstillingsproceduren.
 På den anden side finder udvalget, at formålet med rådet derudover bedst  

 opfyldes, såfremt advokatstanden og offentligheden også bliver repræsenteret  

 i rådet.
 Udvalget foreslår på den baggrund, at Dommerudnævnelsesrådet sammensættes  

 ligeligt af 3 dommere og 3 medlemmer uden for dommernes rækker, nemlig 1  

 advokat og 2 repræsentanter for offentligheden.
Dommerrepræsentanterne Kravene til dommere er ikke er ens ved de forskellige retsinstanser, og  

 udvalget finder derfor, at dommere fra både byret, landsret og Højesteret bør  

 være medlemmer af rådet.
Udvalget har i den forbindelse drøftet, hvilke  

 dommere fra de tre retsinstanser der bør have sæde i rådet.
Særligt har  

 udvalget henset til betydningen af rådets indstillinger overvejet, om  

 Højesterets og landsretternes præsidenter (landsretspræsidenterne på skift  

 afhængig af, hvor det ledige embede er beliggende) burde være medlemmer, og  

 om byretsdommeren burde være medlem af (formand for) Dommerforeningens  

 bestyrelse.
Udvalget finder imidlertid, at dommerne i rådet ikke bør repræsentere de  

 enkelte retter eller Dommerforeningen som institutioner, men som  

 enkeltpersoner bør repræsentere den sagkundskab, som er til rådighed i  

 domstolssystemet på forskellige niveauer.
Herudover taler udvalgets ønsker om  

 at tidsbegrænse de enkelte medlemmers funktionstid, jf. nedenfor afsnit  

 3.2.4., også imod en ordning med bestemte personer som fødte medlemmer af  

 rådet.
Særligt for så vidt angår landsretspræsidenterne indgår det i  

 udvalgets vurdering, at den landsretspræsident, i hvis landsretskreds en  

 stilling er ledig til besættelse, forudsættes at skulle afgive en udtalelse  

 om, hvem der bør udnævnes, ligesom rådet efter udvalgets opfattelse vil have  

 mulighed for at indhente en supplerende vurdering hos landsretspræsidenten,  

 såfremt andre oplysninger, som rådet måtte komme i besiddelse af, taler  

 herfor, jf. nedenfor afsnit 3.2.6.
 Udvalget anbefaler derfor, at de 3 dommere i rådet bør være en  

 højesteretsdommer, en landsdommer og en byretsdommer, som ikke er medlemmer  

 af Dommerforeningens bestyrelse.
Dommerne bør efter udvalgets opfattelse udpeges af ministeren efter  

 indstilling.
Højesteretsdommeren bør indstilles af Højesterets plenum,  

 landsdommeren indstilles af landsretterne i fællesskab, mens byretsdommeren  

 foreslås beskikket efter indstilling fra Den Danske Dommerforening.
Advokatrepræsentanten I forlængelse af udvalgets forslag om, at der i videre omfang end hidtil  

 rekrutteres til dommergerningen fra advokatstanden, finder udvalget, at der i  

 rådet bør være et advokatmedlem, som kan tilføre rådet den nødvendige viden  

 om denne ansøgerkreds, og som i øvrigt med baggrund i sin advokatgerning vil  

 have gode forudsætninger for også at bedømme kvalifikationerne hos andre  

 ansøgere.
Udvalget finder, at advokaten bør udpeges af ministeren efter  

 indstilling af Advokatrådet.
På samme måde som for dommerrepræsentanterne  

 gælder også her, at den, der udpeges, optræder i sin personlige egenskab og  

 ikke som repræsentant for det organ, der har indstillet den pågældende.
Offentlighedsrepræsentanterne Udvalget anbefaler som nævnt, at to offentlighedsrepræsentanter indtræder  

 i Dommerudnævnelsesrådet.
Udvalget finder, at disse to repræsentanter bør  

 være engagerede samfundsborgere, som er almindeligt ansete, og som er i  

 besiddelse af høj personlig integritet og har gennemslagskraft.
Af hensyn til  

 domstolenes uafhængighed af Folketing og regering finder udvalget videre, at  

 disse repræsentanter ikke bør være medlemmer af Folketing, amtsråd eller  

 kommunalbestyrelse eller være ansat i centraladministrationen.
 Henset til at de pågældende skal stå som garanter for, at der ikke  

 fokuseres på rent juridisk faglige aspekter i forbindelse med indstillingerne  

 fra rådet, finder udvalget ikke, at det bør være en forudsætning, at den  

 enkelte offentlighedsrepræsentant er jurist, men omvendt bør en juridisk  

 baggrund ikke udelukke en person fra at blive udpeget.
 Udvalget er delt i spørgsmålet om, hvorledes det bedste grundlag for at  

 udpege offentlighedsrepræsentanterne kan tilvejebringes.
Et flertal i udvalget (11 medlemmer) finder, at ministeren forud  

 for beskikkelsen af de to offentlighedsrepræsentanter skal indhente  

 indstillinger fra nogle relevante organisationer m.v., der hver for sig  

 repræsenterer væsentlige sider af samfundslivet, uden at disse organisationer  

 skal opregnes i loven.
En sådan fiksering kan i et tidsmæssigt perspektiv  

 vise sig at være mindre hensigtsmæssig.
Flertallet peger dog på følgende  

 organisationer, som det kunne være relevant at indhente en indstilling fra:  

 Dansk Arbejdsgiverforening, Landsorganisationen i Danmark, Københavns  

 Universitet, Århus Universitet og Dansk Folkeoplysnings Samråd.
For yderligere at skabe så bredt et grundlag som muligt for ministeren for  

 det endelige valg af offentlighedsrepræsentanter, finder flertallet, at der  

 bør være mulighed for, at også andre organisationer m.v. kan afgive en  

 indstilling.
Ministeren kan eventuelt rette direkte henvendelse til andre  

 organisationer eller gennem annoncering gøre opmærksom på, at andre  

 organisationer kan fremkomme med indstilling om, hvem der udpeges som  

 offentlighedsrepræsentanter.
 Flertallet finder ikke, at ministeren skal være bundet af de afgivne  

 indstillinger, men at disse skal tjene som et godt fundament for udpegelsen  

 af de to repræsentanter for offentligheden.
Et mindretal i udvalget (4 medlemmer) foreslår, at Rektorkollegiet  

 ved universiteterne og de øvrige højere uddannelsesinstitutioner (eller et  

 lignende upartisk og uafhængigt organ) tillægges kompetencen til at indstille  

 offentlighedsrepræsentanterne.
Mindretallet finder, at man derved bedst  

 sikrer, at offentlighedsrepræsentanterne udpeges af og blandt personer, der  

 ikke har tilknytning til de sædvanlige »magtsfærer«.
Et andet mindretal (1 medlem) foreslår, at det er Folketinget, der  

 afgiver indstillingen vedrørende disse to medlemmer af rådet.
Dette mindretal  

 lægger vægt på, at der derved gives Folketinget som det folkeligt  

 repræsentative organ en vis indflydelse på dommerudnævnelserne, som  

 afbalancerer den indflydelse på udnævnelserne, som opretholdelse af  

 regeringens udnævnelseskompetence indebærer.
 Om udvalgets overvejelser om sammensætningen af Dommerudnævnelsesrådet  

 henvises i øvrigt betænkningen sider 250-255.
3.2.4. Medlemmernes funktionstid Udvalget foreslår for at modvirke, at rådet fastlåses i sin egen praksis,  

 og for at modvirke, at enkeltpersoner i for høj grad kommer til at dominere  

 dommerudnævnelserne i et længere tidsrum, at medlemskabet af  

 dommerudnævnelsesrådet gøres tidsbegrænset til 4 år uden mulighed for  

 genbeskikkelse.
For at sikre kontinuiteten i rådet foreslår udvalget, at  

 funktionstiden udløber forskudt således, at der sker udskiftning blandt  

 rådets medlemmer hvert 2. år.
3.2.5. Dommerudnævnelsesrådets sekretariat Udvalget foreslår, at rådets sekretariatsopgaver varetages af  

 Domstolsstyrelsen.
3.2.6. Dommerudnævnelsesrådets arbejdsform/arbejdsgrundlag Når Dommerudnævnelsesrådet skal afgive indstilling vedrørende besættelse  

 af en ledig dommerstilling, må rådet dels være i besiddelse af de fornødne  

 oplysninger om stillingens indhold, dels have så fyldestgørende oplysninger  

 om de enkelte ansøgere, at rådet sættes i stand til at bedømme, hvem af flere  

 ansøgere som konkret er bedst kvalificeret til den ledige stilling.
Udvalget foreslår på den baggrund bl.a., at Domstolsstyrelsen efter  

 drøftelser med rådet udarbejder stillingsbeskrivelser for alle  

 dommerstillinger, der hører under rådets kompetence.
Det foreslås videre, at  

 rådet ved bedømmelsen af en ansøgers kvalifikationer søger tilvejebragt  

 oplysninger om ansøgerens juridiske kvalifikationer, evner for retsledelse så  

 vidt det er muligt, administrative evner, samarbejdsevner, arbejdsevne og  

 efter omstændighederne om personlige forhold.
 Udvalget foreslår samtidig, at rådet ved besættelsen af visse  

 dommerstillinger indhenter udtalelse fra det embede, hvor stillingen er  

 ledig, ligesom udvalget finder, at vedkommende landsretspræsident - som  

 supplement til den almindelige landsretsudtalelse - kan afgive en supplerende  

 udtalelse om ansøgerne, og om hvem der efter landsretspræsidentens opfattelse  

 er bedst egnet til stillingen.
Udvalget finder endvidere, at Dommerudnævnelsesrådet må antages at have  

 behov for at indhente supplerende oplysninger om ansøgere.
Udvalget finder,  

 at det i den forbindelse er bedst stemmende med ønsket om åbenhed og  

 gennemsigtighed i ansættelsesproceduren og med de hensyn, der ligger bag  

 reglerne om aktindsigt, partshøring og notatpligt, at rådet i sin  

 sagsbehandling iagttager de omtalte regler, uanset rådet ikke er forpligtet  

 hertil efter forvaltningsloven, idet rådet alene er indstillende myndighed.
 Endelig finder udvalget ikke, at der er grundlag for at ændre i de  

 gældende regler om aktindsigt i ansøgerlister til tjenestemandsstillinger.  

 Det skal således fortsat gælde også ved besættelse af dommerstillinger, at en  

 liste over ansøgerne efter anmodning skal udleveres til ansøgere og  

 organisationer, hvis medlemmer er naturlige ansøgere til en stilling, dog  

 således, at en ansøger kan nedlægge forbud mod offentlig gengivelse af  

 ansøgerlisten, jf. ovenfor afsnit 3.1.4.
 Om udvalgets overvejelser henvises i øvrigt til betænkningen side 256-260.
3.2.7. Rådets indstillinger til ministeren Udvalget foreslår, at rådet kun behøver at indstille en person til en  

 ledig stilling.
Der skal dog være adgang til at indstille to (eller flere)  

 kandidater sideordnet, hvis rådet vurderer dem lige egnede.
Kan der i rådet  

 ikke opnås enighed om, at en ansøger er bedst, eller at en eller flere  

 ansøgere er lige egnede, finder udvalget, at hensynet til åbenhed og  

 gennemsigtighed i ansættelsesproceduren og hensynet til at tilvejebringe det  

 bedst mulige beslutningsgrundlag for ministeren må føre til, at der gives  

 mulighed for, at et eller flere medlemmer af rådet afgiver dissens.
 Rådets indstillinger, herunder dissenser, forudsættes af udvalget at være  

 begrundede.
 Der henvises i øvrigt til betænkningen side 261.
3.2.8. Redegørelser for rådets virksomhed Principperne om åbenhed og gennemsigtighed, som ligger bag udvalgets  

 forslag, tilsiger, at der orienteres bredt om de hensyn, som ligger til grund  

 for rådets indstillinger.
Ministeren vil naturligvis kende rådets praksis,  

 men Folketinget, befolkningen og aspiranter til dommerstillinger har et  

 naturligt krav på at blive gjort bekendt hermed.
Udvalget forslår derfor, at  

 rådet årligt skal offentliggøre en redegørelse om sin virksomhed.
Udvalget  

 forudsætter herved, at redegørelsen vil indeholde oplysninger om rådets  

 praksis samt oplysninger om, i hvilket omfang ministeren har fraveget rådets  

 indstillinger.
3.2.9. Annoncering af ledige dommerstillinger Ønsket om at sikre en tilstrækkelig tilgang af bredt kvalificerede  

 jurister til dommerhvervet taler efter udvalgets opfattelse for, at der  

 annonceres bredt, når en dommerstilling er ledig.
Udvalget foreslår derfor,  

 at ledige dommerstillinger ud over i Statstidende også annonceres i relevante  

 fagtidsskrifter.
3.3. Justitsministeriets overvejelser 3.3.1. Hvem skal have kompetencen til at udnævne dommere? Som det fremgår af beskrivelsen ovenfor, ligger kompetencen til at udnævne  

 dommere i dag hos justitsministeren, der træffer afgørelse efter indstilling  

 fra domstolene.
Da ministeren i de senere mange år altid har fulgt  

 domstolenes indstillinger, er den danske ordning vedrørende udnævnelse af  

 dommere karakteriseret ved, at domstolene reelt har den afgørende indflydelse  

 på, hvem der udnævnes til dommere.
 Denne ordning har som anført af Domstolsudvalget den fordel, at den sikrer  

 mod politisk prægede udnævnelser, ligesom den tilgodeser hensynet til, at  

 valget træffes af instanser, som har et indgående kendskab til hovedparten af  

 ansøgerne.
Justitsministeriet er imidlertid enig med udvalget i, at den eksisterende  

 ordning ikke bør formaliseres, således at kompetencen til at udnævne dommere  

 henlægges til domstolene selv.
Med ønsket om at opnå en bredere rekruttering  

 er det vigtigt at signalere, at afgørelsen af besættelsen af  

 dommerstillingerne ikke udelukkende ligger hos domstolene, ligesom en bredere  

 rekruttering vil medføre, at domstolene ikke på samme måde som hidtil vil  

 have et fuldstændigt kendskab til den overvejende del af ansøgerne.  

 Justitsministeriet er ligeledes enig i udvalgets synspunkter om, at  

 domstolene ikke bør være en stat i staten, og at man med en sådan ordning  

 ville kunne risikere, at man ikke opnår den ønskede bredde i rekrutteringen.  

 Justitsministeriet finder endvidere ligesom udvalget, at det er vigtigt, at  

 udnævnelseskompetencen ligger hos et organ, der handler under ansvar over for  

 Folketinget, og som kan drages til ansvar for den udnævnelsespolitik, der  

 følges.
På den anden side kan Justitsministeriet tiltræde udvalgets vurdering af,  

 at der vil være en risiko for, at partipolitiske hensyn kommer til at  

 influere på dommerudnævnelserne, såfremt Folketinget tillægges direkte  

 indflydelse på disse.
Dette ville medføre en fare for, at domstolenes  

 uafhængige stilling kunne anfægtes.
 På denne baggrund foreslås det, at faste dommere ved de almindelige  

 domstole fortsat skal beskikkes af kongen efter indstilling fra regeringen,  

 jf. den foreslåede bestemmelse i retsplejelovens § 42, stk. 1, jf.  

 lovforslagets § 1, nr. 10.
Som det fremgår af det samtidig fremsatte forslag til lov om  

 Domstolsstyrelsen, foreslås det, at domstolene, også efter at  

 administrationen overtages af en styrelse, ressortmæssigt skal være  

 tilknyttet justitsministeren.
Det er ved overvejelserne om forslaget om den  

 ressortmæssige placering af domstolene af regeringen blevet tillagt vægt, at  

 der oprettes et uafhængigt dommerudnævnelsesråd, jf. pkt. 4.3. i de  

 almindelige bemærkninger til lovforslaget.
Justitsministeriet kan således tiltræde udvalgets anbefaling af, at  

 regeringens kompetence til at udnævne dommere suppleres med en ordning,  

 hvorefter et bredt sammensat, uafhængigt råd skal afgive en indstilling,  

 forinden en udnævnelse kan foretages.
Forslaget indebærer, at  

 Dommerudnævnelsesrådet, forinden ministeren kan foretage udnævnelse i en  

 dommerstilling, skal afgive en indstilling vedrørende stillingens besættelse.
3.3.2. Dommerudnævnelsesrådets kompetence Det er Justitsministeriets opfattelse, at Dommerudnævnelsesrådet bør have  

 kompetence til at afgive indstilling om besættelsen af alle dommerstillinger  

 med undtagelse af stillingen som præsident for Højesteret.
For så vidt angår stillingen som præsident for Højesteret er  

 Justitsministeriet enig med udvalgets flertal i, at denne stilling har en  

 sådan ganske særlig karakter, at den nuværende ordning, hvorefter præsidenten  

 udnævnes efter indstilling fra rettens dommere, bør opretholdes.
Det er  

 således også Justitsministeriets opfattelse, at det netop med hensyn til  

 stillingen som leder af landets højeste ret er af meget væsentlig betydning,  

 at præsidenten reelt repræsenterer alle højesteretsdommerne.
Justitsministeriet er ligeledes enig i, at stillingerne som konstitueret  

 dommer i landsretterne bør være omfattet af rådets kompetence.  

 Justitsministeriet finder således, at besættelsen af disse  

 uddannelsesstillinger bliver af stor vigtighed i forbindelse med  

 realiseringen af målsætningen om en bredere rekruttering.
Der bør derfor også  

 for disse stillingers vedkommende tillægges Dommerudnævnelsesrådet  

 indflydelse på hvem, der beskikkes i stillingerne.
Justitsministeriet kan også tiltræde, at der ikke gives dommerfuldmægtige  

 og fuldmægtige i Justitsministeriet fortrinsstilling til  

 uddannelseskonstitutionerne.
En sådan fortrinsstilling ville gøre det  

 vanskeligt for jurister med en anden baggrund at opnå det fornødne grundlag  

 for senere at kunne søge en dommerstilling, og det ville derfor blive  

 vanskeligere at opnå den ønskede større bredde i dommerrekrutteringen.
Justitsministeriet er enig med udvalget i, at rådet ikke bør afgive  

 indstilling vedrørende forfaldskonstitutioner meddelt i medfør af den  

 foreslåede bestemmelse i retsplejelovens § 44 a.
Det skyldes bl.a., at disse  

 konstitutioner efter forslaget skal meddeles af Domstolsstyrelsen, og at der  

 ofte vil være tale om kortvarige konstitutioner, hvor praktiske hensyn taler  

 imod at forelægge sagerne for Dommerudnævnelsesrådet.
 Justitsministeriet er endvidere enig med udvalget i, at rådet ikke bør  

 afgive indstilling vedrørende besættelse af retsassessorstillinger, bl.a.  

 fordi dette p.g.a. antallet af retsassessorstillinger, der besættes årligt,  

 ville betyde en betydelig belastning af rådet.
Dommerstillingerne ved Menneskerettighedsdomstolen og EF-domstolen Som nævnt ovenfor under pkt. 3.2.2. har Domstolsudvalget ikke taget  

 stilling til, om dommerstillingerne ved Menneskerettighedsdomstolen og  

 EF-domstolen bør være omfattet af Dommerudnævnelsesrådets kompetence, idet  

 dette spørgsmål ikke var omfattet af udvalgets kommissorium.
 Principperne for udnævnelse og indstilling til disse stillinger er nærmere  

 beskrevet i betænkningen side 241 - 242.
For så vidt angår disse stillinger finder Justitsministeriet ikke, at  

 rådet bør afgive indstilling.
Det skyldes bl.a., at det ikke nødvendigvis er  

 de samme hensyn, der gør sig gældende ved udvælgelsen af kandidater til disse  

 stillinger, som til de »ordinære« danske dommerstillinger.
Det vil  

 derfor kunne være uheldigt, hvis regeringen skulle føle sig bundet af en  

 indstilling fra rådet i forbindelse med besættelsen af disse stillinger.
Der vil endvidere forud for besættelsen af disse stillinger kunne være  

 uformelle kontakter mellem regeringerne i de enkelte lande om de egnede  

 kandidater.
Sådanne procedurer vil være vanskeligt forenelige med de rammer,  

 som Dommerudnævnelsesrådet kommer til at arbejde under.
 Justitsministeriet har derfor i forslaget til retsplejelovens § 43 a, stk.  

 1, jf. lovforslagets § 1, nr. 11, ikke medtaget disse stillinger under  

 Dommerudnævnelsesrådets kompetence.
3.3.3. Dommerudnævnelsesrådets sammensætning Justitsministeriet er enig med Domstolsudvalget i, at  

 Dommerudnævnelsesrådet må sammensættes således, at det både besidder viden om  

 domstolsorganisationen og har en sådan repræsentation af udefrakommende, at  

 målsætningen om en større gennemsigtighed i forbindelse med udnævnelse af  

 dommere kan opfyldes.
Samtidig er det nødvendigt, at rådet får forholdsvis få  

 medlemmer, således at arbejdet i rådet bliver effektivt, og således at de  

 enkelte medlemmer får erfaring i arbejdet ved deltagelse i behandlingen af  

 mange sager.
Justitsministeriet er således enig i udvalgets forslag om, at rådet bør  

 sammensættes af 3 dommerrepræsentanter og 3 medlemmer uden for dommernes  

 rækker, nemlig en advokat og 2 offentlighedsrepræsentanter.
Der henvises  

 herom også til den foreslåede bestemmelse i § 43 b, stk. 1, i lovforslagets §  

 1, nr. 11.
Dommerrepræsentanterne Justitsministeriet er enig med udvalget i, at de tre  

 domstolsrepræsentanter bør udpeges fra henholdsvis byret, landsret og  

 Højesteret.
Herved opnås det kendskab, som er nødvendigt for rådet, til  

 stillingerne i de enkelte retsinstanser og til arbejdets karakter.
 Justitsministeriet er ligeledes enig med udvalget i, at medlemmerne skal  

 indstilles fra henholdsvis Højesterets plenum (højesteretsdommeren),  

 landsretspræsidenterne i fællesskab (landsdommeren) og Den Danske  

 Dommerforening (byretsdommeren), jf. § 43 b, stk. 2, i lovforslagets § 1, nr.  

 11.
Advokatrepræsentanten Justitsministeriet kan tilslutte sig udvalgets anbefaling af, at der i  

 Dommerudnævnelsesrådet også bør være et advokatmedlem, og at dette medlem  

 beskikkes efter indstilling fra Advokatrådet.
Dette medlem kan bl.a. bidrage  

 med kendskab til baggrunden for ansøgere, der er advokater, og vurdering af  

 sådanne ansøgeres kvalifikationer.
Offentlighedsrepræsentanterne Justitsministeriet er enig med udvalget i, at det er af afgørende  

 betydning for en åbning af det nuværende dommerrekrutteringssystem og for den  

 almindelige accept af rådets virksomhed, at det indstillende organ bliver  

 bredt sammensat, og at det i den forbindelse er vigtigt, at repræsentanter  

 for offentligheden deltager i rådets arbejde.
Disse repræsentanter vil kunne  

 medvirke til, at rådet i videre omfang medinddrager almene samfundsmæssige  

 hensyn, og tilføre rådet en synsvinkel, som ikke alene tager udgangspunkt i  

 snævre faglige betragtninger.
 Justitsministeriet er enig i, at der ikke bør opstilles nærmere  

 retningslinier for, hvilken baggrund offentlighedsrepræsentanterne bør have.  

 Justitsministeriet forudsætter dog ligesom udvalget, at der skal være tale om  

 personer, der er engagerede i samfundsforhold og bredt orienterede, og at de  

 pågældende er i besiddelse af personlig integritet og gennemslagskraft.
 Justitsministeriet er ligeledes enig i, at medlemmer af Folketinget,  

 amtsråd og kommunalbestyrelser samt ansatte i centraladministrationen ikke  

 skal kunne udpeges som repræsentanter for offentligheden i rådet.
For så vidt angår udpegningen af disse medlemmer og deres suppleanter  

 foreslås det, at de udpeges i overensstemmelse med indstillinger fra  

 henholdsvis Amtsrådsforeningen og Kommunernes Landsforening i forening og  

 Dansk Folkeoplysnings Samråd.
Disse organisationer repræsenterer brede  

 samfundsmæssige interesser og vil derfor være egnede til at sikre, at de  

 udpegede personer er engagerede i samfundsforhold og bredt orienteret.
Det  

 forudsættes samtidig, at der ikke indstilles personer, der er medlem af eller  

 ansat i de pågældende 3 organisationer.
 Ifølge lov om ligestilling mellem mænd og kvinder ved udpegning af  

 medlemmer til offentlige udvalg, kommissioner o.lign. skal udvalg,  

 kommissioner, der er nedsat af en minister til at forberede fastsættelse af  

 regler eller planlægning af samfundsmæssig betydning, så vidt muligt have en  

 afbalanceret sammensætning af mænd og kvinder, og myndigheder og  

 organisationer, der skal stille forslag om medlemmer, skal foreslå både en  

 mand og en kvinde.
Dommerudnævnelsesrådets opgave er at afgive indstillinger om besættelse af  

 dommerstillinger.
Rådet findes derfor ikke at være omfattet af loven.
 De organisationer m.v., der skal stille forslag om medlemmer af rådet, vil  

 således ikke være forpligtet til at foreslå både en mand og en kvinde.
 Der henvises i øvrigt til bestemmelsen i § 43 b i lovforslagets § 1, nr.  

 11.
3.3.4. Medlemmernes funktionstid Justitsministeriet kan tiltræde, at rådets medlemmer beskikkes for en  

 4-årig periode, og at der ikke kan ske genbeskikkelse.
Det er således af  

 hensyn til kontinuiteten i rådets arbejde nødvendigt, at beskikkelsesperioden  

 får en vis længere varighed.
Omvendt skabes der ved et forbud mod  

 genbeskikkelse garanti for, at rådet ikke bliver for fastlåst i sin praksis,  

 og at enkeltpersoner ikke i en længere periode kommer til markant at dominere  

 rådets praksis.
 Endelig er et forbud mod genbeskikkelse med til at markere og sikre  

 uafhængigheden for de enkelte medlemmer af rådet.
Der foreslås ikke bestemte aldersgrænser for advokatmedlemmet og for de to  

 offentlighedsrepræsentanter.
Det skyldes bl.a., at disse skal udpeges i kraft  

 af deres personlige egenskaber, og at bånd med hensyn til alder derfor efter  

 Justitsministeriets opfattelsen ikke bør fastsættes.
For dommere gælder dog, at de ikke kan virke i rådet, når de ikke længere  

 har ansættelse i den stilling, der har ført til deres udpegning.
Dette  

 indebærer, at de senest må fratræde med udgangen af den måned, hvor de fylder  

 70 år.
 3.3.5. Rådets arbejdsform, indstillinger, sekretariat m.v.
 Justitsministeriet kan i det hele tiltræde udvalgets overvejelser  

 vedrørende rådets arbejdsform og arbejdsgrundlag, herunder også hvilke  

 oplysninger rådet må forventes at ville indhente til brug for sin  

 sagsbehandling.
 Justitsministeriet er endvidere enig med udvalget i, at det er bedst  

 stemmende med intentionen om større åbenhed og gennemsigtighed i  

 ansættelsesproceduren og med de hensyn, der ligger bag reglerne om  

 aktindsigt, partshøring og notatpligt, at rådet i sin sagsbehandling følger  

 disse regler.
 Dette forslag kommer ikke til udtryk i lovteksten, men må forudsættes  

 indarbejdet i rådets forretningsorden.
 Justitsministeriet er i øvrigt enig med udvalget i, at der i rådets  

 forretningsorden eventuelt skal kunne fastsættes regler om, at rådets formand  

 bemyndiges til at afgive indstilling i visse stillingskategorier, samt at der  

 eventuelt skal kunne fastsættes regler om, at visse sager kan behandles af  

 kun 3 rådsmedlemmer, jf. bestemmelsen i § 43 c, stk. 2.
I relation til spørgsmålet om, hvorledes rådet bør udforme sine  

 indstillinger, finder Justitsministeriet, at det, for at rådets indstillinger  

 skal fremtræde med så stor vægt som muligt, bør fastsættes, at rådet kun kan  

 indstille en person til udnævnelse i en given stilling.
En sådan ordning vil  

 efter ministeriets opfattelse tillægge rådet størst mulig indflydelse på  

 udnævnelsen.
Dette forslag indebærer, at rådet i tilfælde af uenighed ved afstemning må  

 afgøre, hvem der skal indstilles til en ledig stilling.
Ved stemmelighed bør  

 det være formandens (højesteretsdommerens) stemme, der er udslagsgivende.  

 Dette forslag går - som det vil fremgå - videre end Domstolsudvalgets  

 anbefalinger i retning af at give Dommerudnævnelsesrådet indflydelse på  

 udnævnelserne.
Justitsministeriet kan i øvrigt tiltræde udvalgets forslag om, at rådets  

 indstillinger skal være begrundede, ligesom det bør fremgå, såfremt der har  

 været uenighed i rådet.
Eventuelle dissenser bør ligeledes være ledsaget af  

 en begrundelse.
 Bestemmelsen herom findes i § 43 a, stk. 2, i lovforslagets § 1, nr. 11.
Ministeren vil formelt have udnævnelseskompetencen.
Det forudsættes  

 imidlertid, at ministeren kun helt undtagelsesvis ikke vil følge rådets  

 indstilling.
I et sådant tilfælde orienterer ministeren Folketingets  

 Retsudvalg herom.
 Justitsministeriet er enig med udvalget i, at der vil være behov for, at  

 rådet årligt afgiver en redegørelse for sin virksomhed.
Da rådets indstillinger vedrører personsager, må det forventes, at rådet  

 kun i mindre omfang kan give en nøjere redegørelse for baggrunden for rådets  

 indstillinger i de enkelte sager.
Rådet vil derimod kunne beskrive de mere  

 generelle hovedlinier i sin praksis.
 Justitsministeriet er endvidere enig med udvalget i, at det er naturligt  

 at lade Domstolsstyrelsen varetage sekretariatsopgaverne for rådet.
 Der henvises i øvrigt til bestemmelsen i § 43 d i lovforslagets § 1, nr.  

 11.
3.3.6. Annoncering af ledige dommerstillinger Justitsministeriet er enig med udvalget i, at det formentlig vil virke  

 fremmende for en bredere rekruttering, såfremt dommerstillinger fremover  

 annonceres mere bredt end det hidtil er sket.
Der er således i dag kun tale  

 om opslag i Statstidende.
Dette forslag giver sig selvsagt ikke udslag i en  

 lovbestemmelse, men må i sidste ende være en afgørelse, der træffes af  

 Domstolsstyrelsens bestyrelse, eventuelt efter drøftelser med  

 Dommerudnævnelsesrådet.
 3.3.7. De praktiske opgaver i forbindelse med dommerudnævnelser  

 m.v.
Som det fremgår ovenfor, foreslås det, at dommere fortsat skal beskikkes  

 af kongen efter indstilling fra regeringen.
Det bliver således  

 justitsministeren, der på grundlag af en indstilling fra  

 Dommerudnævnelsesrådet skal afgive indstilling til dronningen om, hvem der  

 skal indstilles udnævnt i de enkelte stillinger.
 Selv om ministeren således får kompetence i disse sager, vil det være mest  

 hensigtsmæssigt, at en række af de praktiske opgaver i forbindelse med  

 behandlingen af sager om dommerudnævnelser varetages af Domstolsstyrelsen.  

 Det er derfor også ovenfor forudsat, at Dommerudnævnelsesrådets sekretariat  

 skal ligge i styrelsen.
 Det vil også være mest praktisk, at Domstolsstyrelsen står for opslag af  

 ledige dommerstillinger.
Det forudsættes, at også de øvrige praktiske opgaver i forbindelse med  

 administrationen af dommere, herunder bl.a. dommeres afsked, lønanvisning,  

 meddelelse af orlov, administration af pensioner, flyttegodtgørelse,  

 telefongodtgørelse m.v., kan varetages af Domstolsstyrelsen.
Dels er dette et  

 grundliggende element i administrationen af domstolene, der ifølge § 1 i det  

 samtidigt fremsatte lovforslag om oprettelse af Domstolsstyrelsen skal  

 henhøre under styrelsen, og dels vil styrelsen have den løbende kontakt med  

 dommerne, der er nødvendig for at kunne udføre disse opgaver.
4. Konstitution af dommere 4.1. Grundlovens og Menneskerettighedskonventionens beskyttelse af  

 dommere Efter grundlovens § 3 er den dømmende magt hos domstolene.
Grundloven  

 indeholder ingen definition af, hvilke organer der i grundlovens forstand er  

 domstole.
Det er imidlertid utvivlsomt, at organets uafhængighed er et  

 centralt led i forståelsen af domstolsbegrebet.
Dette har fundet udtryk i  

 grundlovens § 64, der sikrer dommerne mod indgreb i udøvelsen af den dømmende  

 funktion (funktionel uafhængighed) og giver dommerne en særlig beskyttelse  

 mod afsættelse og forflyttelse (personlig uafhængighed).
Reglerne om afsættelse af dommere fremgår af retsplejelovens § 49. Dommere  

 kan kun afsættes ved dom fra Den Særlige Klageret og kun i tilfælde af  

 disciplinære forseelser af graverende karakter eller i tilfælde, hvor en  

 dommer lider af vedvarende åndelig eller legemlig svaghed.
Administrativ  

 afsked og forflyttelse kan dog ske, hvor lovgivningsmagten træffer  

 bestemmelse om en omordning af domstolene, ligesom der kan gennemføres  

 administrativ afsked, hvor en dommer er fyldt 65 år under forudsætning af, at  

 der ikke sker indtægtstab, indtil det tidspunkt, til hvilket han skulle være  

 afskediget på grund af alder (70 år), jf. grundlovens § 64, 3. pkt.
Ifølge artikel 6, stk. 1, 1. pkt., i Den Europæiske  

 Menneskerettighedskonvention har enhver ret til en retfærdig og offentlig  

 rettergang inden for en rimelig frist for en uafhængig og upartisk domstol,  

 der er oprettet ved lov, når der skal træffes afgørelse enten i en strid om  

 hans borgerlige rettigheder og for pligtelser eller angående en mod ham  

 rettet anklage for en forbrydelse.
Bestemmelsen stiller således krav om, at  

 dommere er uafhængige og upartiske.
 Til opfyldelse af kravet om uafhængighed kan det antagelig udledes af  

 Menneskerettighedsdomstolens praksis, at der navnlig lægges vægt på, hvem der  

 har udnævnelseskompetencen, hvor lang funktionsperioden er, hvilke garantier  

 der er mod pression udefra, og om organet fremtræder som en uafhængig  

 institution.
Det kan ikke antages at være i strid med uafhængighedskravet, at  

 udpegningen af dommere, herunder konstituerede dommere, foretages af  

 regeringen.
Det kan heller ikke antages, at domstolsjurister efter  

 konventionen skal være udnævnt for livstid.
Hvad angår kravet om upartiskhed fremgår det af  

 Menneskerettighedsdomstolens praksis, at neutraliteten skal opfyldes ud fra  

 dels en subjektiv test, dels en objektiv test.
Retten skal således ikke blot  

 være upartisk, men skal også fremtræde som værende upartisk.
Det er med andre  

 ord ikke tilstrækkeligt, at dommeren rent faktisk ikke har været påvirket af  

 uvedkommende hensyn, men det skal også udadtil fremstå således uden rimelig  

 tvivl.
 Der henvises i øvrigt til betænkningen side 263-265.
4.2. De gældende regler om konstitution og konstitutionspraksis I lovforslaget og i Domstolsudvalgets betænkning anvendes ordet  

 »konstitution« i to forskellige betydninger, nemlig om både  

 sagskonstitutioner og stillingskonstitutioner.
Sagskonstitutioner er de tilladelser, som dommerfuldmægtige og  

 retsassessorer meddeles til at behandle »egentlige« retssager  

 (civile sager og straffesager). Disse konstitutioner medfører ikke, at  

 fuldmægtigene eller retsassessorerne får dommertitel eller dommerløn.  

Stillingskonstitutioner er midlertidige beskikkelser til at beklæde en  

 dommerstilling.
Sådanne konstitutioner indebærer dommertitel og under visse  

 betingelser dommerløn.
 Den bestående konstitutionsordning, hvorefter ansatte inden for  

 Justitsministeriets ansættelsesområde kan få konstitution til at behandle  

 retssager et bestemt antal retsdage om året, og hvor der kan ske midlertidig  

 besættelse af dommerstillinger ved forfald eller ledighed, har udtrykkelig  

 hjemmel i henholdsvis retsplejelovens § 17 a, stk. 1, 2. pkt., og § 44. En  

 særlig adgang til at konstituere universitetslærere er hjemlet i  

 retsplejelovens § 1043, stk. 2.
Endvidere har finansloven igennem en lang årrække indeholdt hjemmel til at  

 besætte dommerstillinger, der ikke er fast normerede i retsplejeloven, ved  

 konstitution.
Således giver finansloven hjemmel for  

 uddannelseskonstitutionerne i landsretterne, ligesom finansloven også i  

 øvrigt indeholder hjemmel til konstitutioner ved de kollegiale retter.
4.2.1. Retsplejelovens § 17 a Efter retsplejelovens § 17 a, stk. 1, 1. pkt., er fuldmægtige ved  

 byretterne og Sø- og Handelsretten bemyndiget til at udføre foged-, skifte-  

 og notarialforretninger, de i § 1018, stk. 1, nævnte forhør, søforklaringer  

 og tinglysningsforretninger i det omgang, hvori det af dommeren eller rettens  

 præsident overdrages dem at udføre disse forretninger.
 I praksis overdrages alle dommerfuldmægtige ved deres ansættelse eller  

 kort derefter at udføre sådanne sager, jf. ovenfor afsnit 2.1.2. om indholdet  

 af dommerfuldmægtigenes grunduddannelse.
 Beslutning om, at en fuldmægtig skal ophøre med at udføre foged-, skifte-  

 og notarialforretninger, træffes af embedets chef.
 Efter retsplejelovens § 17 a, stk. 1, 2. pkt., kan justitsministeren  

 meddele bemyndigelse til at udføre andre dele af de egentlige  

 dommerforretninger end de i 1. pkt. nævnte, dvs. civile retssager og  

 straffesager.
 Sådanne konstitutioner (bemyndigelser) meddeles som udgangspunkt til et  

 vist antal retsdage.
Praksis for konstitutioner Konstitutioner til dommerfuldmægtige meddeles af Justitsministeriet  

 efter følgende retningslinjer:
a.
Efter ca. 6-12 måneders ansættelse og indtil ca. 2 års ansættelse  

 meddeles konstitution til ca. 12 retsdage om året efter dommerens nærmere  

 bestemmelse.
Konstitutionen meddeles i vedkommende fuldmægtigs  

 ansættelsesbrev.
b.
For så vidt angår resten af uddannelsesperioden (ca. 2-3 år) meddeles  

 konstitution til ca. 25 retsdage om året efter dommerens nærmere bestemmelse.  

 Såfremt embedets behov nødvendiggør det, kan der meddeles konstitution til et  

 yderligere antal retsdage.
c.
I perioden, efter at den pågældende fuldmægtige har forladt  

 uddannelsesembedet, og indtil landsretsuddannelsen begyndes, meddeles  

 konstitution efter ansøgning fra embedet.
I denne periode vil konstitutionen  

 normalt være på omkring 50 retsdage om året.
Såfremt embedets behov  

 nødvendiggør det, kan der dog meddeles konstitution til et noget større antal  

 retsdage.
d.
Når dommerfuldmægtigen har afsluttet sin landsretsuddannelse, meddeles  

 konstitution til et antal retsdage om året fastsat ud fra en konkret  

 vurdering af det pågældende embedes behov.
Konstitutionen vil i denne periode  

 typisk have en størrelse af mellem 50-100 retsdage om året.
Retsassessorer meddeles konstitution til et antal retsdage om året  

 ud fra en konkret vurdering af det pågældende embedes behov.
Der vil normalt  

 være tale om konstitution mellem 50 og 100 retsdage om året.
Konstitutionen meddeles af Justitsministeriet.
Alle ansøgninger fra  

 embederne om meddelelse af konstitutioner til retsdage til dommerfuldmægtige  

 og retsassessorer forelægges vedkommende landsretspræsident til udtalelse.  

 Landsretspræsidenten foretager en vurdering af, om det samlede antal meddelte  

 konstitutioner overstiger et efter embedets størrelse og forhold i øvrigt  

 rimeligt antal.
Justitsministeriet foretager en tilsvarende prøvelse, men som  

 hovedregel følges præsidenternes indstillinger.
 Tilbagekaldelse af konstitutionerne henhører også under  

 Justitsministeriet, jf. retsplejelovens § 51.
Udover de ovennævnte konstitutioner meddeles der endvidere fast  

 konstitution til grundlovsforhør med henblik på etablering af  

 vagtordninger i weekender og på helligdage.
Det er en betingelse, at  

 fuldmægtigen har mindst 2 års anciennitet.
Disse konstitutioner, der  

 ligeledes meddeles af Justitsministeriet, medregnes ikke i de ovenfor nævnte  

 antal retsdage.
Omfanget af faste konstitutioner En samlet opgørelse for dommerfuldmægtige og retsassessorer pr. 1. maj  

 1994 viste bl.a., at der var meddelt i alt 20 konstitutioner på 100 retsdage  

 og 18 konstitutioner på mere end 100 retsdage.
 Til brug for Domstolsudvalgets arbejde er der foretaget en undersøgelse af  

 fordelingen af arbejdet med retssager mellem dommere, retsassessorer og  

 dommerfuldmægtige ved byretterne i perioden 1. marts - 30. juni 1995. Ser man  

 bort fra de præsidentledede embeder, hvor retten helt overvejende blev  

 beklædt af udnævnte dommere, viser undersøgelsen, at retten ved de øvrige  

 byretsembeder blev beklædt af dommerfuldmægtige og retsassessorer i ca. 40  

 pct. af de civile sager og straffesagerne.
 Vedrørende omfanget af de meddelte konstitutioner og undersøgelsens  

 nærmere resultater henvises til betænkningen side 287-288 samt til bilag 6  

 til betænkningen.
4.2.2. Uddannelseskonstitutioner i landsretterne Der er i finanslovens tekstanmærkning nr. 53, stk. 1, hjemmel til, at  

 Justitsministeriet kan konstituere indtil 11 landsdommere i Østre og Vestre  

 Landsret.
I disse stillinger konstitueres primært dommerfuldmægtige og  

 retsassessorer, men også byretsdommere, embedsmænd og enkelte advokater.
Konstitutionerne meddeles af Justitsministeriet.
Konstitutionen sker ikke  

 med en fikseret slutdato, men »indtil videre«.
Tilbagekaldelse sker  

 ligeledes af Justitsministeriet.
4.2.3. Universitetskonstitutioner i landsretterne Efter retsplejelovens § 1043, stk. 2, er der hjemmel til at beskikke  

 universitetslærere i lovkyndighed ved de kollegiale retter, bortset fra  

 Højesteret.
En sådan konstitution anvendes, hvor en universitetslærer har et  

 ønske om at stifte bekendtskab med domstolenes virke i en kortere periode,  

 typisk 1/2 - 1 år.
Ansættelse vil i visse tilfælde ske på 2/5 tid, således at  

 den pågældende fortsat delvis gør tjeneste på universitetet.
Konstitutionerne  

 meddeles og tilbagekaldes af Justitsministeriet.
4.2.4. Konstitutioner ved den faste dommers forfald eller  

 embedsledighed efter retsplejelovens § 44 Efter retsplejelovens § 44, stk. 2, kan Justitsministeriet, hvis en fast  

 dommer har forfald, eller hvis der opstår embedsledighed, om nødvendigt  

 beskikke en dommer til midlertidigt at beklæde dommerembedet.
Retsassessorer  

 og dommerfuldmægtige konstitueres efter § 44, stk. 2, bl.a. i forbindelse med  

 dommeres ferier på mere end en uge.
Medmindre der er tale om sygdomstilfælde, kan et dommerembede som  

 hovedregel ikke holdes besat ved midlertidig beskikkelse i mere end et år.
Er  

 den midlertidige beskikkelse begrundet i, at den faste dommer udfører et  

 andet offentligt hverv, kan der under nærmere betingelser og når ganske  

 særlige grunde taler for det, ved kongelig resolution ske midlertidig  

 beskikkelse ud over et år.
Forlængelse af beskikkelsen kan kun ske for et år  

 ad gangen, og beskikkelsen må aldrig strække sig ud over i alt 4 år.
En sådan  

 forlængelse kan kun finde sted, når det er en fast dommer, der beskikkes  

 midlertidigt.
Efter retsplejelovens § 44, stk. 3, kan landsrettens præsident i  

 påtrængende tilfælde, samt når den faste dommers forfald skønnes at blive  

 kortvarigt, meddele bemyndigelse til midlertidigt at forestå embedet som  

 dommer ved byret.
Det kan dog ikke ske ved de præsidentledede byretter.  

 Retsassessorer og dommerfuldmægtige konstitueres efter § 44, stk. 3, i  

 enkeltsager og i tilfælde af dommerens fravær i op til en uge.
Der gives  

 Justitsministeriet meddelelse om bemyndigelsen.
 Konstitutioner efter § 44, stk. 2 og 3, medregnes ikke i antallet af  

 retsdage knyttet til de faste konstitutioner.
 Justitsministeren tilbagekalder konstitutioner meddelt i medfør af § 44,  

 stk. 2, og landsretspræsidenten har kompetencen til tilbagekaldelse, når  

 konstitutionen er meddelt efter § 44, stk. 3, jf. retsplejelovens § 51.
4.2.5. Rejsedommere Ved lov nr. 1079 af 20. december 1995 blev en forsøgsordning med  

 rejsedommere gjort permanent.
I retsplejelovens § 15, stk. 6, er det således  

 bestemt, at to af dommerne ved Københavns Byret, en af dommerne ved retten i  

 Århus og en af dommerne ved retten i Ålborg ansættes fortrinsvis for at bistå  

 et byretsdommerembede, når byrettens forhold tilsiger det.
Der tænkes her  

 navnlig på tilfælde, hvor byretten er belastet af en eller flere store sager,  

 har lange sagsbehandlingstider, eller hvor andre særlige ressourcemæssige  

 forhold gør sig gældende.
Den midlertidige beskikkelse ved de enkelte byretsdommerembeder meddeles  

 af landsretspræsidenten.
Beskikkelse uden ansøgning kan ikke meddeles andre  

 end de i § 15, stk. 6, nævnte dommere, og beskikkelsen kan ikke udstrækkes ud  

 over 2 år.
 Om reglerne om konstitution og praksis herfor henvises i øvrigt til  

 betænkningen side 267 f.
4.3. Højesterets kendelse af 18. april 1994 om konstituerede  

 dommere Udgangspunktet er, at dømmende myndighed skal udøves af udnævnte dommere,  

 der nyder den beskyttelse som følger af grundloven og  

 menneskerettighedskonventionen, der er beskrevet i pkt. 4.1.
Der er imidlertid som nævnt ovenfor en lang tradition for, at  

 domsmyndighed tillige udøves af retsassessorer og dommerfuldmægtige i henhold  

 til konstitutioner meddelt efter retsplejelovens § 17 a, stk. 1, 2. pkt., og  

 § 44. De konstituerede dommere har som udnævnte dommere funktionel  

 uafhængighed.
Derimod gælder den ovenfor nævnte beskyttelse mod afsked og  

 forflyttelse ikke for dommerfuldmægtige og retsassessorer.
De kan afskediges  

 og for flyttes efter samme regler som andre tjenestemænd og  

 overenskomstansatte, jf. nærmere nedenfor pkt. 4.4.
 Ved kendelse af 18. april 1994, der er gengivet i Ugeskrift for retsvæsen  

 1994, side 536, og i betænkningen bilag 7, har Højesteret taget stilling til  

 anvendelsen af konstituerede dommere i forhold til grundloven og Den  

 Europæiske Menneskerettighedskonvention.
 Højesteret har med henvisning til, at anvendelse af konstituerede dommere  

 udtrykkelig er hjemlet i retsplejeloven og de årlige finanslove og er  

 forekommet igennem en meget lang årrække, ikke anset konstitutionsordningen  

 for grundlovsstridig og har herom udtalt:
»Bestemmelserne i grundlovens §§ 3 og 64 må på baggrund af denne  

 lovhjemlede, mangeårige praksis for anvendelse af konstituerede dommere  

 fortolkes således, at de ikke udelukker, at dømmende funktioner i et vist  

 omfang kan udøves af dommere, der ikke nyder en grundlovssikret beskyttelse  

 mod afskedigelse og forflyttelse.
Anvendelsen af konstituerede dommere er  

 gennem årene blevet forøget betydeligt, men der findes dog ikke  

 tilstrækkeligt grundlag for at anse den bestående konstitutionspraksis for  

 grundlovsstridig.« Efter den foreliggende praksis fra Menneskerettighedskommissionen og  

 -domstolen har Højesteret heller ikke fundet tilstrækkeligt grundlag for at  

 fastslå, at anvendelsen af konstituerede dommere generelt vil blive anset for  

 stridende mod Menneskerettighedskonventionens artikel 6, stk. 1. Højesteret  

 har dog samtidig udtalt:
». . . Omfanget og karakteren af den bestående konstitutionspraksis  

 sammenholdt med det meget brede ansættelsesområde for ansatte i  

 Justitsministeriet med tilhørende institutioner og den manglende retlige  

 beskyttelse mod fjernelse fra stillingen gør det imidlertid tvivlsomt om  

 ordningen som helhed kan anses for forenelig med konventionen.
Da der ikke er  

 noget sikkert grundlag for at fastslå konventionens rækkevidde i denne  

 henseende, og da en fortolkning, der i væsentlig grad afskærer anvendelse af  

 konstituerede dommere, vil have meget indgribende følger for  

 domstolsorganisationen, finder Højesteret, at en generel afklaring af  

 spørgsmålet bør ske gennem lovgivning . . .« Om denne højesteretsafgørelse samt Højesterets afgørelse i en lignende sag  

 henvises i øvrigt til betænkningen side 265 f og til betænkningens bilag 7 og  

 8.
4.4. Den gældende ordning med hensyn til afskedigelse og fastsættelse  

 af ændret tjenestested for retsassessorer og dommerfuldmægtige I Danmark var der pr. 1.1.97 ca. 130 retsassessorstillinger, herunder  

 justitssekretærstillinger, og ca. 170 dommerfuldmægtigstillinger.  

 Retsassessorerne og justitssekretærerne er tjenestemænd, mens  

 dommerfuldmægtigene som altovervejende hovedregel er overenskomstansatte.
 Begge grupper anses som funktionelt uafhængige efter grundlovens § 64, 1.  

 pkt, men det antages, at de ikke beskyttes af bestemmelsens 2. pkt., der  

 beskytter udnævnte dommere mod afskedigelse og forflyttelse, idet  

 dommerfuldmægtige og retsassessorer i disse relationer er stillet som alle  

 andre statsansatte embedsmænd.
4.4.1 Uansøgt afskedigelse af retsassessorer og dommerfuldmægtige Justitsministeriet kan principielt afskedige retsassessorer og  

 dommerfuldmægtige efter et frit skøn.
Afgørelse om afskedigelse forudsætter  

 dog, at der foreligger et sagligt grundlag for beslutningen.
Afskedigelsen  

 skal således være rimeligt begrundet i den ansattes eller tjenestestedets  

 forhold og kan f.eks. skyldes, at vedkommende ikke er i stand til at udføre  

 sit arbejde på forsvarlig måde.
Herudover gælder de sædvanlige retlige  

 grænser for de hensyn eller kriterier, der inddrages i denne skønsmæssige  

 afvejning.
Eksempelvis kan nævnes lighedsgrundsætninger,  

 proportionalitetsprincippet og de grænser, som magtfordrejningslæren sætter.
Justitsministeriet har praktisk talt aldrig truffet afgørelse om uansøgt  

 afskedigelse af retsassessorer eller dommerfuldmægtige.
Ministeriet har i de  

 senere år kun behandlet enkelte sager, hvor spørgsmålet om afskedigelse har  

 været overvejet som følge af alkoholproblemer m.v. og manglende  

 kvalifikationer.
I en enkelt sag er der sket afskedigelse.
 Afskedigelse kan også ske ved dom afsagt af Den Særlige Klageret, som er  

 kompetent i sager, hvor en privat anser sig krænket ved utilbørligt eller  

 usømmeligt forhold fra retsassessorers og dommerfuldmægtiges side under deres  

 embedsudøvelse, jf. retsplejelovens § 55, jf. § 49, stk. 1. Selv om § 55 kun  

 omtaler tjenestemænd, behandler klageretten i praksis også klager over  

 overenskomstansatte dommerfuldmægtige.
Retsassessorer Retsassessorer er som anført tjenestemænd og kan afskediges efter reglerne  

 i tjenestemandslovens kapitel 5.
Efter tjenestemandslovens § 28, 1. pkt., kan tjenestemænd afskediges uden  

 ansøgning med 3 måneders varsel til udgangen af en måned.
En tjenestemand kan  

 afskediges efter denne bestemmelse, bl.a. hvis han findes uegnet til at  

 bestride sin stilling, eller hvis der består samarbejdsvanskeligheder.  

 Sådanne afskedigelser af tjenestemænd i staten forekommer forholdsvis  

 sjældent.
 Afsked kan efter § 28, 2. pkt., ske med kortere varsel end de normale 3  

 måneder, såfremt den er begrundet i, at tjenestemanden som følge af strafbart  

 forhold, tjenesteforseelse, eller mislighed er uskikket til at forblive i  

 stillingen.
Dommerfuldmægtige Dommerfuldmægtige er ikke direkte omfattet af funktionærlovens  

 anvendelsesområde, men ansættes på grundlag af en kollektiv overenskomst  

 indgået mellem Finansministeriet og en række organisationer under  

 Akademikernes Centralorganisation, herunder Danmarks Jurist- og  

 Økonomforbund.
Overenskomsten henviser imidlertid til funktionærlovens regler om varsling  

 og fratrædelsesgodtgørelse.
Om afskedigelsesproceduren er fastsat detaljerede  

 regler i overenskomstens § 21.
 Om de gældende regler om afskedigelse af dommerfuldmægtige og  

 retsassessorer henvises i øvrigt til betænkningen side 281 f.
4.4.2. Uansøgt ændring af tjenestested for retsassessorer og  

 dommerfuldmægtige Retsassessorer og dommerfuldmægtige er ikke som dommere ansat ved et  

 bestemt embede, men ansættes/udnævnes i »Justitsministeriet med  

 tilhørende institutioner«.
Deres tjeneste fastsættes indtil videre ved  

 et nærmere angivet embede og i øvrigt med hele landet som ansættelsesområde.
 Det vide ansættelsesområde indebærer, at retsassessorer og  

 dommerfuldmægtige er forpligtede til at underkaste sig ændringer med hensyn  

 til det sted i landet, hvor arbejdet skal udføres, ligesom de er forpligtede  

 til at gøre tjeneste ved f.eks. anklagemyndigheden eller administrationen,  

 uden at der foreligger forflyttelse, dvs. en stillingsændring, som den  

 pågældende ikke har pligt til at acceptere.
 Retsassessorer flyttes i praksis kun til andet embede efter  

 ansøgning.
Som det fremgår ovenfor af afsnit 2.1.2., er det forudsat, at  

dommerfuldmægtige skal gøre tjeneste ved flere embeder.
De fleste  

 stillingsskift sker efter ansøgning, men for at opfylde det samlede  

 uddannelsesbehov, og for at besætte stillinger i visse dele af landet, er det  

 undertiden nødvendigt at opfordre fuldmægtige til at søge en anden stilling.
 Om uansøgt forflyttelse henvises i øvrigt til betænkningen side 284 f.
4.4.3. Konstituerede dommere Alle, der ansættes som byrets- eller landsdommer, har været konstitueret  

 som dommer.
Det gælder også dommere, der er rekrutteret fra  

 Justitsministeriet, anklagemyndigheden, universiteterne eller fra  

 advokatverdenen.
 Konstitutioner kan som tidligere anført tilbagekaldes af den myndighed,  

 der har meddelt konstitutionen, det vil sige Justitsministeriet.
For offentligt ansatte gælder, at de i konstitutionsperioden kan  

 afskediges efter de regler, der i øvrigt gælder for deres ansættelse.
Det  

 indebærer, at de som udgangspunkt kan afskediges diskretionært.
4.5. Domstolsudvalgets overvejelser Som det fremgår af pkt. 4.3. ovenfor, har Højesteret fundet, at den  

 gældende ordning med hensyn til konstitution af ikke udnævnte dommere ikke er  

 grundlovsstridig.
Højesteret har endvidere ikke fundet tilstrækkeligt  

 grundlag for at fastslå, at anvendelse af konstituerede dommere generelt vil  

 blive anset for stridende mod Den Europæiske Menneskerettighedskonvention.  

 Samtidig udtalte Højesteret dog, at omfanget og karakteren af den bestående  

 konstitutionspraksis sammenholdt med det meget brede ansættelsesområde for  

 ansatte i Justitsministeriet med tilhørende institutioner og den manglende  

 retlige beskyttelse mod fjernelse fra stillingen gør det tvivlsomt, om  

 ordningen som helhed kan anses for forenelig med konventionen.
 Justitsministeriet anmodede på den baggrund Domstolsudvalget om at  

 fremkomme med forslag, der kan fjerne denne tvivl.
Domstolsudvalget har derfor - både for at imødekomme  

 Menneskerettighedskonventionens krav og de hensyn, der ligger bag grundlovens  

 bestemmelser om uafhængige domstole - overvejet mulighederne for at fjerne  

 denne tvivl.
Udvalget finder, at der især bør lægges vægt på at sikre den  

 personlige uafhængighed, og at understrege, at den dømmende myndighed er et  

 uafhængigt organ.
Det foreslås således bl.a. - som det fremgår nærmere nedenfor - at  

 begrænse ansættelsesområdet for dommerfuldmægtige m.v. og at gennemføre et  

 værn mod afskedigelse og forflyttelse.
Herudover anbefaler udvalget, at  

 ikke-udnævnte dommere i almindelighed kun beklæder retten i tilfælde, der kan  

 begrundes i uddannelses- og ressourcemæssige hensyn.
4.5.1. Ansættelsesområde og ansættelsesmyndighed Som nævnt ovenfor er fuldmægtige ved domstolene i dag ansat inden for  

 Justitsministeriets ansættelsesområde, der omfatter domstolene,  

 anklagemyndigheden, departementet og visse styrelser.
Som led i tilvejebringelsen af øget ansættelsessikkerhed foreslår  

 udvalget, at dette brede ansættelsesområde for dommerfuldmægtige og  

 retsassessorer indsnævres fra »Justitsministeriet med tilhørende  

 institutioner« til alene at være »domstolene«.
Herved sikres  

 det, at en dommerfuldmægtig ikke kan flyttes til andre tjenestegrene.
I tilknytning til, at ansættelsesområdet ændres til domstolene, har  

 udvalget drøftet, om ansættelseskompetencen i konsekvens heraf burde placeres  

 hos domstolene selv, konkret de respektive landsretspræsidenter.
Udvalget  

 finder det imidlertid mest hensigtsmæssigt, at ansættelse af  

 dommerfuldmægtige også fremtidigt sker centralt.
Udvalget foreslår derfor, at  

 ansættelse af dommerfuldmægtige foretages af Domstolsstyrelsen.
 Der henvises til betænkningen side 298-299 og § 52 i lovudkastet i  

 betænkningen.
4.5.2. Beskyttelse mod afskedigelse og uansøgt ændring af  

 tjenestested Udvalget finder, at der fortsat bør være adgang til afskedigelse og  

 forflyttelse af dommerfuldmægtige og retsassessorer, men kun under særlige,  

 kvalificerede omstændigheder.
For utvivlsomt at opfylde de krav, som  

 Menneskerettighedskonventionen antages at stille med hensyn til uafhængige og  

 upartiske dommere, må dommerfuldmægtige og retsassessorer og andre, der  

 udøver dømmende virksomhed, sikres mod, at administrationen kan fjerne dem  

 fra deres stilling.
Kompetencen til at træffe afgørelse om fjernelse fra  

 stillingen bør derfor efter udvalgets opfattelse henlægges til domstolene  

 selv.
Udvalget foreslår Den Særlige Klageret som den institution, der skal have  

 kompetence til at træffe afgørelse i disse sager.
Dels er Den Særlige  

 Klageret i forvejen kompetent i sager om afsættelse af dommere og i sager,  

 hvor private klager over dommerfuldmægtige og retsassessorers embedsførelse,  

 dels taler hensynet til en ensartet behandling for, at sagerne behandles af  

 et centralt organ.
 Udvalget foreslår således, at en uansøgt afskedigelse eller en  

 tjenestestedsændring mod den pågældendes vilje kun skal kunne finder sted ved  

 dom afsagt af Den Særlige Klageret.
 Udvalget foreslår endvidere, at disse sager indbringes for klageretten af  

 Domstolsstyrelsen (eksempelvis ved kammeradvokaten), da styrelsen er  

 ansættelsesmyndighed.
 Udvalget foreslår, at det værn, der opstilles mod fjernelse fra  

 stillingen, kommer til at omfatte alle ikke-udnævnte dommere, dvs.  

 dommerfuldmægtige, retsassessorer og midlertidigt beskikkede dommere,  

 herunder beskikkelse ved korttidskonstitution.
 Der henvises herom i øvrigt til betænkningen side 299-300.
Beskyttelse mod afskedigelse Udvalget finder, at der bør kunne ske afskedigelse af dommerfuldmægtige og  

 retsassessorer, når betingelserne i grundlovens § 64 eller retsplejelovens §  

 49 for afskedigelse af dommere er opfyldt.
Udvalget finder det imidlertid ikke ønskeligt blot at udvide dommernes  

 beskyttelse mod afskedigelse til at gælde dommerfuldmægtige og  

 retsassessorer, idet en sådan beskyttelse ville gøre det endog meget svært at  

 afskedige fuldmægtige, der viser sig uegnede i stillingen.
Efter udvalgets  

 opfattelse forstærkes det betænkelige ved en så vid beskyttelse ved, at  

 beskyttelsen vil gælde fra den første ansættelsesdag.
Udvalget foreslår derfor, at der også fremover bliver adgang til at  

 afskedige i tilfælde, hvor dommerfuldmægtige m.v. må anses for generelt  

 uegnede til at gøre fortsat tjeneste ved domstolene.
Herudover foreslår  

 udvalget, at fuldmægtige - som øvrige offentlige ansatte - bør kunne  

 afskediges på grund af sygdom.
 Udvalget finder ikke, at der bør kunne ske afskedigelse med henvisning til  

 ressourcebetragtninger, f.eks. som følge af faldende sagstilgang.  

 Konsekvensen af dette standpunkt er, at fuldmægtige ved domstolene får en  

 fortrinsstilling frem for andre offentligt ansatte, men udvalget finder, at  

 den uafhængighed af regeringsmagten som jurister ved domstolene, der udøver  

 dømmende virksomhed, bør nyde, taler for denne videre beskyttelse.
 Udvalget foreslår som nævnt ovenfor, at afgørelse om afskedigelse i alle  

 de nævnte tilfælde skal træffes af Den Særlige Klageret ved dom efter  

 indstilling fra Domstolsstyrelsen.
 Som eneste undtagelse foreslår udvalget, at der bør kunne ske  

 administrativ afskedigelse af dommerfuldmægtige og retsassessorer, der er  

 fyldt 65 år, hvis det sker uden tab af indtægter frem til det 70. år.  

 Udvalget foreslår kompetencen til at træffe afgørelse i disse tilfælde  

 henlagt til Domstolsstyrelsen.
 Om afskedigelsesgrundene henvises i øvrigt til betænkningen side 300-302  

 og til lovudkastet i betænkningen til § 54 og § 54 a.
Beskyttelse mod uansøgt ændring af tjenestested Udnævnte dommere kan i følge grundlovens § 64 ikke pålægges at skifte  

 tjenestested.
Udvalget finder imidlertid, at behovet for en alsidig  

 uddannelse af dommerfuldmægtige og til en vis grad retsassessorer tilsiger,  

 at der må være mulighed for at lade de pågældende uddanne ved flere  

 forskellige dommerembeder som led i et uddannelsesforløb.
Udvalget finder  

 videre, at de enkelte embeders behov for juridisk arbejdskraft ligeledes kun  

 kan imødekommes effektivt, såfremt der består en mulighed for at flytte det  

 juridiske personale.
Udvalget anbefaler således, at der fortsat uansøgt skal  

 kunne fastsættes ændret tjenestested, når dette er begrundet i  

 uddannelseshensyn og i hensynet til en hensigtsmæssig ressourceudnyttelse ved  

 domstolene.
Udvalget finder tillige, at der bør kunne fastsættes ændret tjenestested i  

 tilfælde af en »omordning af domstolene«, ligesom der kan forekomme  

 situationer, hvor en dommerfuldmægtig vurderes ikke at være egnet til at  

 beklæde en stilling ved et konkret embede, men hvor den pågældende ikke  

 nødvendigvis bør indstilles afskediget, men flyttet til et embede, hvor den  

 pågældendes kvalifikationer bedre vil kunne udnyttes.
Det kan efter udvalgets  

 opfattelse ikke ganske udelukkes, at det samme vil være tilfældet i visse  

 sygdomssituationer.
 Udvalget finder, at en afgørelse om uansøgt ændring af tjenestested, når  

 ansættelsesområdet er hele landet, ikke er uforenelig med konventionens krav  

 om sikkerhed mod fjernelse fra stillingen.
Af administrative grunde finder udvalget det mest hensigtsmæssigt, at en  

 central myndighed forestår tjenestestedsændringerne for hele landet, og  

 udvalget foreslår, at kompetencen henlægges til Domstolsstyrelsen.
Udvalget  

 foreslår samtidig, at Domstolsstyrelsen - såfremt en fuldmægtig protesterer  

 mod en varslet tjenestestedsændring - skal forelægge sagen for Den Særlige  

 Klageret, der træffer afgørelse i sagen.
Indbringelsen af sagen for  

 klageretten foreslås tillagt opsættende virkning.
Et mindretal (1 medlem) finder, at de nugældende regler om  

 administrativ fastsættelse af tjenestested skaber en afhængighed for den  

 ansatte af arbejdsgiveren, som må ligestilles med den afhængighed, som er  

 knyttet til muligheden for uansøgt afskedigelse.
En beskyttelse kan ikke blot  

 bestå i at indføre et forbud mod forflyttelse, for ændring af tjenestested  

 inden for en ansættelse ved domstolene indebærer ikke en forflyttelse.
Dette medlem finder derfor, at det er nødvendigt at introducere et ændret  

 ansættelsessystem, således at dommerfuldmægtige ansættes enten ved bestemte  

 domstole, f.eks.
Københavns Byret, eller ved domstolene inden for en vis  

 region, f.eks. med tjeneste »ved retterne i X amt«.
Mindretallet  

 finder det i denne sammenhæng afgørende, at der gennemføres en principiel  

 lokalisering af ansættelsen, og at der til denne lokalisering kan knyttes et  

 meningsfyldt forbud mod forflyttelse, dvs. uansøgt pålæg om at gøre tjeneste  

 ved en domstol uden for det nævnte område.
De øvrige medlemmer af udvalget finder ikke, at de  

 uafhængighedssynspunkter, som ligger bag mindretallets forslag, kan begrunde  

 forslaget.
De henviser til, at det efter udvalgets forslag ikke er  

 ministeren, men Domstolsstyrelsen, som træffer bestemmelse om forflyttelse.  

 Der er derfor ingen risiko for, at ministeren (regeringen) kan benytte  

 forflyttelse som en »sanktion« over for dommerfuldmægtige.
Hertil  

 kommer, at uansøgt forflyttelse kan indbringes for Den Særlige Klageret.
 Der henvises i øvrigt til betænkningen side 302-304 og til lovudkastet i  

 betænkningen § 54 og § 54 a.
Disciplinærforfølgning Efter de nugældende regler er det som udgangspunkt Justitsministeriet, der  

 er disciplinærmyndighed for retsassessorer og dommerfuldmægtige.
Dette  

 udgangspunkt modificeres dog ved, at klager fra private behandles enten af  

 landsretspræsidenterne (ved de præsidentledede byretter byretspræsidenten)  

 eller Den Særlige Klageret.
 Efter udvalgets opfattelse tilsiger de ikke-udnævnte dommeres  

 uafhængighed, at denne gruppe undergives de samme disciplinære regler og  

 reaktioner, som finder anvendelse på udnævnte dommere.
Det vil sige, at det efter udvalgets opfattelse bør være retspræsidenterne  

 og Den Særlige Klageret, der træffer afgørelse i alle disciplinærsager mod  

 fuldmægtige, midlertidigt beskikkede dommere m.v.
Udvalget finder, at  

 kompetencen til at indbringe en sag for Den Særlige Klageret for disse  

 gruppers vedkommende bør være hos Domstolsstyrelsen i stedet for hos  

 ministeren.
Dette forslag har som konsekvens, at tjenestemandslovens regler  

 om suspension og disciplinærforfølgning, herunder reglerne om  

 tjenestemandsforhør, ophæves for retsassessorer m.v.
 Der henvises i øvrigt til betænkningen side 304.
4.5.3. Forholdet mellem udnævnte og konstituerede dommere i  

 byretterne Det har gennem en lang årrække været praksis, at domsmyndighed i  

 byretterne er blevet udøvet ikke blot af udnævnte dommere, men også af  

 dommerfuldmægtige og retsassessorer, som med hjemmel i retsplejelovens § 17 a  

 har fungeret som dommere.
 Det fremgår af den undersøgelse, der er omtalt i afsnit 4.2.1., at  

 byretterne, bortset fra de præsidentledede retter, i perioden 1. marts - 30.  

 juni 1995 blev beklædt af dommerfuldmægtige og retsassessorer i ca. 40 pct.  

 af de civile sager og straffesagerne.
 Denne ordning adskiller sig markant fra ordningen i andre vesteuropæiske  

 lande og giver efter udvalgets opfattelse anledning til overvejelser ud fra  

 principielle synspunkter om, hvorvidt der bør foreslås ændringer, der  

 udelukker eller begrænser ikke-udnævnte dommeres varetagelse af dømmende  

 funktioner.
 Selv om ordningen med etableringen af det foreslåede værn mod uansøgt  

 afskedigelse og forflyttelse efter udvalgets opfattelse vil opfylde kravene i  

 Menneskerettighedskonventionen til ikke-udnævnte dommeres uafhængighed, er  

 det udvalgets opfattelse, at de hensyn, der ligger bag grundlovens § 3 og §  

 64, taler for, at domsmyndighed i højere grad, end det hidtil har været  

 tilfældet, udøves af udnævnte dommere.
 Udvalget anbefaler derfor, at anvendelse af ikke-udnævnte dommere ved  

 byretterne begrænses til de tilfælde, hvor uddannelsesmæssige hensyn og  

 hensyn til en hensigtsmæssig ressourceudnyttelse taler for, at retsarbejdet  

 varetages af ikke-udnævnte dommere.
 Udvalget foreslår som følge heraf, at der oprettes flere dommerstillinger.  

 Udvalget fremkommer ikke med en mere præcis angivelse af, hvor mange  

 yderligere dommerstillinger en gennemførelse af de foreslåede retningslinjer  

 vil indebære, idet dette ville forudsætte en gennemgang af de enkelte  

 embeder, som udvalget ikke har haft mulighed for at gennemføre.
Udvalget anfører dog, at opmærksomheden synes at måtte samle sig om de  

 embeder, hvor en betydelig del af retssagsarbejdet varetages af  

 retsassessorer, der har været igennem det sædvanlige uddannelsesforløb,  

 herunder konstitution i landsretten, men som ikke har opnået at blive udnævnt  

 til dommere.
Udvalget peger endvidere på, at der vil være embeder, hvor der  

 er sket en sådan udvikling i antallet af indbyggere og dermed antallet af  

 retssager, at dette taler for oprettelse af yderligere dommerstillinger.
 Udvalget finder, at det vil være naturligt at inddrage Domstolsstyrelsen i  

 en sådan gennemgang af de enkelte byretsembeder.
 Udvalget anfører endvidere, at man er opmærksom på, at der ved  

 konverteringen af dommerfuldmægtig- og retsassessorstillinger til  

 dommerstillinger kan opstå særlige, personlige problemer, såfremt den, der  

 hidtil har udført arbejdet, ikke ansættes i den nyoprettede dommerstilling.  

 Udvalget anfører, at det falder uden for udvalgets kommissorium at tage  

 stilling til, i hvilket omfang dette hensyn bør indgå ved  

 stillingsbesættelsen, men udvalget peger dog på, at det vil være naturligt at  

 overlade løsningen af dette spørgsmål til Dommerudnævnelsesrådet.
 Om forholdet mellem udnævnte og konstituerede dommere i byretten henvises  

 i øvrigt til betænkningen side 305-308.
4.5.4. Sagsfordelingen mellem dommere og andre jurister i byretterne Kompetencen til at bestemme rammerne for sagsfordelingen Efter de gældende regler er det Justitsministeriet, som afgør, om der kan  

 meddeles »fast« sagskonstitution til  

 dommerfuldmægtige/retsassessorer til det, som bestemmelsen i retsplejelovens  

 § 17 a definerer som »de øvrige dommerforretninger«, dvs. de  

 egentlige retssager.
 Det er udvalgets opfattelse, at det vil være bedst stemmende med de  

 hensyn, som er indeholdt i Menneskerettighedskonventionens artikel 6, at  

 kompetencen til at meddele og tilbagekalde disse faste konstitutioner til at  

 beklæde retten placeres hos domstolene selv.
På den baggrund anbefaler udvalget, at kompetencen til at afgøre, i  

 hvilket omfang og i hvilke sager det enkelte dommerembedes fuldmægtige og  

 retsassessorer skal beklæde retten, henlægges til chefen for det enkelte  

 embede, som herefter får de samme ledelsesmæssige beføjelser, som andre  

 chefer i såvel offentlige som private virksomheder har.
Hermed understreges  

 også dommerens ansvar for, at sagsfordelingen ved embedet sker på betryggende  

 måde.
 Udvalget foreslår derfor, at retsplejelovens § 17 a ændres i  

 overensstemmelse hermed.
 Ud fra samme betragtninger foreslår udvalget endvidere, at bestemmelserne  

 i retsplejelovens § 15, stk. 7, 2. pkt., og § 16 a, stk. 3, 2. pkt.,  

 hvorefter Justitsministeriet ved de præsidentledede og administrerede  

 byretter skal godkende de almindelige regler for sagernes fordeling mellem  

 rettens afdelinger, ophæves, således at også denne kompetence overføres til  

 den stedlige embedschef.
Ophævelse af sondringen mellem skiftesager, fogedsager m.v. og  

 »egentlige« retssager (straffesager og civile sager) Den ovenfor foreslåede ordning indebærer, at det hverken vil være  

 nødvendigt eller hensigtsmæssigt at opretholde den nuværende sondring i  

 retsplejelovens § 17 a, stk. 1, mellem skiftesager og fogedsager m.v. og  

 andre dele af de egentlige dommerforretninger.
Sondringen hidrører fra en  

 tid, hvor det typisk var således, at de sværeste og mest betydningsfulde  

 problemer blev behandlet under de egentlige retssager, mens  

 skiftesagsbehandling og fogedsager normalt vedrørte mindre komplicerede og  

 mindre indgribende problemstillinger.
 Udvalget anbefaler bl.a. på den baggrund, at det i højere grad er sagens  

 sværhedsgrad, som afgør, om retten, herunder skifteretten eller fogedretten,  

 skal beklædes af en udnævnt dommer, en retsassessor eller en yngre  

 dommerfuldmægtig.
Denne vurdering kan alene foretages lokalt.
Ved at foreslå en ophævelse af  

 den eksisterende sondring mellem de forskellige sagstyper ønsker udvalget at  

 markere, at det er den stedlige embedschefs ansvar, at en sag, som indbringes  

 for domstolene, altid behandles af en jurist, som er i besiddelse af de  

 fornødne faglige kvalifikationer og den nødvendige erfaring, ligesom det  

 selvsagt må være embedschefens ansvar, at arbejdsbyrden fordeles rimeligt  

 mellem embedets jurister.
Retningslinier vedrørende uddannelse På baggrund af den foreslåede decentralisering af kompetencen til at  

 overlade ikke-udnævnte dommere at behandle retssager, finder udvalget, at der  

 bliver behov for at sikre en ensartet dommerfuldmægtiguddannelse, og at  

 fuldmægtigene senere får lejlighed til under nogenlunde ensartede betingelser  

 at vedligeholde og udbygge de opnåede færdigheder.
Udvalget finder det derfor påkrævet, at der fastsættes retningslinier for,  

 hvorledes de yngste dommerfuldmægtiges praktiske og teoretiske uddannelse  

 skal tilrettelægges Det foreslås, at retningslinierne for denne grunduddannelse fastsættes af  

 Domstolsstyrelsen som central ansættelsesmyndighed, og at der som hidtil sker  

 indberetning til uddannelseskonsulenten om, i hvilket omfang den enkelte  

 uddannelsesfuldmægtig har beklædt retten.
 Om udvalgets overvejelser om sagsfordelingen mellem dommere og andre  

 jurister i byretterne henvises i øvrigt til betænkningen side 308-311.
4.5.5. Konstitutioner i landsretterne Udvalget har også overvejet spørgsmålet om anvendelsen af konstituerede  

 dommere i landsretterne.
Da landsretterne fungerer som kollegiale domstole,  

 hvor tre dommere deltager i sagernes afgørelse, har spørgsmålet dog en noget  

 anden karakter end for byretterne.
 Udvalget finder dog anledning til at understrege, at det ved normeringen  

 af dommerstillinger i landsretterne bør sikres, at der altid kan medvirke to  

 faste dommere ved sagernes afgørelse, og at der bør være mulighed for, at  

 landsretterne bl.a. i sager af mere principiel eller indgribende karakter  

 eller af særlig politisk interesse, kan beklædes af tre faste dommere.
 I øvrigt skal udvalgets forslag om ansættelsesværn for dommerfuldmægtige  

 og retsassessorer også gælde for konstituerede dommere, og vil således  

 indebære en betydelig styrkelse af uafhængigheden under konstitution i  

 landsretterne.
Udvalget har overvejet, om værnet mod afskedigelse bør udstrækkes til også  

 at gælde i tiden efter en konstitutionsperiode i en af landsretterne.  

 Spørgsmålet er navnlig aktuelt for statsansatte, som ikke er ansat som  

 fuldmægtige ved domstolene, og som efter en konstitutionsperiode vender  

 tilbage til deres hidtidige tjeneste f.eks. i centraladministrationen.
Det  

 kunne hævdes, at frygten for negative reaktioner fra vedkommendes  

 tjenestested efter konstitutionens ophør kunne rejse tvivl om den pågældendes  

 uafhængighed navnlig i forbindelse med afgørelse af sager, der berører  

 statslige interesser.
Udvalget har dog ikke fundet grundlag for at fremkomme med forslag i den  

 angivne retning.
Udvalget finder, at behovet for et ansættelsesværn, der  

 rækker ud over konstitutionsperioden, må vurderes på baggrund af tradition og  

 praksis her i landet, og da der ikke hidtil er påvist eksempler på, at  

 offentligt ansatte er blevet mødt med negative reaktioner i anledning af den  

 måde, hvorpå de har dømt i sagerne, finder udvalget ikke anledning til at  

 foreslå et sådant værn.
Hertil kommer, at det vil være forbundet med meget  

 betydelige retstekniske vanskeligheder at etablere et værn, der rækker udover  

 konstitutionsperioden.
 Der henvises i øvrigt til betænkningen side 311-313.
4.5.6. Konstitutioner ved dommerens forfald eller ved  

 embedsledighed Såfremt den af udvalget foreslåede ændring af retsplejelovens § 17 a  

 gennemføres, anbefaler udvalget, at retsplejelovens § 44, stk. 3, ophæves som  

 overflødig.
Den nævnte bestemmelse giver landsretspræsidenten mulighed for  

 ved den faste dommers kortvarige forfald at meddele bemyndigelse til  

 midlertidigt at forestå embedet som dommer ved byret.
Ved planlagt kortvarigt fravær vil embedets chef i kraft af sin kompetence  

 til at lede og fordele arbejdet og til at overlade retssagsbehandlingen til  

 ikke-udnævnte dommere kunne sikre, at retten under fraværet beklædes af en  

 kompetent jurist.
På tilsvarende måde vil embedets chef kunne fastlægge  

 retningslinier for, hvorledes der skal forholdes ved kortvarigt ikke planlagt  

 fravær.
For de tilfælde, hvor embedets chef kortvarigt er afskåret fra at  

 lede embedet, må der i generelle retningslinier ved det enkelte embede være  

 taget stilling til, hvem der i chefens fravær udøver ledelsesbeføjelserne.
For så vidt angår de tilfælde, som efter gældende ret reguleres af  

 retsplejelovens § 44, stk. 2, finder udvalget, at der i samme omfang som  

 hidtil bør kunne meddeles konstitution.
Der vil forekomme en række  

 situationer - sygdom, dødsfald, orlov og lignende - hvor dommerembedet ikke  

 straks vil kunne besættes, og hvor der derfor er behov for at kunne  

 konstituere en person som dommer i en kortere eller længere periode.
Udvalget finder det mest hensigtsmæssigt, at det bliver Domstolsstyrelsen,  

 der får kompetencen til at meddele disse konstitutioner.
Det vil således være  

 Domstolsstyrelsen, der har det bedste kendskab til de enkelte dommerembeders  

 situation, og som vil kunne lade denne viden indgå i vurderingen af, om der  

 bør konstitueres en anden person som dommer og i givet fald, hvem det bør  

 være.
Udvalget anbefaler i den forbindelse opretholdelse af gældende praksis,  

 hvorefter konstitutionsstillinger, som på forhånd skønnes at blive af længere  

 varighed, opslås.
Som det fremgår ovenfor i afsnit 3.2.2., finder udvalget  

 ikke, at Dommerudnævnelsesrådet skal afgive indstilling ved besættelsen af  

 disse stillinger.
Udvalget foreslår endvidere bestemmelsen i retsplejelovens § 51, hvorefter  

 konstitution meddelt efter retsplejelovens § 44, stk. 2, tilbagekaldes af  

 Justitsministeriet efter ministeriets frie skøn, ophævet.
Det skyldes, at  

 denne ordning ikke findes forenelig med de hensyn, som bærer udvalgets  

 forslag om at indføre ansættelsesværn for alle jurister ved domstolene.
 Da varigheden af en konstitution ikke altid kan fastlægges på forhånd,  

 foreslår udvalget, at det i stedet gøres til hovedreglen, at konstitutionen  

 ophører, når den faste dommer genoptager sit virke, eller der udnævnes en ny  

 dommer i den stilling, som er blevet besat ved konstitution.
Efter udvalgets opfattelse er det dog ikke hensigtsmæssigt helt at afskære  

 muligheden for at tilbagekalde en konstitution uden for disse tilfælde.
Der  

 er f.eks. i tilfælde af dødsfald eller pludselig opstået sygdom situationer,  

 hvor det kan være nødvendigt meget hurtigt at konstituere en person i den  

 vakante stilling.
Må det forventes, at konstitutionen bliver af længere  

 varighed, anbefaler udvalget som nævnt, at der sker opslag af stillingen.
I  

 sådanne situationer må den første konstitution selvsagt kunne tilbagekaldes.  

 Det samme gælder, hvis det af praktiske grunde har været nødvendigt straks at  

 konstituere en mindre erfaren dommerfuldmægtig, og der senere viser sig  

 mulighed for at konstituere en erfaren retsassessor.
Endelig bemærker  

 udvalget, at det ikke kan udelukkes, at der vil være tilfælde, hvor den, der  

 er konstitueret, viser sig ikke at være stillingen voksen.
 Udvalget foreslår derfor, at det i tilfælde som de nævnte skal være muligt  

 at tilbagekalde konstitutionen.
 Udvalget anbefaler, at kompetencen til at meddele og tilbagekalde  

 konstitutioner henlægges til samme myndighed - Domstolsstyrelsen - men for at  

 tilgodese de hensyn til den enkelte dommers uafhængighed, som i øvrigt bærer  

 udvalgets forslag, anbefaler udvalget, at Domstolsstyrelsens kompetence  

 begrænses således, at tilbagekaldelse af en konstitution meddelt efter § 44,  

 stk. 2, inden forfaldsgrundens eller embedsledighedsperiodens udløb alene  

 skal kunne ske, hvis der foreligger en indstilling herom fra vedkommende  

 landsretspræsident.
 Der henvises i øvrigt til betænkningen side 313-315.
4.6. Justitsministeriets overvejelser Det er af meget væsentlig betydning, at ansættelsesforholdene for  

 dommerfuldmægtige og retsassessorer er af en sådan karakter, at der ikke er  

 grundlag for at stille spørgsmål ved de pågældendes uafhængighed, når de  

 fungerer som dommere.
Den tvivl med hensyn konstitutionsordningens  

 forenelighed med Menneskerettighedskonventionen, som Højesteret har givet  

 udtryk for i afgørelsen af 18. april 1994, gør det derfor efter  

 Justitsministeriets opfattelse nødvendigt, at der på dette område gennemføres  

 ændringer, der er egnede til at markere den særlige beskyttelse, som bør  

 tilkomme personer med dømmende myndighed.
4.6.1. Ansættelsesområde og ansættelsesmyndighed Udvalgets forslag om begrænsning af ansættelsesområdet for  

 dommerfuldmægtige og retsassessorer fra »Justitsministeriet med  

 tilhørende institutioner« til alene at være »domstolene«, vil  

 sikre, at dommerfuldmægtige og retsassessorer ikke mod deres vilje  

 overflyttes til at gøre tjeneste på andre områder.
Justitsministeriet er  

 derfor enig i, at der bør gennemføres en sådan ændring af ansættelsesområdet.
 Dommerfuldmægtige er overenskomstansatte, og det kræver derfor ikke særlig  

 lovhjemmel af begrænse deres ansættelsesområde.
 Indsnævringen af ansættelsesområdet for retsassessorerne, der er  

 tjenestemænd, skabes der hjemmel til ved den foreslåede nye bestemmelse i  

 retsplejelovens § 52. For at udelukke enhver tvivl angives det tillige i  

 bestemmelsen, at også fuldmægtige ansættes med domstolene som  

 ansættelsesområde.
Justitsministeriet kan ligeledes tilslutte sig udvalgets forslag om, at  

 Domstolsstyrelsen fremover bliver ansættelsesmyndighed for dommerfuldmægtige  

 og retsassessorer.
Justitsministeriet vil således fremover ikke umiddelbart  

 have funktioner i relation til ansættelse, afskedigelse og  

 disciplinærforfølgning af det juridiske personale ved domstolene, jf. også  

 forslagene om beskyttelse af dommerfuldmægtige og retsassessorer mod  

 afskedigelse, forflyttelse og disciplinærforfølgning nedenfor under pkt.  

 4.6.2.
Retsassessorer er tjenestemænd og udnævnes af dronningen.
Ved  

 opretholdelse af denne ordning må udnævnelser af retsassessorer formelt  

 forelægges for dronningen af ministeren.
Det forudsættes dog, at det er  

 Domstolsstyrelsen, der forestår samtlige administrative opgaver i forbindelse  

 med ansættelse/udnævnelse af retsassessorer såvel før som efter forelæggelsen  

 for dronningen.
Det forudsættes i den forbindelse også, at justitsministeren  

 helt undtagelsesfrit blot videresender Domstolsstyrelsens forestillinger om  

 ansættelse m.v. til dronningen uden bemærkninger.
 I betænkningen er der ikke taget stilling til, hvorledes det  

ikke-juridiske personale ved domstolene skal ansættes.
 Det overenskomstansatte personale ansættes i dag ved det enkelte  

 embede, og dette vil også være muligt under den foreslåede nye organisation.  

 Det vil således også fremover være det enkelte embede, der har  

 disciplinærbeføjelser og afskedigelseskompetence over for det  

 overenskomstansatte ikke-juridiske personale.
 For så vidt angår det tjenestemandsansatte personale rejser sig to  

 spørgsmål, dels hvem der fremover skal være ansættelsesmyndighed , og  

 dels hvilket ansættelsesområde de pågældende skal have.
 I dag er Justitsministeriet ansættelsesmyndighed, og tjenestemændene  

 ansættes med Justitsministeriet med tilhørende institutioner som  

 ansættelsesområde.
Ifølge tjenestemandslovens § 3 er der adgang for ministeren til ved  

 bekendtgørelse helt eller delvist at overlade udnævnelseskompetencen til  

 andre.
I henhold til tjenestemandslovens § 26, stk. 2, kan ministeren dog  

 ikke delegere kompetencen til at meddele uansøgt afsked.
Ved en sådan delegation vil Domstolsstyrelsen også blive  

ansættelsesmyndighed for det tjenestemandsansatte ikke-juridiske  

 personale ved domstolene.
Dette indebærer, at Domstolsstyrelsen vil komme til  

 at stå for alt det praktiske i relation til ansættelser, disciplinærsager og  

 afskedigelser, dog således at sager vedrørende uansøgt afsked fortsat skal  

 passere ministeren.
For så vidt angår ansættelsesområdet gælder det i henhold til § 1 i  

 aftale af 15. august 1975 mellem Finansministeriet og CO I, CO II, AC og  

 Danmarks Lærerforening om ansættelsesområder for varigt ansatte tjenestemænd  

 og tjenestemænd ansat på prøve i staten, folkeskolen og folkekirken, at  

 ansættelsesområdet for tjenestemænd i staten er vedkommende ministerium med  

 tilhørende institutioner.
For administrative tjenestemænd, der ved  

 ansættelsen får tjenestested i hovedstadsområdet, omfatter ansættelsesområdet  

 desuden samtlige andre ministeriers departementer, jf. aftalens § 3.
 Ministerier, som med tilhørende institutioner er af betydelig størrelse,  

 kan ved aftale med de pågældende centralorganisationer opdeles i flere  

 ansættelsesområder, jf. aftalens § 2.
 En indsnævring af ansættelsesområdet for det tjenestemandsansatte  

 ikke-juridiske personale ved domstolene kan ske ved, at der efter forhandling  

 med de berørte centralorganisationer indgås en aftale om fravigelse af  

 aftalen af 15. august 1977.
Justitsministeriet finder det rigtigst, at også det ikke-juridiske  

 personale får et ansættelsesområde, der alene er domstolene.
Det skyldes  

 bl.a., at det administrative personale i henhold til retsplejelovens § 17 a,  

 stk. 2, kan bemyndiges til at udføre visse judicielle handlinger, herunder  

 foged-, skifte-, notarial- og tinglysningsforretninger samt faderskabssager,  

 såfremt der ikke skal træffes afgørelse i tvistigheder.
 Det forudsættes på den baggrund, at der i forbindelse med lovforslagets  

 ikrafttræden tages initiativ til forhandlinger om dette spørgsmål med  

 Finansministeriet og de relevante organisationer m.v.
4.6.2. Beskyttelse mod afskedigelse og uansøgt ændring af  

 tjenestested Justitsministeriet er enig med Domstolsudvalget i, at det for at fjerne  

 tvivl i relation til de krav, som Menneskerettighedskonventionen må antages  

 at stille til uafhængige og upartiske dommere, er nødvendigt at fastsætte  

 regler, der i højere grad sikrer også dommerfuldmægtige og retsassessorer  

 mod, at administrationen vilkårligt kan fjerne dem fra deres stillinger.
Justitsministeriet kan derfor tiltræde udvalgets forslag om, at  

 kompetencen til at afskedige og træffe afgørelse om uansøgt ændring af  

 tjenestested henlægges til domstolene selv.
Justitsministeriet er endvidere  

 enig i, at kompetencen mest hensigtsmæssigt placeres hos Den Særlige  

 Klageret, som i forvejen har kompetence til at behandle disciplinærsager m.v.  

 mod dommere.
Justitsministeriet er ligeledes enig i, at det er bedst stemmende med  

 Menneskerettighedskonventionen at etablere en ordning, hvorefter uansøgt  

 afskedigelse eller en uansøgt tjenestestedsændring bør ske ved, at sagen af  

 Domstolsstyrelsen indbringes for Den Særlige Klageret, der træffer afgørelse  

 i sagen ved dom.
Antallet af sager for klageretten må i øvrigt antages at  

 blive beskedent.
 Det foreslås derfor i overensstemmelse med forslaget fra udvalget, at der  

 i § 54 a i retsplejeloven. jf. lovforslagets § 1, nr. 21, fastsættes regler  

 om Den Særlige Klagerets kompetence i disse sager og om fremgangsmåden i  

 forbindelse med sagernes behandling m.v.
Beskyttelse mod afskedigelse Justitsministeriet er enig med udvalget i, at der ligeledes bør fastsættes  

 regler, der materielt begrænser muligheden for afskedigelse af  

 dommerfuldmægtige m.v. i forhold til de nugældende regler.
Justitsministeriet  

 er ligeledes enig med udvalget i, at der bør kunne ske afskedigelse af  

 fuldmægtige m.v. i de situationer, hvor også dommere kan afskediges, jf.  

 reglerne i grundlovens § 64 og retsplejelovens § 49. Det er imidlertid også  

 Justitsministeriets opfattelse, at der bør være en videre adgang til at  

 afskedige fuldmægtige som følge af uegnethed og sygdom, end den, der er  

 fastsat for dommere.
Det skyldes bl.a., at det ikke vil være hensigtsmæssigt,  

 hvis det bliver næsten udelukket at udskille personer, der viser sig uegnede  

 til at virke ved domstolene.
 Bestemmelserne i § 54, stk. 1 og 2, jf. lovforslagets § 1, nr. 20, er  

 således udformet i overensstemmelse med forslaget fra Domstolsudvalget.
For så vidt angår kriteriet uegnethed vil det selvsagt være opfyldt, hvis  

 den pågældende savner de nødvendige juridiske kvalifikationer eller mangler  

 evnen til at samarbejde med det øvrige personale og brugerne af domstolene.  

 Sager om afskedigelse på grund af uegnethed må antages at blive rejst på  

 grundlag af indberetninger fra den stedlige dommer.
Resultatet af den  

 foreslåede prøve, der skal aflægges ved afslutningen af grunduddannelsen, jf.  

 ovenfor under pkt. 2.3.6., vil endvidere kunne indgå i grundlaget for  

 vurderingen af egnethed.
Beskyttelse mod uansøgt ændring af tjenestested Det er efter Justitsministeriets opfattelse nødvendigt både af hensyn til  

 uddannelsen af dommerfuldmægtige og af hensyn til muligheden for imødekomme  

 de enkelte dommerembeders behov for juridisk arbejdskraft, at det også  

 fremover bliver muligt at ændre en dommerfuldmægtigs tjenestested, uden at  

 den pågældende ansøger herom.
Det vil således ikke være muligt at sikre en  

 forsvarlig uddannelse af dommerfuldmægtige, hvis fuldmægtigen modsætter sig  

 at udføre tjeneste ved forskellige embeder.
Justitsministeriet er derfor enig med udvalget i, at der fortsat skal  

 kunne ske uansøgt ændring af tjenestested, når dette er begrundet i  

 uddannelsesmæssige hensyn eller hensyn til en hensigtsmæssig  

 ressourceudnyttelse ved domstolene.
Bestemmelsen i retsplejelovens § 54, stk.  

 3, jf. lovforslagets § 1, nr. 20, er således udformet i overensstemmelse  

 hermed.
Justitsministeriet finder endvidere, at der ligesom for dommere også bør  

 være adgang til at pålægge en fuldmægtig en tjenestestedsændring ved  

 omordning af domstolene.
Det kan heller ikke udelukkes, at en ændring af  

 tjenestested undtagelsesvis kan være løsningen i tilfælde, hvor den  

 pågældende er vurderet uegnet i forbindelse med tjeneste ved et embede, eller  

 har vanskeligt ved at bestride en stilling ved et bestemt embede som følge af  

 sygdom.
Også reglen i § 54, stk. 4, er derfor udformet i overensstemmelse med  

 Domstolsudvalgets lovudkast.
Justitsministeriet er i øvrigt enig med udvalget i, at kompetencen til at  

 træffe afgørelse om tjenestestedsændringer bør placeres hos  

 Domstolsstyrelsen, bl.a. fordi bevillingsansvaret og kompetencen i disse  

 sager (udfyldning af barselsvikariater, orlov m.v.) styringsmæssigt hænger  

 nøje sammen.
Det vil således kunne blive yderst vanskeligt at sikre en  

 hensigtsmæssig anvendelse af de ressourcer, som dommerfuldmægtige,  

 retsassessorer m.v. udgør for domstolene, hvis denne kompetence ikke placeres  

 centralt.
Justitsministeriet finder endvidere som udvalgets flertal, at de  

 uafhængighedssynspunkter, som ligger bag grundloven og  

 Menneskerettighedskonventionen, til fulde vil blive tilgodeset ved en  

 ordning, hvorefter en fuldmægtigs indsigelser mod en varslet ændring af  

 tjenestested medfører, at sagen skal indbringes for Den Særlige Klageret, der  

 træffer afgørelse i sagen ved dom.
Justitsministeriet er også enig i, at  

 denne indbringelse skal medføre, at tjenestestedsændringen ikke kan  

 gennemføres, så længe sagen behandles af klageretten.
Klagerettens dom kan i  

 øvrigt indbringes for Højesteret af både fuldmægtigen og Domstolsstyrelsen.
Den stedlige dommers adgang til som leder af embedet at flytte en  

 retsassessor eller en fuldmægtig internt ved embedet berøres ikke af den  

 foreslåede ordning.
En sådan beskyttelse ses ikke nødvendiggjort af kravene  

 til uafhængige domstole.
Sager, hvor retsassessorer eller dommerfuldmægtige  

 anfægter sådanne afgørelser, vil derfor som hidtil henhøre under  

 domstolene/voldgift.
Disciplinærforfølgning Efter de gældende regler er det formelle udgangspunkt, at  

 Justitsministeriet er disciplinærmyndighed, men dette modificeres ved, at  

 klager fra private behandles enten af landsretspræsidenterne (ved de  

 præsidentledede byretter af byretspræsidenten) eller af Den særlige Klageret,  

 jf. retsplejelovens §§ 48 og 49. De fleste disciplinærsager vedrørende  

 dommerfuldmægtige og retsassessorer bliver behandlet efter disse regler.
 Justitsministeriet kan i det hele tilslutte sig udvalgets forslag om, at  

 retspræsidenterne og Den Særlige Klageret tillægges kompetencen i alle  

 disciplinærsager mod dommerfuldmægtige og retsassessorer.
 Dette forslag vil endvidere indebære den fordel, at det disciplinære  

 system forenkles og gøres enstrenget for disse personalegruppers vedkommende.
 Bestemmelsen i retsplejelovens § 55, jf. lovforslagets § 1, nr. 22,  

 foreslås således udformet i overensstemmelse med lovudkastet i betænkningen.
4.6.3. Forholdet mellem udnævnte og konstituerede dommere i  

 byretterne Domstolsudvalget foreslår, at anvendelse af ikke-udnævnte dommere ved  

 byretterne begrænses til de tilfælde, hvor uddannelsesmæssige hensyn og  

 hensyn til en hensigtsmæssig ressourceudnyttelse taler for, at retsarbejdet  

 varetages af ikke-udnævnte dommere.
 Justitsministeriet kan tilslutte sig udvalgets anbefaling af, at der som  

 følge heraf sker konvertering af en række retsassessorstillinger (og evt.  

 dommerfuldmægtigstillinger) til dommerstillinger med henblik på at opnå, at  

 de dømmende funktioner i højere grad end det i dag er tilfældet udøves af  

 personer, der nyder den grundlovssikrede beskyttelse af deres uafhængighed.
 En nærmere angivelse af antallet af de ekstra dommerstillinger, der vil  

 være behov for, og ved hvilke embeder disse bør placeres, vil kræve en nøje  

 gennemgang af hvert enkelt embede, herunder sagernes karakter og fordeling  

 m.v.. Der vil eventuelt også kunne blive tale om at overføre normeringer fra  

 et embede til et andet, såfremt et embede har haft en betydelig sagsnedgang.
Justitsministeriet er enig med udvalget i, at en sådan gennemgang af de  

 enkelte embeder naturligt vil henhøre under Domstolsstyrelsen.
Der stilles  

 bl.a. af denne grund ikke på nuværende tidspunkt forslag om ændringer af  

 retsplejelovens normering af antallet af dommere ved de enkelte embeder, men  

 det forudsættes, at en undersøgelse med henblik herpå vil blive iværksat  

 snarest muligt efter etableringen af Domstolsstyrelsen.
4.6.4. Sagsfordelingen mellem dommere og andre jurister i byretterne Kompetencen til at bestemme rammerne for sagsfordelingen og ophævelse af  

 sondringen mellem skiftesager, fogedsager m.v. og »egentlige«  

 retssager (straffesager og civile sager) Justitsministeriet kan tilslutte sig, at kompetencen til at træffe  

 afgørelse om, i hvilket omfang fuldmægtige eller retsassessorer skal beklæde  

 retten, overlades til domstolene.
Justitsministeriet er endvidere enig i, at  

 denne afgørelse naturligt træffes af det enkelte embedes chef, der også står  

 for sagsfordelingen ved embedet.
Det er i øvrigt efter Justitsministeriets opfattelse en naturlig følge  

 heraf at ophæve reglerne i retsplejelovens § 15, stk. 7, og § 16 a, stk. 3,  

 om, at justitsministeren skal godkende almindelige regler om forretningernes  

 fordeling mellem afdelingerne ved præsidentledede embeder og administrerende  

 embeder.
Også den af udvalget foreslåede ophævelse af sondringen mellem  

 foged-, skifte- og notarialforretninger m.v. på den ene side og  

 »egentlige retssager« på den anden side, jf. reglen om bemyndigelse  

 til behandling af sådanne sager i § 17 a, stk. 1, er en følge af, at  

 kompetencen til at træffe afgørelse om, i hvilke sager fuldmægtige skal  

 beklæde retten, fremover fuldt ud skal henhøre under embedets chef.
 Der henvises i øvrigt herom til de foreslåede ændringer af retsplejelovens  

 § 15, 16 a og 17 a, jf. lovforslagets § 1, nr. 7-9.
Retningslinier vedrørende uddannelse Justitsministeriet er enig med udvalget i, at det af hensyn til  

 ensartetheden af den grunduddannelse, der tilbydes de enkelte  

 dommerfuldmægtige, er nødvendigt, at der af Domstolsstyrelsen, eventuelt som  

 i dag i samarbejde med et særligt uddannelsesudvalg og  

 uddannelseskonsulenten, fastsættes nærmere retningslinier for fuldmægtigenes  

 grunduddannelse.
 Lovforslaget er således også på dette punkt udformet i overensstemmelse  

 med udvalgets anbefalinger, jf. lovforslagets § 1, nr. 9, om retsplejelovens  

 § 17 a, stk. 2.
4.6.5. Konstitutioner i landsretterne Justitsministeriet er enig med udvalget i, at landsretterne bør være  

 normeret således, at der altid kan medvirke to faste dommere ved sagernes  

 afgørelse, og at vigtigere sager bør behandles under medvirken af tre faste  

 landsdommere.
Dette er også lagt til grund ovenfor under pkt. 2.3.5., hvor  

 det er forudsat, at antallet af landsdommere efter en nærmere vurdering af  

 behovet skal udvides.
 Da ansættelsesværnet også skal gælde for konstituerede dommere, jf.  

 forslaget til § 44, stk. 4 (lovforslagets § 1, nr. 12), vil disse under den  

 midlertidige beskikkelse være beskyttet mod uansøgt afsked, forflyttelse m.v.
 Justitsministeriet er i øvrigt enig med udvalget i, at der ikke er  

 grundlag for, at der etableres et særligt ansættelsesværn for personer, der  

 ikke er ansat ved domstolene, og som rækker udover den periode, de pågældende  

 er konstitueret i en af landsretterne.
4.6.6. Konstitutioner ved dommerens forfald eller ved  

 embedsledighed Justitsministeriet kan tiltræde forslaget om ophævelse af retsplejelovens  

 § 44, stk. 3, om landsretspræsidenternes mulighed for at meddele bemyndigelse  

 til midlertidigt at forestå embedet som dommer ved byret.
Denne regel bliver  

 således overflødig, såfremt den ovenfor under pkt. 4.6.4. beskrevne ændring  

 af retsplejelovens § 17 a gennemføres.
Justitsministeriet er endvidere enig med udvalget i, at beføjelsen til at  

 meddele og tilbagekalde konstitutioner i de tilfælde, som reguleres i den  

 gældende retsplejelovs § 44, stk, 2, overføres til Domstolsstyrelsen.
Også de  

 foreslåede begrænsninger i kompetencen til at tilbagekalde meddelte  

 konstitutioner er medtaget ved udformningen af bestemmelserne i § 44 a i  

 lovforslagets § 1, nr. 13.
 Lovforslaget er således udformet i overensstemmelse med udvalgets  

 anbefalinger, jf. lovforslagets § 1, nr. 7-9 (retsplejelovens § 15, stk. 7,  

 2. pkt., § 16 a, stk. 3, 2. pkt. og § 17 a), nr. 12-13 (retsplejelovens § 44  

 og § 44 a) samt nr. 19 (ophævelse af retsplejelovens § 51).
5. Dommeres lønmæssige forhold I kommissoriet for Domstolsudvalget blev udvalget bl.a. anmodet om at  

 overveje dommeres lønmæssige forhold.
 Det skyldes bl.a., at dommeres lønmæssige forhold med mellemrum har været  

 drøftet navnlig med baggrund i principielle overvejelser om domstolenes  

 uafhængighed og med henblik på at kunne sikre rekruttering af kvalificerede  

 jurister til dommerhvervet.
5.1. Gældende lønmæssige forhold Dommernes lønninger fastsættes inden for det almindelige  

 forhandlingssystem.
Forhandlingerne på centralt niveau om lønpuljer til dommere foregår mellem  

 Finansministeriet og Akademikernes Centralorganisation.
Forhandlingerne på  

 lokalt niveau foregår mellem Justitsministeriet og Danmarks Jurist- og  

 Økonomforbund ved Den Danske Dommerforening.
Finansministeriet lægger ved klassificering og omklassificering af  

 dommerstillinger navnlig vægt på en sammenligning med andre stillinger inden  

 for retsvæsenet og i staten i øvrigt.
Derimod foretages der af hensyn til  

 dommernes særlige stilling ikke nogen vurdering af den enkelte dommers  

 varetagelse af stillingen.
Som følge af dommernes særlige stilling er det endvidere aftalt mellem  

 Justitsministeriet, Finansministeriet og Den Danske Dommerforening, at  

 personlige tillæg til dommerstillinger ikke er personlige i sædvanlig  

 forstand, men er knyttet til selve stillingen.
Tidsbegrænsede tillæg gives  

 heller ikke til dommere.
Lønnen til dommere er i første række afhængig af, i hvilken retsinstans  

 dommerne gør tjeneste.
I byretterne er dommerne således placeret i lønramme  

 37 og 38 med tillæg.
Lønnen udgør således mellem 429.000 kr. og 492.000 kr.  

 (april 1995). Dommerne i landsretterne er placeret i lønramme 38 og 39 med  

 tillæg, således at lønnen er mellem 481.000 kr. og 498.000 kr. (april 1995).  

 Dommerne i Højesteret er i lønramme 40 med tillæg, således at lønnen er  

 643.000 kr. (april 1995). I 1996 er en del af højesteretsdommerne  

 omklassificeret til lønramme 41 Præsidenterne i byretterne, landsretterne og Højesteret er dog alle  

 placeret i højere lønrammer, henholdsvis lønramme 39/40, 41 og 42.
 En nærmere redegørelse for forhandlingerne om løn til dommere og  

 dommerlønningernes størrelse findes i betænkningen side 317 f.
5.2. Domstolsudvalgets overvejelser Domstolsudvalget har drøftet dommeres lønmæssige forhold ud fra  

 principielle synspunkter, herunder navnlig hensynet til dommernes  

 uafhængighed set i forhold til lønfastsættelsen og forholdet mellem løn og  

 rekruttering.
5.2.1. Lønfastsættelsen Udvalget har overvejet, om lønfastsættelsen som hidtil kan ske inden for  

 forhandlingssystemet mellem på den ene side repræsentanter for den udøvende  

 magt og på den anden side de faglige organisationer, eller om  

 lønfastsættelsen skulle overlades til den lovgivende magt, eventuelt gennem  

 vedtagelse af en lov om dommerlønninger, som det kendes fra nogle andre  

 lande.
Udvalget finder imidlertid ikke, at lønfastsættelsen bør overføres til  

 Folketinget.
Det skyldes bl.a., at domstolenes krav på uafhængighed retter  

 sig både mod den udøvende magt og den lovgivende magt.
Endvidere har den  

 hidtidige ordning ikke givet sig udslag i forsøg på pression mod domstolene  

 fra den udøvende magts side.
 Hertil kommer, at der hverken fra statens eller fra de faglige  

 organisationers, herunder Dommerforeningens, side er noget ønske om at  

 forlade forhandlingssystemet.
 Inden for den statslige løndannelse er der i de senere år sket en  

 udvikling i retning af, at individuelle lønelementer indgår som en stadig  

 væsentligere del af lønnen.
Efter udvalgets opfattelse er disse lønelementer, der er baseret på en  

 vurdering af stillingsindehaverens personlige kvalifikationer og resultater,  

 ikke forenelige med uafhængighedskravet til dommere.
Ud fra de drøftelser  

 udvalget har haft med Finansministeriet, er det imidlertid udvalgets  

 opfattelse, at der inden for forhandlingssystemet kan tages de særlige hensyn  

 til lønfastsættelsen for dommere, der er en følge af uafhængighedskravet.  

 Udvalget foreslår i den forbindelse, at de tillæg, der efter forhandling  

 tillægges de enkelte dommerstillinger, ændres fra formelt at være personlige  

 tillæg til at betegnes som stillingsmæssige tillæg.
 Der henvises i øvrigt herom til betænkningen side 334-336.
 Udvalget har endvidere overvejet, om der bør nedsættes et dommerlønudvalg,  

 jf. nærmere betænkningen side 336-337.
Et flertal i udvalget (11 medlemmer) finder det rimeligt, at der  

 nedsættes et sådant særligt udvalg med repræsentanter for Den Danske  

 Dommerforening, Justitsministeriet og dommernes faglige organisationer.
Dette  

 udvalg skal have til opgave at klarlægge dommernes lønmæssige udvikling for  

 at sikre, at aftaleparterne ved lønforhandlingerne tager hensyn både til  

 uafhængigheden og til rekrutteringen.
Et sådant udvalg kræver ikke  

 lovhjemmel.
Et mindretal (1 medlem) mener ikke, at hensynet til dommernes  

 uafhængighed kan begrunde et sådant udvalg.
Et andet mindretal (4  

 medlemmer) ønsker ikke at tage stilling til spørgsmålet.
5.2.2. Lønnens størrelse og betydningen for rekrutteringen For så vidt angår forholdet mellem løn og rekruttering lægger udvalget op  

 til, at lønningerne bør have en sådan størrelse, at dommerstillingerne kommer  

 til at fremstå som attraktive for alle juristgrupper.
Erfaringer fra andre  

 lande viser, at det er vanskeligt at ændre et rekrutteringsmønster til  

 dommerstillinger, hvis lønnen til dommerne ikke samtidig forøges.
Udvalget  

 peger endvidere på, at der kan være behov for at skabe bedre mulighed for i  

 særlige tilfælde at tillægge jurister uden for offentlig tjeneste en  

 forhøjelse af pensionsalderen.
For så vidt angår lønniveauet for dommere i Højesteret, landsretterne og  

 byretterne, er et flertal i udvalget (12 medlemmer) af den opfattelse,  

 at forholdet mellem lønniveauerne i de tre instanser bør finde sin løsning  

 inden for forhandlingssystemet.
Flertallet mener ikke, at der er anledning  

 til, at udvalget giver udtryk for bestemte synspunkter på dette spørgsmål.
Et mindretal (3 medlemmer) mener, at den økonomiske variation i  

 lønniveauerne for dommere i de tre instanser, herunder muligheden for  

 biindtægter, har principiel betydning.
Et væsentligt løft i byretsdommernes  

 lønniveau har betydning for en bredere rekruttering ikke mindst på de lavere  

 niveauer.
En udjævning af lønforskellen mellem de tre instanser har endvidere  

 den ønskelige konsekvens, at et skift fra byret til appelinstans ikke behøver  

 at være økonomisk eller prestigemæssigt motiveret, men kan ske ud fra en  

 vurdering af, hvor den pågældendes evner og interesser er bedst  

 tilfredsstillet.
 Et andet mindretal (1 medlem) anfører, at den ændring, der er sket  

 i byretsstrukturen ved oprettelse af administrative dommerstillinger og  

 ændringerne i den saglige kompetence mellem byret og landsret, tillige fører  

 til et ønske om en generel forhøjelse af lønniveauet i byretterne og til et  

 parallelt lønforløb i byretterne og i landsretterne.
5.3. Justitsministeriets overvejelser 5.3.1. Lønfastsættelsen Justitsministeriet er enig i udvalgets anbefaling af, at lønfastsættelsen  

 for dommere også fremover bør ske inden for det almindelige  

 forhandlingssystem.
Justitsministeriet lægger herved afgørende vægt på, at  

 hverken Dommerforeningen eller staten ønsker at forlade forhandlingssystemet,  

 men det har også væsentlig betydning, at en overførsel af lønfastsættelsen  

 til Folketinget ikke vil medføre en styrkelse af domstolenes uafhængighed i  

 forhold til de øvrige statsmagter.
 Der stilles således ikke forslag om lovændringer på dette område.
 For så vidt angår forslaget fra Domstolsudvalget om, at betegnelsen for  

 personlige tillæg ændres til den mere dækkende betegnelse  

 »stillingsmæssige tillæg«, må Domstolsstyrelsen i forbindelse med  

 kommende lønforhandlinger tage initiativ til drøftelse af dette spørgsmål.
Justitsministeriet finder i øvrigt ikke at burde tage stilling til  

 spørgsmålet om etablering af et dommerlønudvalg.
Et sådant udvalg vil i givet  

 fald skulle etableres på foranledning af Dommerforeningen og inden for det  

 almindelige forhandlingssystem, og det er således Justitsministeriets  

 opfattelse, at dette spørgsmål må finde sin afklaring uafhængigt af dette  

 lovforslag.
5.3.2. Lønnens størrelse og betydningen for rekrutteringen Justitsministeriet er enig med udvalget i, at størrelsen af  

 dommerlønningerne - blandt mange andre faktorer - kan have betydning for  

 rekrutteringen.
Det er således væsentligt, at lønnen har en sådan størrelse,  

 at dommerstillinger er attraktive for et bredt ansøgerfelt, og dette element  

 bør også indgå i forbindelse med forhandlingerne om dommernes lønninger.
På den anden side vil det ikke være muligt at bringe lønningerne op på  

 niveau med de privat praktiserende advokater, der tjener mest.
I den  

 sammenhæng skal det endvidere erindres, at advokater i modsætning til dommere  

 har en erhvervsmæssig risiko og selv skal finansiere deres pensionsordninger.
 For så vidt angår den variation, der er i lønniveauerne for de forskellige  

 dommeransættelser, er det Justitsministeriets opfattelse, at også dette  

 spørgsmål mest hensigtsmæssigt drøftes og afklares inden for  

 forhandlingssystemet.
6. Dommeres bibeskæftigelse Danske dommere udfører i betydeligt omfang opgaver ved siden af deres  

 hovedfunktion ved domstolene.
Billedet er dog ikke ens for de forskellige  

 domstolsinstanser.
Mange byretsdommere har ikke eller kun i beskedent omfang  

 bibeskæftigelse.
For landsdommerne er hyppigheden af bibeskæftigelse  

 væsentlig større, men der er betydelige forskelle mellem de enkelte  

 landsdommeres bibeskæftigelse.
For Højesteret gælder, at de enkelte dommere  

 ofte varetager flere hverv ved siden af hovedstillingen.
Dommere i Sø- og  

 Handelsretten har også bibeskæftigelse, herunder navnlig hverv som opmænd i  

 voldgiftssager.
Debatten om domstolenes forhold har også omfattet dommeres adgang til  

 bibeskæftigelse.
Domstolsudvalget fik bl.a. på den baggrund til opgave at  

 overveje dommernes adgang til bibeskæftigelse ved siden af dommerstillingen.
6.1. Gældende regler og praksis 6.1.1. Forskellige former for bibeskæftigelse Dommeres bierhverv kan opdeles i offentlig bibeskæftigelse og privat  

 bibeskæftigelse.
Ved offentlig bibeskæftigelse forstås hverv som formand for  

 eller medlem af særlige domstole eller af administrative nævn, råd eller  

 lignende, hvor hvervet efter lovgivningen skal varetages af en dommer, eller  

 af en person der opfylder betingelserne for at blive udnævnt til dommer, og  

 hvor ressortmyndigheden på grund af hvervets særlige karakter ønsker, at  

 dette varetages af en dommer.
 Privat bibeskæftigelse for dommere omfatter dels virksomhed som formand  

 for eller medlem af stående voldgiftsretter eller deltagelse i private og  

 faglige voldgiftssager og i private klagenævn, dels hverv som ikke er  

 specielle for dommere, herunder undervisnings- og censorvirksomhed,  

 forfatter- og foredragsvirksomhed, deltagelse i legatbestyrelser m.v.
Offentlig bibeskæftigelse Foruden de almindelige domstole (Højesteret, landsretterne, byretterne og  

 Sø- og Handelsretten) er der ved forskellige love oprettet en række  

særlige domstole , herunder Den Særlige Klageret, Arbejdsretten og  

 Tjenestemandsretten.
Disse retter beklædes bl.a. af dommere, der varetager  

 hvervet ved siden af hovedbeskæftigelsen ved de almindelige domstole og får  

 særskilt vederlag herfor.
Foruden disse særlige domstole er der i Danmark med hjemmel i lovgivningen  

 oprettet en række administrative nævn og råd . Baggrunden herfor er  

 bl.a., at man i Danmark i modsætning til en række andre europæiske lande ikke  

 har forvaltningsdomstole.
I grundlovens § 63, stk. 2, er der åbnet mulighed  

 for at oprette forvaltningsdomstole, men indtil videre har man valgt i stedet  

 at opbygge et administrativt rekurssystem, der indebærer, at den sidste  

 administrative rekursbehandling på en lang række områder foretages af  

 kollegiale organer, oftest benævnt som nævn eller råd.
I mange af disse  

 organer sidder dommere som formænd eller medlemmer.
Ofte er reglerne om disse organer udformet således, at tvister mellem  

 borgere og forvaltningen ikke kan indbringes for domstolene, før sagen har  

 været behandlet i vedkommende nævn eller råd.
I praksis er det kun en meget  

 beskeden del af nævnenes afgørelser, som indbringes for domstolene.
En anden vigtig gruppe er de nævn, der behandler sager af disciplinær  

 karakter navnlig inden for de liberale erhverv.
Som eksempler kan nævnes  

 Advokatnævnet, Revisornævnet og Arkitektnævnet.
Til offentlig bibeskæftigelse kan endvidere henregnes deltagelse i  

lovforberedende arbejde , hvor dommere i en række tilfælde beskikkes  

 som medlemmer af lovforberedende udvalg.
Navnlig kan nævnes Retsplejerådet,  

 Straffelovrådet og Strafferetsplejeudvalget.
Privat bibeskæftigelse For så vidt angår privat bibeskæftigelse er der navnlig grund til at  

 fremhæve voldgiftssager og private klagenævn.
 Tvister inden for bygge- og anlægsvirksomhed afgøres for langt de fleste  

 sagers vedkommende af Voldgiftsretten for Bygge- og Anlægsvirksomhed .  

 Voldgiftsrettens formandsskab består af højesterets- og landsdommere.
De såkaldte faglige voldgifter er en integreret del af det  

 arbejdsretlige system.
I lovgivningen er det bestemt, at sager om fortolkning  

 af kollektive overenskomster skal afgøres ved faglig voldgift.
Dommere,  

 herunder ikke mindst de dommere, der er medlemmer af Arbejdsrettens  

 formandsskab, fungerer ofte som opmænd i faglige voldgifter.
For så vidt angår private voldgifter er det i voldgiftsloven  

 bestemt, at parterne i en tvist kan vælge at lade tvisten afgøre ved voldgift  

 frem for af de almindelige domstole.
Internationale konventioner, som Danmark  

 har tilsluttet sig, indeholder ligeledes regler om voldgiftsbehandling.  

 Dommere deltager ofte som opmænd i disse voldgifter ved, at parterne eller de  

 partsudpegede medlemmer af vedkommende voldgiftsret anmoder dem herom.
En  

 dommer kan også udpeges af Det Danske Voldgiftsinstitut eller af en  

 retspræsident.
I sjældnere tilfælde indtræder dommeren som partsudpeget  

 voldgiftsmand.
På en række områder eksisterer der private klage- og ankenævn , som  

 behandler klager fra forbrugere.
Forbrugerklagenævnet kan i medfør af  

 forbrugerklagenævnsloven godkende, at klager, der ellers kunne behandles i  

 nævnet, i stedet behandles ved klage- eller ankenævn omfattende bestemte  

 brancher eller andre afgrænsede områder.
Som eksempler på sådanne  

 autoriserede klagenævn, hvori dommere deltager som formænd, kan nævnes  

 Ankenævnet for Forsikring, Pengeinstitutankenævnet, Realkreditankenævnet og  

 Klagenævnet for Ejendomsformidling.
 Der henvises endvidere til beskrivelsen af de forskellige former for  

 bibeskæftigelse i betænkningen side 343-350 og side 372-376.
6.1.2. Regler om bibeskæftigelse Det følger af tjenestemandslovens § 17, at en tjenestemand kun må have  

 beskæftigelse ved siden af sin stilling, for så vidt og i det omfang det er  

 foreneligt med den samvittighedsfulde udøvelse af de til  

 tjenestemandsstillingen knyttede pligter og med den for stillingen nødvendige  

 agtelse og tillid.
For dommeres vedkommende gælder yderligere reglen i retsplejelovens § 47,  

 ifølge hvilken en dommer kun med tilladelse fra et råd bestående af  

 præsidenterne for de kollegiale retter må have en fast indtægtsgivende  

 beskæftigelse ved siden af sit egentlige arbejde.
Efter Præsidentrådets  

 praksis afgør rådet alene, om beskæftigelsen efter sin art er forenelig med  

 dommerstillingen.
Rådet tager således ikke stilling til, om beskæftigelsen  

 har et sådant omfang, at overtagelse af hvervet af denne grund kan give  

 anledning til betænkeligheder.
Bestemmelsen i § 47 omfatter kun fast bibeskæftigelse.
Det er endvidere  

 kun indtægtsgivende beskæftigelse, der kræver tilladelse.
Tilladelseskravet i § 47 antages ikke at omfatte hverv, som ifølge  

 lovgivningen skal indehaves af dommere eller personer, som opfylder  

 betingelserne for at blive udnævnt til dommer.
Langt de fleste af de hverv,  

 som er omfattet af tilladelseskravet i § 47, giver ikke rådet anledning til  

 betænkeligheder, og tilladelse kan derfor forventes meddelt.
Tilladelse kan  

 dog ikke forventes meddelt, hvis det drejer sig om hverv som medlem af  

 bestyrelsen eller andre ledelsesorganer i erhvervsdrivende virksomheder.
Også  

 medlemsskab af bestyrelsen for erhvervsdrivende fonde giver rådet anledning  

 til overvejelser.
Jo snævrere den reelle erhvervsmæssige tilknytning er, jo  

 større tilbageholdenhed vil der være med hensyn til at give tilladelse  

 hertil.
 Reglerne om bibeskæftigelse er i øvrigt beskrevet i betænkningen side  

 351-352.
6.1.3. Regler om honorering af bibeskæftigelse For så vidt angår offentlig bibeskæftigelse har Finansministeriet ved  

 cirkulære af 4. juni 1986 om særskilt vederlæggelse m.v. fastsat regler for,  

 i hvilke tilfælde tjenestemænds deltagelse i råd og nævn m.v. kan vederlægges  

 særskilt.
Ifølge cirkulæret kan der kun ske særskilt vederlæggelse til  

 tjenestemænd for deltagelse i råd og nævn m.v., såfremt hvervet ikke  

 betragtes som en tjenestepligt.
For så vidt angår dommere, er dette kun  

 tilfældet for hverv inden for retsvæsenets område.
Uden for retsvæsenets  

 område er dommere kun tjenstligt forpligtet til at udføre hverv for staten,  

 når der er indgået en såkaldt »dommeraftale« om vederlag.
En dommeraftale indgås mellem Justitsministeriet - efter konkret  

 bemyndigelse fra Finansministeriet - og Den Danske Dommerforening vedrørende  

 fastsættelse af vederlag for forskellige offentlige hverv.
Justitsministeriet  

 indgår også aftaler for hverv, der henhører under en anden ressortmyndighed.
Der er ikke fastsat generelle regler om honorering af privat  

 bibeskæftigelse.
Honorarberegningen i voldgiftssager tager dog i en vis  

 udstrækning udgangspunkt i advokaternes salærtakster, hvor salæret for  

 procedure bestemmes efter klientens økonomiske interesse i sagens udfald  

 efter en nærmere fastsat skala.
 For så vidt angår omfanget af dommeres bibeskæftigelse, størrelsen af  

 honorarerne og undersøgelserne i forbindelse hermed henvises til betænkningen  

 side 352-356 og side 358-363.
6.2. Domstolsudvalgets overvejelser 6.2.1. Bør dommere have bibeskæftigelse? Der er i Domstolsudvalget enighed om, at spørgsmålet om dommeres  

 bibeskæftigelse ikke kan besvares helt generelt, men bør afklares ved en  

 gennemgang af de enkelte former for bibeskæftigelse.
Ved denne gennemgang bør  

 der lægges vægt på både de habilitetsmæssige og arbejdsmæssige hensyn.
Et flertal i udvalget (14 medlemmer) mener, at denne gennemgang  

 skal ske ved en konkret afvejning af fordele og ulemper, der er forbundet med  

 dommerdeltagelse i det enkelte bierhverv.
Flertallet henviser i den  

 forbindelse bl.a. til, at en række hensyn taler for, at en adgang til  

 bibeskæftigelse opretholdes, herunder den større bredde i domstolenes indsigt  

 i samfundsmæssige forhold, som dommeres varetagelse af hverv ved siden af  

 hovedstillingen bidrager til, og at dommeres deltagelse i bl.a. offentlige  

 nævn og råd anses for på afgørende måde at bidrage til, at sagerne behandles  

 så betryggende som muligt.
 Et mindretal (2 medlemmer) har det standpunkt, at udgangspunktet  

 bør være, at adgangen til bibeskæftigelse afskaffes, således at dette  

 udgangspunkt kun fraviges på grundlag af en konkret argumentation, der viser,  

 at der utvivlsomt ikke er nogen betænkelighed ved den pågældende type  

 bibeskæftigelse.
For så vidt angår dommerdeltagelse i offentlige og private nævn og  

 råd , hvis afgørelser kan indbringes for domstolene, går et flertal i  

 udvalget (10 medlemmer) ind for, at dommere på alle niveauer fortsat bør  

 kunne medvirke i arbejdet i disse organer.
En opgivelse af dommernes  

 deltagelse i disse organer kunne således meget vel føre til overvejelser om  

 oprettelse af forvaltningsdomstole, som vil have meget vidtgående  

 konsekvenser af organisatorisk karakter, eller til, at andre end dommere  

 måtte beklæde formandsposterne.
Flertallet finder endvidere ikke, at der ud  

 fra habilitetsmæssige betragtninger er grund til at afskære dommere fra at  

 fungere som nævnsformænd.
Det er dog flertallets opfattelse, at man for hvert  

 enkelt nævn og råd må vurdere, om der er tilstrækkeligt behov for  

 dommermedvirken.
Et mindretal (4 medlemmer) går ind for, at dommeres medvirken i  

 disse nævn bringes helt til ophør.
Disse medlemmer henviser bl.a. til, at  

 dommerdeltagelse i nævnsbehandling ikke stemmer godt med ønsket om at  

 adskille domstole og forvaltning.
Mindretallet foreslår, at der for hvert  

 nævn eller råd tages stilling til, om organet ønskes opretholdt uden  

 dommermedvirken, eller om de pågældende sager bør indbringes direkte for  

 domstolene.
Et andet mindretal (2 medlemmer) er i det væsentlige enig i de  

 synspunkter, som det første mindretal har fremført.
Derimod finder disse  

 medlemmer ikke, at de sager, der nu behandles i nævnene, bør overføres til  

 domstolsbehandling.
Disse medlemmer foreslår på den baggrund, at kun  

 byretsdommere fremover udpeges som nævnsmedlemmer.
Med en sådan ordning kan  

 kritik vedrørende nævnsafgørelsens uforholdsmæssige vægt ved en senere  

 retsafgørelse i høj grad imødegås.
I relation til Arbejdsretten og Voldgiftsretten for Bygge- og  

 Anlægsvirksomhed anbefaler et flertal (11 medlemmer), at den  

 hidtidige ordning, hvorefter det er dommere, der beklæder formandskabet,  

 opretholdes.
Disse medlemmer lægger bl.a. vægt på, at der ikke er  

 holdepunkter for at antage, at den nuværende ordning indebærer, at arbejdet i  

 Arbejdsretten eller Voldgiftsretten påvirker dommernes indsats i  

 hovedstillingen.
Et mindretal (5 medlemmer) finder, at arbejdet i de to  

 institutioner falder uden for rammerne af det, som bør udføres som  

 bibeskæftigelse.
Disse medlemmer foreslår, at arbejdet fremover varetages af  

 jurister, der er ansat som dommere i de to retter på hel- eller deltidsbasis.
 Vedrørende private voldgifter er der i udvalget enighed om, at  

 dommere ikke bør kunne indtræde som partsudpegede medlemmer af en  

 voldgiftsret, men at de bør kunne medvirke på andet grundlag.
 Et flertal (12 medlemmer) mener, at dommere bør kunne deltage som  

 voldgiftsdommere, hvis dommerne udpeges af parterne i fællesskab, af de  

 partsudpegede medlemmer af voldgiftsretten, af Det Danske Voldgiftsinstitut  

 eller af en retspræsident.
 Et mindretal (4 medlemmer) går ind for, at dommere kun bør kunne  

 medvirke, hvis de udpeges hertil af en retspræsident.
 Om udvalgets nærmere overvejelser henvises til betænkningen side 379-392.
6.2.2. Udformningen af en tilladelses- og indberetningsordning Som anført under pkt. 6.2.1. er der i udvalget enighed om ikke at anbefale  

 en fuldstændig afskaffelse af adgangen til bibeskæftigelse.
Uanset de  

 forskellige opfattelser i udvalget af, hvorvidt dommeres medvirken bør  

 bringes til ophør for så vidt angår de konkrete former for bibeskæftigelse,  

 er der enighed om, at der er behov for større gennemsigtighed og indsigt i  

 dommeres bibeskæftigelse.
 Der er i udvalget enighed om at opretholde den hidtidige  

tilladelsesordning i retsplejelovens § 47, hvorefter en dommer skal  

 have forudgående tilladelse fra Præsidentrådet til at påtage sig fast  

 indtægtsgivende bibeskæftigelse.
Det kan efter udvalgets opfattelse ikke afvises, at der kan forekomme  

 situationer, hvor der kan være behov for at følge en dommers bibeskæftigelse  

 nærmere.
Der er derfor enighed i udvalget om at udbygge den eksisterende  

 ordning.
 Som det fremgår nedenfor, foreslår udvalget en indberetningsordning,  

 hvorefter alle dommere til vedkommende retspræsident en gang årligt skal  

 indberette bibeskæftigelse.
Således kan der foreligge oplysninger, der indicerer, at en bestemt  

 dommers bibeskæftigelse har et sådant tidsmæssigt omfang, at det kan have  

 negativ indflydelse på dommerens varetagelse af hovedstillingen.
Det kan  

 endvidere tænkes, at en retspræsident kommer i besiddelse af oplysninger, der  

 tyder på, at der ud fra habilitetsmæssige hensyn kan være grund til at få  

 oplysning om størrelsen af de indtægter, som en bestemt dommer har eller har  

 haft i forbindelse med bibeskæftigelsen.
 Det foreslås derfor, at retspræsidenten i disse tilfælde gives adgang til  

 at afkræve dommeren oplysning om den tid, der medgår til udførelse af  

 dommerens bibeskæftigelse, og de indtægter, der er forbundet hermed.
 Hvis de oplysninger, som retspræsidenten modtager om tidsforbruget  

 og/eller indtægterne ved bibeskæftigelsen giver anledning dertil, bør  

 retspræsidenten efter udvalgets opfattelse have adgang til at beslutte, at  

 dommerens bibeskæftigelse i sin helhed forudsætter tilladelse fra  

 retspræsidenten eller Præsidentrådet således, at kravet om forudgående  

 tilladelse udstrækkes til at gælde alle hverv, dvs. også enkeltstående og  

 ulønnede hverv.
Såfremt dommerens bibeskæftigelse giver anledning til betænkeligheder ud  

 fra arbejdsmæssige hensyn, forudsættes tilladelse indhentet fra  

 retspræsidenten.
Såfremt det er habilitetsmæssige hensyn, der tilsiger et  

 pålæg, bør det efter udvalgets forslag være Præsidentrådet, der tager  

 stilling til dommerens fremtidige bibeskæftigelse.
Der er i udvalget enighed om, at de oplysninger, som en dommer afgiver til  

 efterkommelse af et pålæg om at oplyse tidsforbrug og/eller indtægter, ikke  

 bør være offentligt tilgængelige.
Det samme gælder sager, der vedrører eller  

 følger et pålæg om at søge forudgående tilladelse til bibeskæftigelse.
 Der henvises i øvrigt til betænkningen side 392-394.
 Udvalget foreslår endvidere, at der etableres en  

indberetningsordning , hvorefter alle dommere til vedkommende  

 retspræsident en gang om året skal afgive oplysning om den bibeskæftigelse,  

 som den pågældende dommer har udført i det forløbne år.
 Der er i udvalget enighed om, at indberetningspligten bør omfatte alle  

 arter af bibeskæftigelse, dvs. også bibeskæftigelse af ikke faglig karakter,  

 idet man derved undgår afgrænsningsvanskeligheder.
Et flertal i udvalget (11 medlemmer) mener, at  

 indberetningspligten alene bør omfatte indtægtsgivende hverv.
Et  

 mindretal (5 medlemmer) mener, at alle hverv, uanset om de er  

 indtægtsgivende eller ej, bør indberettes.
 Indberetningen bør efter udvalgets opfattelse indeholde oplysning om  

 hvervets art og hvervgiver.
Af hensyn til tredjemands krav på anonymitet skal parternes navne ved  

 voldgiftssager ikke oplyses.
Derimod skal navnene på de advokater eller  

 andre, der har repræsenteret parterne under sagen, angives, ligesom det bør  

 fremgå, hvorledes dommeren er blevet udpeget.
 Udvalget finder ikke, at der er grund til at lade indberetningerne omfatte  

 tidsforbruget ved udførelsen af de enkelte hverv.
 Der er enighed i udvalget om, at de oplysninger, der afgives om hvervets  

 art og hvervgiver, bør være offentligt tilgængelige, bl.a. fordi der herved  

 opnås den generelle gennemsigtighed med hensyn til dommeres bibeskæftigelse,  

 som er et hovedformål bag den foreslåede indberetningsordning.
 Udvalget er delt med hensyn til spørgsmålet om, hvorvidt indtægterne ved  

 bibeskæftigelsen bør være omfattet af indberetningsordningen.
Et flertal (9 medlemmer) går ind for, at indtægterne bør være  

 omfattet af indberetningspligten, idet man kun herved fuldt ud kan tilgodese  

 de hensyn, der ligger bag forslaget om en indberetningsordning.
Flertallet  

 lægger herved bl.a. vægt på, at en pligt til at oplyse indtægterne ved  

 bibeskæftigelsen må anses for en naturlig konsekvens af, at dommere har en  

 vidtstrakt adgang til at påtage sig indtægtsgivende hverv ved siden af  

 hovedstillingen.
Endvidere vil man herved undgå eventuelle mytedannelser om  

 dommeres biindtægter.
 Af flertallet mener 6 medlemmer , at indtægten ved hvert enkelt  

 hverv bør indberettes, bl.a. fordi det ikke kan afvises, at sådanne  

 oplysninger kan have betydning ved vurderingen af, om enkelte dommere har  

 indtægter af en sådan størrelse fra private voldgiftssager eller lignende, at  

 de derved kommer i et afhængighedsforhold til bestemte interessegrupper  

 og/eller advokatkontorer. 3 medlemmer af flertallet mener, at de  

 hensyn, der ligger bag indberetningsordningen, i tilstrækkelig grad  

 tilgodeses ved at lade indberetningspligten angå den samlede indtægt ved  

 bibeskæftigelsen.
 Det samlede flertal går endvidere ind for, at også oplysningerne om  

 indtægterne ved bibeskæftigelsen skal være offentligt tilgængelige.
Et mindretal (7 medlemmer) mener ikke, at der er tilstrækkelig  

 grund til at lade den generelle indberetningspligt omfatte indtægterne.
De  

 lægger herved vægt på, at de hensyn, som ligger bag flertallets forslag, i  

 vidt omfang vil blive imødekommet ved den foreslåede mulighed for  

 retspræsidenterne til at pålægge den enkelte dommer at oplyse indtægterne ved  

 bibeskæftigelsen.
 Ved at pålægge dommerne en generel oplysningspligt med hensyn til  

 indtægterne ved bibeskæftigelse, vil man, såfremt oplysningerne gøres  

 offentligt tilgængelige, endvidere undergive dommere en særordning, som så  

 vidt vides ikke gælder for nogen anden gruppe, heller ikke for  

 folketingsmedlemmer. 2 medlemmer af mindretallet peger derudover på,  

 at en offentliggørelse af oplysninger om dommeres indtægter i voldgiftssager  

 i praksis vil indebære en nærliggende risiko for, at parter ikke i fremtiden  

 vil ønske dommere udpeget som voldgiftsdommere, hvilket bl.a. af hensyn til  

 erhvervslivet vil være en beklagelig udvikling.
 Hvis resultatet bliver, at dommeres indtægter ved bibeskæftigelse bliver  

 omfattet af den generelle indberetningsordning, finder det samlede mindretal  

 ikke, at oplysningerne bør være offentligt tilgængelige.
 Der henvises i øvrigt til betænkningen side 394-398.
 Udvalget har endelig overvejet, om der bør fastsættes en maksimumsgrænse  

 for, hvor store indtægter dommere kan have ved bibeskæftigelse.
 Et flertal (15 medlemmer af udvalget) mener ikke, at der er grund  

 til at indføre en sådan begrænsning, bl.a. fordi der ikke nødvendigvis er en  

 sammenhæng mellem den samlede indtægts størrelse og de principielle og  

 arbejdsmæssige hensyn, der er afgørende for tilladeligheden af dommeres  

 bibeskæftigelse.
Et medlem af udvalget finder, at dommere ikke bør være berettiget  

 til ved bibeskæftigelse at opnå en samlet indkomst - opgjort på grundlag af  

 en 3-års periode - der overstiger 50 pct. af dommerens indkomst i  

 hovedstillingen.
Medlemmet lægger herved bl.a. vægt på, at størrelsen af den  

 ved bibeskæftigelsen forbundne merindtægt i sig selv kan være en stødende  

 faktor.
 Der henvises i øvrigt til betænkningen side 398-399.
6.3. Justitsministeriets overvejelser 6.3.1. Bør dommere have bibeskæftigelse? Det fremgår af rigsrevisors beretning fra 1991 om dommeres bibeskæftigelse  

 bl.a. som formænd for voldgiftsretter og af den undersøgelse, der efter  

 anmodning fra Justitsministeriet blev foretaget af retspræsidenterne  

 vedrørende dommeres bibeskæftigelse, at dommeres bibeskæftigelse i meget  

 ringe grad har indflydelse på deres arbejdsindsats i hovedstillingen.
 De nævnte undersøgelser er omtalt i betænkningen side 353-355 og side  

 359-363 og optaget som bilag 12 og 13 til betænkningen.
Den undersøgelse, der blev foretaget af retspræsidenterne, viser således,  

 at kun ca. 3,7 pct. af dommernes samlede arbejdstid blev anvendt til  

 bibeskæftigelse inden for sædvanlig kontortid, og at denne tid opvejedes af,  

 at dommerne anvendte et væsentligt større antal timer af fritiden til  

 arbejde, der vedrørte dommerstillingen.
Den helt overvejende del af den tid,  

 der blev brugt på bibeskæftigelse inden for kontortiden, blev endvidere  

 anvendt til varetagelse af hverv, der efter lovgivningen forudsættes  

 varetaget af dommere.
De nævnte undersøgelser har bl.a. vedrørt spørgsmålet, om dommeres  

 bibeskæftigelse har en negativ indflydelse på deres arbejdsindsats i  

 hovedstillingen.
Undersøgelserne har imidlertid ikke behandlet spørgsmålet  

 om, hvorvidt dommeres habilitet i hovedstillingen bliver berørt, såfremt de  

 har bibeskæftigelse.
Der har dog ikke i praksis været forhold, der peger på, at dommeres  

 bibeskæftigelse giver anledning til habilitetsproblemer.
Hertil kommer, at  

 retsplejelovens §§ 60-62 fastsætter udførlige regler om dommeres habilitet.
Endvidere har anvendelsen af dommere i hverv ved siden af hovedstillingen  

 både i offentligt og privat regi sin baggrund i, at man har fundet, at  

 dommermedvirken indebærer en række fordele.
Bl.a. anses dommerdeltagelse for  

 at bidrage til, at sager behandles så betryggende som muligt.
Hertil kommer, at den indberetningsordning, der foreslås for alle dommere  

 med hensyn til bibeskæftigelse, jf. nærmere nedenfor under pkt. 6.3.2., vil  

 medvirke til at sikre, at dommere ikke påtager sig bibeskæftigelse i videre  

 omfang end rimeligt.
Også den foreslåede ordning med tilladelse til  

 bibeskæftigelse vil være medvirkende til, at der ikke opstår problemer i  

 relation til dommeres habilitet som følge af bibeskæftigelse.
 Justitsministeriet finder på den baggrund ikke, at der bør gennemføres et  

 generelt forbud mod bibeskæftigelse.
 For så vidt angår dommeres deltagelse i offentlige nævn og råd ,  

 går Justitsministeriet ligesom udvalgets flertal ind for, at dommere på alle  

 niveauer fortsat bør kunne medvirke i arbejdet i disse organer.  

 Justitsministeriet lægger herved bl.a. vægt på, at Folketinget i adskillige  

 tilfælde ved lovgivningen har fundet det nødvendigt, at dommere beklæder  

 poster som formand for eller medlem af offentlige nævn og råd ofte af  

 retssikkerhedsmæssige årsager.
 Dommeres medvirken i nævn og råd er endvidere med til at sikre borgerne en  

 enkel, smidig, saglig kompetent og uvildig behandling af en række konflikter  

 mellem borgerne og det offentlige.
Justitsministeriet kan som udvalgets flertal anbefale, at den hidtidige  

 ordning, hvorefter det er dommere, der beklæder formandskabet i  

Arbejdsretten og Voldgiftsretten for Bygge- og Anlægsvirksomhed ,  

 opretholdes.
Begge institutioner har med dommerdeltagelse fungeret til de  

 involverede parters tilfredshed gennem årtier.
 For så vidt angår Arbejdsretten, har et af arbejdsministeren nedsat udvalg  

 med deltagelse af arbejdsmarkedets parter i øvrigt i betænkning nr. 1318/1996  

 om revision af lov om Arbejdsretten foreslået den gældende ordning bevaret.  

 Denne betænkning har dannet grundlag for den netop vedtagne lov om  

 arbejdsretten, lov nr. 183 af 12. marts 1997 om arbejdsretten.
Endvidere har arbejdsmarkedets parter i deres høringssvar udtrykt deres  

 uforbeholdne ønske om fortsat at kunne anvende dommere i Arbejdsretten.
LO  

 har således i sit høringssvar bl.a. anført, at det er en forudsætning for, at  

 det fagretlige system i fremtiden kan fungere og nyde den respekt, det gør,  

 at der fortsat vil være mulighed for at trække på dommere, der har deres  

 hovedbeskæftigelse ved landets højeste domstole.
 Efter Justitsministeriets opfattelse fører de synspunkter, der fremgår  

 ovenfor, også til, at ordningen med dommermedvirken i faglige  

 voldgifter bør opretholdes.
For så vidt angår dommeres deltagelse i private voldgifter , finder  

 Justitsministeriet ligesom udvalgets flertal, at der ikke er grundlag for at  

 udelukke dommere fra deltagelse heri, såfremt dommerne er valgt af parterne i  

 fællesskab, af de partsudpegede medlemmer af voldgiftsretten, af en  

 retspræsident eller af Det Danske Voldgiftsinstitut.
Denne  

 udpegningsprocedure giver således efter Justitsministeriets opfattelse et  

 tilstrækkeligt værn mod habilitetsproblemer.
Derimod er Justitsministeriet  

 enig med udvalget i, at dommere ikke bør indtræde som partsudpegede medlemmer  

 af en voldgiftsret.
 Der er endvidere ikke tvivl om, at »brugerne« af de private  

 voldgifter og deres advokater anser det som en betydelig fordel, at dommere  

 deltager i afgørelsen af voldgiftssagerne.
6.3.2. Udformningen af en tilladelses- og indberetningsordning Justitsministeriet er enig i, at der er behov for større gennemsigtighed  

 og indsigt i dommeres bibeskæftigelse.
Flere oplysninger om omfanget og  

 karakteren af dommeres bibeskæftigelse vil således kunne bidrage til, at der  

 ikke dannes myter på dette område, som kan kompromittere dommernes  

 uafhængighed.
 Justitsministeriet finder det således af de grunde, der anføres af  

 udvalget, hensigtsmæssigt, at den eksisterende tilladelsesordning i  

 retsplejelovens § 47 opretholdes, samtidig med at den udbygges med en  

 mulighed for, at retspræsidenterne i konkrete tilfælde kan pålægge en dommer  

 at redegøre for tidsforbruget og indtægterne i forbindelse med  

 bibeskæftigelsen og eventuelt beslutte, at dommeren ikke må påtage sig  

 bibeskæftigelse uden forudgående tilladelse.
 En sådan ordning vil give retspræsidenterne et effektivt redskab i de  

 formentlig ganske få tilfælde, hvor en dommers bibeskæftigelse kunne tyde på  

 at have en negativ indflydelse på hovedstillingen enten på grund af sit  

 tidsmæssige omfang eller ud fra habilitetsmæssige betragtninger.
 Der henvises i øvrigt til bestemmelsen i retsplejelovens § 47, jf.  

 lovforslagets § 1, nr. 14, og til bestemmelsen i § 47 b, i lovforslagets § 1,  

 nr. 15.
Justitsministeriet er endvidere enig med udvalget i, at  

 tilladelsesordningen bør kombineres med en indberetningsordning . En  

 sådan ordning vil give retspræsidenterne og offentligheden et indblik i  

 dommeres bibeskæftigelse.
Retspræsidenterne kan drage nytte af dette overblik  

 ved vurderingen af, hvorvidt anvendelse af retsplejelovens § 47 b er  

 nødvendig.
Indberetningsordningen vil også medvirke til at undgå eventuelle  

 mytedannelser om omfanget af dommeres bibeskæftigelse.
Medlemskaber af menighedsråd, børneinstitutions- eller  

 idrætsforeningsbestyrelser og lignende synes uden betydning for en dommers  

 hovedstilling, og det må i øvrigt efter Justitsministeriets opfattelse høre  

 til privatlivet også for dommere, om man deltager i den form for aktiviteter  

 i sin fritid.
Justitsministeriet finder derfor ligesom udvalgets flertal, at  

 indberetningsordningen kun bør omfatte indtægtsgivende hverv.
 Justitsministeriet kan i øvrigt tilslutte sig udvalgets forslag om, hvilke  

 oplysninger om hvervets art og hvervgiver, indberetningen skal indeholde, jf.  

 ovenfor pkt. 6.2.2.
En række af høringssvarene over Domstolsudvalgets betænkning har udtalt  

 sig imod, at indberetningspligten kommer til omfatte indtægterne ved  

 hvervene, og at disse oplysninger offentliggøres.
Herunder har den  

 overvejende del af dommerne i Højesteret, dommerne i Østre og Vestre Landsret  

 og Sø- og Handelsretten, Dommerforeningen og Advokatrådet udtalt sig imod, at  

 indberetningspligten kommer til at omfatte indtægterne ved bibeskæftigelsen.
 Endvidere har DJØF udtalt, at man kan støtte, at der skal ske indberetning  

 af bibeskæftigelse og indtægter, men forbundet finder ikke, at  

 offentliggørelse af indtægterne i nævneværdig grad vil bidrage til højnelse  

 af retssikkerheden, og en sådan offentliggørelse bør derfor ikke finde sted.  

 Det Danske Voldgiftsinstitut, Dansk Industri og Håndværksrådet finder  

 ligeledes ikke, at oplysningerne om dommernes indtægtsforhold bør være  

 offentligt tilgængelige.
For så vidt angår spørgsmålet om, hvorvidt indtægterne ved  

 bibeskæftigelsen bør indberettes, er det Justitsministeriets opfattelse, at  

 hensynet til præsidenternes mulighed for at føre kontrol med bibeskæftigelsen  

 taler for, at også indtægten ved bibeskæftigelse bør indberettes.
Man kan  

 heller ikke bortse fra, at en sådan ordning vil kunne medvirke til en mere  

 hensigtsmæssig fordeling af de bierhverv, som traditionelt varetages af  

 dommere.
 Justitsministeriet finder derfor, at der bør ske en selvstændig  

 indberetning af indtægterne ved bibeskæftigelsen, og at indtægten for hvert  

 enkelt hverv bør indberettes.
Justitsministeriet finder imidlertid, at en ordning, hvorefter  

 oplysningerne om indtægterne ved bibeskæftigelse bliver offentligt  

 tilgængelige, ville være en afgørende nyskabelse, som ikke gælder for andre  

 grupper i det danske samfund.
Indførelse af fuld offentlighed vedrørende  

 oplysninger om enkeltpersoners indtægter synes derfor at måtte kræve en  

 principiel stillingtagen til, om man fremover vil offentliggøre oplysninger  

 vedrørende indtægtsforhold for visse udvalgte faggrupper.
Det er Justitsministeriets opfattelse, at dommere næppe kan siges at  

 indtage en sådan særlig stilling, at der er tilstrækkeligt grundlag for at  

 lade offentligheden have adgang til oplysninger om indtægter ved  

 bibeskæftigelse.
En sådan pligt er ikke pålagt nogen anden samfundsgruppe.
 Hertil kommer, at offentlighed om indtægterne vil indebære en risiko for,  

 at parterne i voldgiftssager ikke i fremtiden vil ønske dommere udpeget som  

 voldgiftsdommere på grund af den offentlighed, der dermed kunne komme om  

 sagen.
Det foreslås derfor, at disse oplysninger ikke skal være offentligt  

 tilgængelige For så vidt angår oplysningerne om hverv og hvervgiver finder ministeriet,  

 at disse bør være tilgængelige for offentligheden.
Offentlighed om disse  

 oplysninger tjener til at fremme den generelle gennemsigtighed med hensyn til  

 dommeres bibeskæftigelse, og ministeriet finder, at offentlighedens adgang  

 til disse oplysninger skal ses som en naturlig konsekvens af, at adgangen til  

 bibeskæftigelse opretholdes.
Justitsministeriet kan samtidig tilslutte sig det samlede udvalgs  

 anbefaling af, at de oplysninger, som en dommer afgiver efter efterkommelse  

 af et pålæg om at oplyse tidsforbrug og/eller indtægter i henhold til den  

 foreslåede bestemmelse i § 47 b, stk. 1 og 2, ikke skal være offentligt  

 tilgængelige.
Der henvises i øvrigt lovforslagets § 1, nr. 15.
 Justitsministeriet kan endvidere tilslutte sig flertallets synspunkt om,  

 at der ikke bør indføres en maksimumsgrænse for størrelsen af dommeres  

 indtægter ved bibeskæftigelse.
 Om indberetningsordningen henvises i øvrigt til bestemmelsen i § 47 a, jf.  

 lovforslagets § 1, nr. 15.
7. Ændringer som følge af oprettelsen af Domstolsstyrelsen Ved det samtidigt fremsatte lovforslag om Domstolsstyrelsen foreslås det,  

 at domstolsadministrationen henlægges til en styrelse, der ledes af en  

 bestyrelse, og som ikke er underordnet justitsministeren.
Domstolsstyrelsen skal ifølge lovforslagets § 1 varetage domstolenes  

 bevillingsmæssige og administrative forhold.
Det indebærer bl.a., at  

 styrelsen skal varetage administrationen af domstolenes personale, bygninger,  

 edb og kontorhold i øvrigt, stævningsmænd m.v.
Styrelsen får bl.a. også  

 opgaver med tilrettelæggelse af uddannelse af dommerfuldmægtige,  

 konstitutioner af dommere, sekretariatsopgaver for Dommerudnævnelsesrådet  

 m.v, jf. forslagene i nærværende lovforslag.
Justitsministeriets Domstolsafdeling varetager i dag - udover  

 administrationen af domstolene - en række opgaver i relation til bl.a.  

 skiftelovgivning, tinglysningslovgivning og retsafgiftsloven.
Disse opgaver  

 omfatter bl.a. konkrete afgørelser i forhold til borgerne og fastsættelse af  

 generelle regler, herunder f.eks. bekendtgørelser og cirkulærer om  

 tinglysning.
 Disse opgaver er ikke et led i administrationen af domstolene, men har  

 lighed med de opgaver, der på en række områder henhører under den øvrige del  

 af Justitsministeriets departement, og som er kendetegnet ved, at der bl.a.  

 træffes konkrete afgørelser i forhold til borgerne eller fastsættes generelle  

 regler, der regulerer borgernes forhold.
Disse opgaver hører således ikke naturligt hjemme i Domstolsstyrelsen, der  

 skal have til opgave at administrere domstolene.
Domstolsstyrelsens  

 bestyrelse bør derfor ikke belastes af opgaver, der i princippet ligger uden  

 for det område, hvor der er et ønske om en særlig uafhængig administration.
Det vil som udgangspunkt heller ikke være rimeligt, at disse områder ikke  

 varetages af en minister, der er ansvarlig over for Folketinget.
Dette falder  

 i tråd med overvejelserne i Domstolsudvalget, der finder, at det fortsat bør  

 være ministeren, der har den almindelige kompetence til at fastsætte  

 generelle regler med hjemmel i lovgivningen.
 Det har derfor været nødvendigt at gennemgå de områder, der i dag  

 varetages af Justitsministeriets Domstolsafdeling, med henblik på at vurdere,  

 i hvilket omfang opgaver i forbindelse med oprettelse af en domstolsstyrelse  

 skal forblive i departementet eller overføres til styrelsen.
For så vidt angår fastsættelsen af administrative regler finder  

 Justitsministeriet, at det vil være rigtigt på nogle enkelte mere teknisk  

 prægede områder at delegere kompetencen til Domstolsstyrelsen.
Det drejer sig  

 om regler, som retter sig mod organisationen af domstolene, og som i øvrigt  

 forudsætter et indgående kendskab til domstolenes situation.
Det foreslås derfor, at Domstolsstyrelsen får kompetence til at fastsætte  

generelle regler vedrørende bl.a. tingsteder for landsretterne i  

 nævningesager, tingsteder og åbningstider m.v. for byretterne samt vederlag  

 til vidner, lægdommere og stævningsmænd.
Der henvises herom til  

 bestemmelserne i lovforslagets § 1, nr. 5, 23 og 24, og til bemærkningerne  

 til disse bestemmelser.
Det forudsættes, at det også bliver Domstolsstyrelsen, der behandler  

 sager, hvor der fremsættes krav om erstatning i anledning af fejl  

 begået af personalet ved domstolene.
Der foreslås ikke lovændringer i den  

 forbindelse, idet denne kompetence må følge af, at Domstolsstyrelsen skal  

 varetage domstolenes bevillingsmæssige og administrative forhold, herunder  

 administrationen af domstolenes personale.
Efter lov om voldgift i tvistigheder angående handel med dyr er det  

 justitsministerens opgave at beskikke overvoldgiftsrettens formand, der som  

 udgangspunkt skal være fast dommer i en ordinær ret.
Justitsministeren er  

 endvidere tillagt kompetence til at ændre antallet af voldgiftsmænd i de  

 enkelte voldgiftskredse m.v.
Disse opgaver varetages i dag af  

 Justitsministeriets Domstolsafdeling.
Efter Justitsministeriets opfattelse  

 bør dette område fremover henhøre under Domstolsstyrelsen, idet styrelsens  

 tætte kontakt med domstolene vil lette arbejdet i forbindelse med udpegningen  

 af dommere til dette hverv.
Det skal i øvrigt bemærkes, at området ikke har  

 stor praktisk betydning og ej heller indebærer meget store arbejdsopgaver.  

 Der henvises herom til den foreslåede bestemmelse i lovforslagets § 4 og til  

 bemærkningerne til denne bestemmelse.
Efter konkurslovens § 164, stk. 1, beskikker justitsministeren  

 fagkyndige tillidsmænd ved akkordforhandlinger.
Denne opgave varetages i dag  

 af Justitsministeriets Domstolsafdeling.
Disse tillidsmænd udmeldes af  

 retterne i de enkelte sager, og Justitsministeriet finder det bl.a. af den  

 grund hensigtsmæssigt at delegere beskikkelsen af tillidsmændene til  

 Domstolsstyrelsen, som fremover vil have den tætteste kontakt til domstolene.  

 Der henvises i øvrigt til lovforslagets § 3 og til bemærkningerne til denne  

 bestemmelse.
Det fremgår af retsafgiftslovens § 64, stk. 5, at den enkelte  

 dommer ved afgørelser om beregningen af retsafgifter efter eget skøn kan  

 vælge at indhente oplysninger og erklæringer fra justitsministeren.  

 Justitsministeriet foreslår, at denne adgang til at indhente erklæringer fra  

 Justitsministeriet ophæves, idet afgørelsen om beregningen af retsafgift er  

 en judiciel afgørelse.
Denne adgang til at forelægge spørgsmålet for  

 ministeren må allerede i dag anses for atypisk, idet det ikke stemmer godt  

 overens med den dømmende magts uafhængighed, at der samtidig med, at  

 kompetencen til at træffe afgørelse om afgiftsberegningen er henlagt til  

 domstolene, er hjemlet en adgang for den udøvende magt til at udtale sig om  

 afgørelsen af sagen.
Der henvises herom til den foreslåede bestemmelse i  

 lovforslagets § 6 og til bemærkningerne til denne bestemmelse.
I lov om landvæsensretter reguleres behandlingen af de sager, der i  

 henhold til gældende regler eller ifølge gammel praksis og sædvane er henlagt  

 under landvæsens- og overlandvæsenskommissioners forretningsområde.
Loven  

 hørte oprindeligt under Landbrugsministeriet, men blev overført til  

 Miljøministeriet, og er siden derfra overført til Justitsministeriet.
I loven  

 er ministeren tillagt en række beføjelser, herunder navnlig at udpege formænd  

 for landvæsens- og overlandvæsenskommissionerne, at træffe afgørelse  

 vedrørende kommissionernes geografiske områder og at fastsætte regler  

 vedrørende førelse af protokol m.v.
Justitsministeriet finder, at dette  

 område, der har mange fælles træk med de ordinære domstole og  

 administrationen af disse, mest naturligt bør henhøre under  

 Domstolsstyrelsens administrationsområde.
Det foreslås derfor, at de  

 beføjelser, der ved loven er tillagt ministeren, ved lovændring overføres til  

 Domstolsstyrelsen.
Der henvises herom til den foreslåede bestemmelse i  

 lovforslagets § 5 og til bemærkningerne til denne bestemmelse.
Ifølge lov om social bistand er det justitsministerens opgave i de  

 retskredse, hvor der er flere dommere, at afgøre, hvilken af disse der skal  

 udpeges som medlem af det kommunale børn og unge-udvalg (§ 126, stk. 2).  

 Endvidere skal justitsministeren efter forhandling med socialministeren  

 ifølge bistandslovens § 132, stk. 1, beskikke børneforsorgskyndige dommere og  

 dommere, der er kyndige i børne- eller ungdomspsykiatri eller i psykologi,  

 til at medvirke ved landsretternes behandling af sager vedrørende afgørelser  

 truffet af børn og unge-udvalgene.
Justitsministeren skal også fastsætte  

 disse dommeres antal og træffe bestemmelse om vederlag og rejsegodtgørelse.
Efter Justitsministeriets opfattelse bør disse opgaver henhøre under  

 Domstolsstyrelsen.
Det skyldes, at styrelsens tætte kontakt med domstolene  

 vil lette arbejdet både i forbindelse med udpegningen af juridiske dommere  

 til børn og unge-udvalgene og ved udpegningen af sagkyndige dommere til  

 landsretterne.
For så vidt angår fastsættelsen af vederlag og  

 rejsegodtgørelse til de sagkyndige dommere er det naturligt, at også denne  

 kompetence - ligesom fastsættelsen af vederlag til domsmænd og nævninger m.v.  

 - henlægges til Domstolsstyrelsen.
Justitsministeriet har tillige overvejet, om der er grundlag for at  

 overføre sagsområder, der reguleres i skifteloven , til  

 Domstolsstyrelsen.
Det er imidlertid Justitsministeriets opfattelse, at den  

 kompetence til at fastsætte generelle regler og træffe afgørelse i konkrete  

 sager, der efter skifteloven henhører under Justitsministeriet, har en sådan  

 karakter, at de ikke bør henhøre under styrelsen.
Der foreslås derfor ikke  

 ændringer af skifteloven, men det forudsættes, at det også efter den ændrede  

 struktur vil være styrelsens opgave at varetage det praktiske arbejde med  

 hensyn til udarbejdelsen af de blanketter, der skal anvendes af domstolene  

 ved behandlingen af skiftesager.
 Også med hensyn til andre blanketter, koncepter m.v., som i dag udarbejdes  

 af Domstolsafdelingen med henblik på at lette arbejdet ved domstolene, er det  

 naturligt, at dette arbejde fremover varetages af Domstolsstyrelsen.
På de områder, hvor Justitsministeriet bevarer adgangen til at fastsætte  

 generelle regler, forudsættes det, at udarbejdelsen skal ske i tæt samarbejde  

 med Domstolsstyrelsen i det omfang, der er tale om regler, der har betydning  

 for det administrative arbejde ved domstolene.
Dette bør ske dels for at  

 drage nytte af den erfaring og viden, der vil være i styrelsen, og dels for  

 at sikre, at styrelsen har mulighed for at yde råd og vejledning til  

 domstolene i den daglige administration.
Det er Justitsministeriets opfattelse, at der ved overførsel af de nævnte  

 opgaver til Domstolsstyrelsen må antages at være draget en hensigtsmæssig  

 skillelinie mellem styrelsens og departementets opgaver.
Det kan dog ikke  

 udelukkes, at det - når den nye struktur har fungeret i nogen tid - viser  

 sig, at der er behov for justeringer med hensyn til fordelingen af  

 sagsområder.
Det må i så fald drøftes mellem bestyrelsen og ministeren, om  

 der skal foreslås lovændringer, der ændrer den fastlagte sagsfordeling.
8. Færøerne og Grønland Der foreslås ikke på nuværende tidspunkt ændringer i retsplejelovgivningen  

 for Færøerne og Grønland.
Justitsministeriet vil imidlertid snarest muligt  

 iværksætte en høring af de færøske og grønlandske hjemmestyremyndigheder,  

 således at der kan fremsættes lovforslag om ændring af retsplejelovene for  

 Færøerne og Grønland.
Det tilsigtes således, at ændringerne for Færøerne og  

 Grønland vil kunne træde i kraft samtidig med, at nærværende lovforslag  

 træder i kraft.
9. Forslagets økonomiske og administrative konsekvenser Lovforslaget indebærer umiddelbart en række merudgifter.
Der skal således etableres et dommerudnævnelsesråd, som afgiver  

 indstilling til justitsministeren om besættelse af dommerstillinger.
Dette  

 forslag medfører merudgifter til vederlæggelse af rådets medlemmer og til  

 sekretariatsbetjening af rådet og lokaler.
Som anført ovenfor foreslår Justitsministeriet, at der sker en opnormering  

 af landsretterne med henblik på gennemførelsen af nyordningen vedrørende  

 uddannelser og bedømmelse af dommeraspiranter i landsretterne, således at der  

 kan opnås en bredere dommerrekruttering end hidtil.
Det foreslås således, at  

 der placeres 2 yderligere faste landsdommerstillinger i Østre Landsret, og at  

 antallet af konstitutionsstillinger forøges med 7, således at Vestre Landsret  

 får i alt 7 konstitutionsstillinger, og Østre Landsret i alt 11  

 konstitutionsstillinger.
 Justitsministeriet finder ikke, at der i tilknytning til etableringen af  

 disse faste og konstituerede dommerstillinger er grundlag for at nedlægge  

 dommerfuldmægtigstillinger, bl.a. som følge af de yderligere arbejdsopgaver  

 og tilsynsforpligtelser navnlig ved landsretterne, som lovforslaget  

 indebærer.
Lovforslaget indebærer etableringsudgifter på ca. 0,5 mio. kr.
De årlige  

 driftsudgifter udgør 9,5 mio. kr. (lønsum). Da ikrafttrædelsesdatoen ikke er  

 endeligt fastsat, er det ikke muligt at angive udgiftsvirkningen på de  

 enkelte finansår.
Som anført ovenfor rejser målsætningen om en bredere dommerrekruttering og  

 markering af domstolenes selvstændige og uafhængige stilling også spørgsmål  

 om fremtidige ændringer, der kan medføre merudgifter, herunder en yderligere  

 forøgelse af antallet af faste og konstituerede dommere ved landsretterne,  

 ændringer i forholdet mellem udnævnte og konstituerede dommere i byretterne,  

 ændringer i dommernes lønmæssige forhold m.v.
Justitsministeriet forudsætter  

 imidlertid, at disse ændringer sker gradvist og finder det således ikke  

 rigtigt nu at angive indholdet og de eventuelle økonomiske konsekvenser af  

 sådanne ændringer.
Den fornødne budgetmæssige tilslutning til sådanne  

 ændringer må således indhentes i forbindelse med de konkrete fremtidige  

 forslag om den nye struktur.
 Hvad angår de økonomiske og administrative konsekvenser af forslaget om  

 etablering af en domstolsstyrelse henvises til det samtidig fremsatte  

 lovforslag om Domstolsstyrelsen.
 Lovforslaget har ikke erhvervsøkonomiske eller miljømæssige konsekvenser,  

 ligesom lovforslaget ikke indeholder EU-retlige aspekter.
 10. Hørte myndigheder m.v.
 Domstolsudvalgets betænkning har været sendt til høring hos præsidenterne  

 for Højesteret, Østre Landsret, Vestre Landsret, Sø- og Handelsretten i  

 København, Københavns Byret, præsidenterne for retterne i Århus, Odense,  

 Ålborg og Roskilde, Præsidentrådet, Den Særlige Klageret, Rigsadvokaten,  

 Rigspolitichefen, Politidirektøren i København, Den Danske Dommerforening,  

 Foreningen af Politimestre i Danmark, Dommerfuldmægtigforeningen,  

 Politifuldmægtigforeningen, Politiets og Domstolenes Tjenestemandsforening,  

 HK Landsklubben Dommerkontorerne, Advokatrådet, Foreningen af Advokater og  

 Advokatfuldmægtige, Det Danske Center for Menneskerettigheder, Københavns  

 Universitet, Aarhus Universitet, Rektorkollegiet, Dansk Folkeoplysnings  

 Samråd, Voldgiftsnævnet for Bygge- og Anlægsvirksomhed, Arbejdsretten,  

 Landsorganisationen i Danmark, Dansk Arbejdsgiverforening, Dansk Industri,  

 Funktionærernes og Tjenestemændenes Fællesråd, DJØF, Forbrugerrådet,  

 Håndværksrådet, Assurandør-Societet, Realkreditrådet, Forbrugerstyrelsen, Det  

 Danske Voldgiftsinstitut og Rigsrevisionen.
 Endvidere sendes lovforslaget til høring hos de samme myndigheder og  

 organisationer m.v. samtidig med fremsættelsen for Folketinget.
Bemærkninger til lovforslagets enkelte bestemmelser I bilaget til lovforslaget er de foreslåede ændringer sammenholdt med de  

 gældende regler.
Til § 1 Retsplejeloven Indledningsvis bemærkes, at det er fundet hensigtsmæssigt at opretholde  

 retsplejelovens nuværende terminologi »fuldmægtige« som en  

 fællesbetegnelse for såvel dommerfuldmægtige som retsassessorer.
Til nr. 1 (retsplejelovens § 1 a) Den nye affattelse af § 1 a indebærer en udvidelse af Den Særlige  

 Klagerets kompetence.
Til stk. 1 Bortset fra retsplejelovens regel i § 48 om retspræsidenternes adgang til  

 at meddele advarsler kan disciplinærsager mod faste dommere kun afgøres af  

 Den Særlige Klageret.
Klager fra private over fuldmægtige, midlertidig  

 beskikkede dommere m.v. afgøres i dag også af retspræsidenterne og  

 klageretten, mens den disciplinære myndighed i alle andre tilfælde udøves af  

 justitsministeren.
Med bestemmelsen i udkastets § 1 a, stk. 1, nr. 4 ,  

 gøres klageretten kompetent til at udøve disciplinærmyndighed over for  

 fuldmægtige, midlertidig beskikkede dommere m.v., således at  

 justitsministeren ikke længere kan træffe afgørelse i disse sager.
 Som nr. 5 indføjes der en ny bestemmelse, hvorefter klageretten  

 bliver kompetent i sager om fjernelse af fuldmægtige m.m. fra deres stilling.  

 Klagerettens kompetence omfatter sager om uansøgt afsked samt sager om  

 ændring af tjenestested mod den pågældendes vilje.
Der indføjes endvidere en ny bestemmelse i § 1 a, stk. 1, nr. 6 ,  

 hvorved Den Særlige Klageret får kompetence til at træffe afgørelse om  

 afsættelse af enkelte medlemmer af Domstolsstyrelsens bestyrelse.
Der  

 henvises i øvrigt herom til § 6 i forslaget til lov om Domstolsstyrelsen.
Til stk. 2-6 Bestemmelserne er identiske med de gældende bestemmelser i retsplejelovens  

 § 1 a, stk. 1, 2.-3. pkt., og stk. 2-6. Ændringerne er alene begrundet i  

 lovtekniske hensyn.
 Som noget nyt er det dog i stk. 4, 3. pkt. , foreslået, at der skal  

 gælde en 70 års aldersgrænse for advokat og universitetslærer medlemmerne af  

 klageretten.
 Der henvises i øvrigt til de almindelige bemærkninger pkt. 4.5.2. og  

 4.6.2.
Til nr. 2 og 4 (retsplejelovens § 3 og § 10) Titlen »protokolsekretær«, der ikke længere benyttes i praksis,  

 er udgået af bestemmelsen i § 3 (nr. 2) . Ændringen skal ses i sammenhæng med  

 ændringen af § 52, jf. lovforslagets § 1, nr. 20.
Bestemmelserne i de gældende §§ 3 og 10 om, at der ansættes et antal  

 fuldmægtige ved Højesteret, landsretterne og Sø- og Handelsretten, er  

 ligeledes udgået som overflødige.
Det samme gælder bestemmelserne om, at  

 præsidenterne for Højesteret, landsretterne og Sø- og Handelsretten træffer  

 bestemmelse om forretningernes fordeling, hvilket naturligt må gælde også  

 uden en særlig lovhjemmel.
 Bestemmelserne er i øvrigt kun ændret sprogligt.
Til nr. 3 (retsplejelovens § 4, stk. 2) I retsplejelovens § 4, stk. 2, angives antallet af dommere i de to  

 landsretter.
Den foreslåede ændring er en konsekvens af, at landsretterne  

 over en periode er blevet tilført yderligere ressourcer, og at Østre Landsret  

 ved dette lovforslag foreslås opnormeret med 2 faste landsdommerstillinger  

 med henblik på, at landsretten kan varetage de opgaver, der er forbundet med  

 en forøgelse af antallet af konstituerede dommere.
Der henvises herom i  

 øvrigt til de almindelige bemærkninger pkt. 2.3.5.
 Østre Landsret består efter lovændringen af en præsident og 57 andre  

 landsdommere, mens Vestre Landsret består af en præsident og 36 andre  

 landsdommere.
Til nr. 5 (retsplejelovens § 11, stk. 1, 1. og 2. pkt. mfl.) Ved de foreslåede ændringer delegeres regelfastsættelseskompetencen på en  

 række mindre og mere teknisk prægede områder fra justitsministeren til  

 Domstolsstyrelsen.
 Domstolsstyrelsen bemyndiges således til at fastsætte administrative  

 regler vedrørende fastsættelse af tingsteder for landsretterne i  

 nævningesager (§ 11, stk. 1, 1. og 2. pkt.) , fastsættelse af  

 tingsteder, afdelingskontorer og kontordagenes antal og kontortidens længde  

 for byretterne (§ 19, stk. 1, stk. 2 og stk. 3, 1. og 2. pkt.) ,  

 fastsættelse af tidspunktet for ordinær ret (§ 28, stk. 1) , regler om  

 stævningsmænds erklæring til dommeren (§ 58, stk. 2, 2. pkt.) ,  

 fastsættelse af regler for vederlag og rejsegodtgørelse for nævninger og  

 domsmænd (§ 87) , fastsættelse af regler om vederlag og  

 rejsegodtgørelse til sagkyndige medlemmer af landsretterne og Sø- og  

 Handelsretten (§ 93, stk. 7) , fastsættelse af regler om særlige  

 blanketter til stævninger (§ 348, stk. 5) , regler om afholdelse af  

 fogedforretninger uden for sædvanlig kontortid og om vederlag til vidner i  

 fogedforretninger ( § 491, stk. 2, og stk. 4, 2. pkt. ).
Efter den gældende regel i § 17, stk. 2, fastsættes almindelige  

 regler om forretningernes fordeling mellem dommerne ved de retter, der har en  

 civilret og en kriminalret, af justitsministeren.
Det er i betænkningen, jf.  

 side 426, foreslået, at denne kompetence forbliver hos justitsministeren,  

 idet der henvises til, at bestemmelsen vedrører sagernes fordeling mellem to  

 uafhængige embeder og ikke sagernes fordeling internt ved et embede.
Justitsministeriet finder det imidlertid rigtigst, at denne kompetence  

 tilkommer Domstolsstyrelsen, og bestemmelsen i § 17, stk. 2, foreslås ændret  

 i overensstemmelse hermed.
Det vil således være naturligt for styrelsen, som  

 vil have et indgående kendskab til retternes arbejdsopgaver, ressourcer m.v.,  

 at tage stilling til sagsfordelingen mellem de to embeder.
 Der henvises endvidere til forslaget til ændrede bemyndigelsesbestemmelser  

 i lovforslagets §§ 3 - 5 og § 7.
 Vedrørende de generelle overvejelser om delegation af  

 regelfastsættelseskompetence henvises til de almindelige bemærkninger pkt. 7  

 samt til de almindelige bemærkninger til forslag til lov om Domstolsstyrelsen  

 pkt. 6.2.
Til nr. 6 (retsplejelovens § 14, stk. 1, litra b) Den foreslåede ændring af § 14, stk. 1, litra b, er alene af sproglig  

 karakter.
Til nr. 7 og 8 (retsplejelovens § 15, stk. 7, 2. pkt., og § 16 a, stk.  

 3, 2. pkt.) Efter de gældende bestemmelser i § 15, stk. 7, 2. pkt., og § 16 a, stk.  

 3, 2. pkt., skal justitsministeren godkende de almindelige regler om  

 forretningernes fordeling mellem afdelingerne, der fastsættes af præsidenten  

 ved de præsidentledede byretsembeder og af den administrerende dommer ved  

 byretsembeder med administrationsordning.
 I forbindelse med ophævelsen af justitsministerens beføjelse til efter §  

 17 a, stk. 1, at meddele fuldmægtigene bemyndigelser til at behandle de  

 egentlige retssager, jf. lovforslagets § 1, nr. 9, foreslås disse  

 bestemmelser ændret, således at regler om forretningernes fordeling ikke  

 længere vil skulle godkendes af justitsministeren.
Til nr. 9 (retsplejelovens § 17 a) Efter den gældende ordning har justitsministeren kompetencen til at  

 meddele fuldmægtige ved byretterne og Sø- og Handelsretten bemyndigelse til  

 at behandle civile sager og straffesager, jf. § 17 a, stk. 1, 2. pkt.
Den foreslåede bestemmelse i § 17 a, stk. 1 , indebærer, at  

 fuldmægtigene i kraft af ansættelsen som fuldmægtig tillægges kompetence til  

 at behandle disse sager.
Der vil herefter ikke i retsplejeloven være nogen  

 begrænsning i, hvilke sager fuldmægtige kan behandle i byretterne og Sø- og  

 Handelsretten.
Det vil således bero på den stedlige embedschef, i hvilket  

 omfang han overdrager fuldmægtigene at behandle disse sager.
Dette svarer  

 til, hvad der i dag gælder for så vidt angår foged-, skifte- og  

 notarialforretninger m.v.
Det forudsættes, at embedets chef til stadighed ved overdragelse af sager  

 til den enkelte fuldmægtig sikrer sig, at den pågældende har den fornødne  

 uddannelse og erfaring.
Som eksempel på sager, hvor embedets chef i særlig  

 grad bør være opmærksom på, om fuldmægtigen har den fornødne uddannelse og  

 erfaring, kan nævnes grundlovsforhør og forbudssager.
 Der henvises i øvrigt til de almindelige bemærkninger pkt. 4.5.4. og  

 4.6.4.
Det forudsættes, jf. den foreslåede bestemmelse i stk. 2 , at  

 Domstolsstyrelsen udarbejder regler om, i hvilket omfang fuldmægtigene i de  

 første år efter ansættelsen bør overlades at behandle egentlige retssager  

 samt eventuelle andre særligt kvalificerede sagstyper.
Dette bør ske i et tæt  

 samarbejde med dommernes og fuldmægtigenes organisationer.
Det forudsættes  

 tillige, at der fortsat regelmæssigt sker indberetning om, i hvilket omfang  

 fuldmægtigene i de første år har beklædt retten.
 Det forudsættes endvidere, at Domstolsstyrelsen i disse regler nærmere  

 regulerer, hvorledes den prøve, der skal afholdes efter grunduddannelsens  

 afslutning, skal udformes, og at der fastsættes nærmere regler for, hvorledes  

 de regelmæssige personalebedømmelser af fuldmægtigene skal finde sted,  

 herunder også på hvilket tidspunkt fuldmægtigene skal indkaldes til samtale i  

 Domstolsstyrelsen.
 Om dette forslag henvises i øvrigt til de almindelige bemærkninger pkt.  

 2.2.6., 2.3.6., 4.5.4. og 4.6.4.
Til nr. 10 (retsplejelovens § 42 og § 43) Til § 42 Reglerne i den foreslåede § 42, stk. 1 - 3 , er uændrede i forhold  

 til de nugældende bestemmelser.
 I stk. 4 indføjes en ny bestemmelse, hvorved det lovfæstes, at  

 udnævnelse til landsdommer, byretsdommer og dommer i Sø- og Handelsretten som  

 hovedregel kræver, at den pågældendes egnethed som dommer har været bedømt i  

 landsretten i forbindelse med en konstitutionsperiode, jf. § 44 b, som  

 affattet ved lovforslagets § 1, nr. 13. Bestemmelsen gælder ikke for  

 stillingerne i Højesteret, for hvilke der er foreskrevet en særlig prøvelse,  

 men omfatter i øvrigt alle andre dommerstillinger, herunder også stillingerne  

 som præsident og vicepræsident.
Der vil med den valgte formulering være mulighed for at udnævne en person  

 til dommer, uden at vedkommende har været bedømt i landsretten.
En  

 forudsætning herfor vil være, at det på anden måde utvetydigt kan godtgøres,  

 at den pågældende er egnet til at beklæde en dommerstilling.
Som eksempel kan  

 nævnes tilfælde, hvor en ansøger er eller tidligere har været dommer, og hvor  

 bedømmelse i landsretten derfor kan være unødvendig.
 Om denne ændring henvises i øvrigt til de almindelige bemærkninger pkt.  

 2.2.5. og 2.3.5.
 De foreslåede regler i stk. 5 og 6 findes i dag som stk. 2 og stk.  

 5 i § 43.
Til § 43 I den foreslåede § 43 lovfæstes målsætningen om en bredere  

 rekruttering til dommerstillinger.
Bestemmelsen svarer til det af udvalget foreslåede, dog således at det i  

 bestemmelsens ordlyd er betonet, at der ved vurderingen af en ansøger skal  

 lægges afgørende vægt på de juridiske og personlige kvalifikationer.
Der skal  

 endvidere lægges vægt på bredden i ansøgerens juridiske erfaringsgrundlag,  

 ligesom det skal indgå i vurderingen, at der ved domstolene bør være dommere  

 med forskellig juridisk baggrund.
 Som en konsekvens af forslaget om en bredere rekruttering foreslås de  

 nugældende bestemmelser i retsplejelovens § 43, stk. 1, 3 og 4, ophævet.  

 Disse regler opstiller forskellige formelle krav til forudgående  

 beskæftigelse for udnævnelse til landsdommer og højesteretsdommer.
 Der henvises i øvrigt til de almindelige bemærkninger pkt. 2.3.2.
Til nr. 11 (retsplejelovens §§ 43 a - 43 d) I §§ 43 a - 43 d er der givet nærmere regler for det  

 Dommerudnævnelsesråd, som udvalget foreslår oprettet.
Rådet skal, forinden  

 justitsministeren kan foretage udnævnelse i en dommerstilling, afgive en  

 indstilling om besættelsen af stillingen.
 Der henvises herom også til de almindelige bemærkninger til lovforslaget  

 pkt. 3.2.2. - 3.2.9. og 3.3.2. - 3.3.6.
Til § 43 a Bestemmelsen angiver i stk. 1, nr. 1 - 4 , at alle dommerstillinger  

 bortset fra stillingen som præsident for Højesteret skal være omfattet af  

 rådets indstillingskompetence.
For så vidt angår højesteretsdommere bemærkes,  

 at prøvevoteringsordningen for højesteretsdommere, der i dag er reguleret ved  

 retsplejelovens § 43, stk. 2, foreslås opretholdt ved bestemmelsen i § 42,  

 stk. 5, jf. lovforslagets § 1, nr. 10.
 Konstitutioner, der meddeles i landsretterne i uddannelsesøjemed og med  

 henblik på at godtgøre dommeraspiranters egnethed til senere dommerudnævnelse  

 (forfremmelse), omfattes ligeledes af rådets kompetence, jf. stk. 1, nr.  

 5.
 Korttidskonstitutioner til advokater, som udvalget anbefaler som en  

 forsøgsordning, vil også være omfattet af rådets indstillingskompetence, jf.  

stk. 1, nr. 6 .
 Stk. 2 indeholder en bestemmelse om, at rådets indstillinger -  

 ikke mindst af hensyn til medansøgere - skal være begrundede.
Det er som noget nyt i forhold til forslaget i betænkningen i lovteksten  

 fastsat, at rådet kun kan indstille en ansøger til udnævnelse i en ledig  

 stilling.
Det er samtidig i konsekvens heraf fastsat, at rådet i tilfælde af  

 uenighed ved afstemning må afgøre, hvem der skal indstilles til en ledig  

 stilling, og at formandens stemme ved stemmelighed er udslagsgivende.
 Der henvises herom til de almindelige bemærkninger til lovforslaget pkt.  

 3.2.7. og 3.3.5.
Til § 43 b Bestemmelserne i stk. 1 - 4 fastsætter rådets sammensætning og  

 beskikkelsesproceduren.
 Rådets foreslås sammensat af tre dommere (en højesteretsdommer, en  

 landsdommer og en byretsdommer), en advokat og to repræsentanter for  

 offentligheden, der alle beskikkes af justitsministeren.
Højesteretsdommeren, der er formand for rådet, beskikkes efter udtalelse  

 indhentet fra Højesteret.
Landsdommeren beskikkes efter en fælles indstilling  

 fra landsretterne.
Dommerforeningen og Advokatrådet indstiller henholdsvis  

 byretsdommeren og advokaten.
Det forudsættes, at dommerne ikke tilhører  

 Dommerforeningens bestyrelse.
 De to repræsentanter for offentligheden beskikkes efter indstilling fra  

 henholdsvis Amtsrådsforeningen og Kommunernes Landsforening i forening og  

 Dansk Folkeoplysnings Samråd, jf. de almindelige bemærkninger pkt. 3.3.3.,  

 hvoraf det også fremgår, at der her er tale om en ændring i forhold til  

 forslaget i betænkningen.
Ved udpegningen af disse to repræsentanter bør der lægges vægt på, at de  

 pågældende personer er engagerede i samfundsforhold og bredt orienteret.
Som  

 det fremgår af de almindelige bemærkninger, er det i øvrigt forudsat, at der  

 ikke indstilles personer, der er medlemmer af eller ansat i  

 Amtsrådsforeningen, Kommunernes Landsforening eller Dansk Folkeoplysnings  

 Samråd.
Det er tillige forudsat, at medlemmer af Folketinget, amtsrådet,  

 kommunalbestyrelsen samt ansatte i centraladministrationen ikke kan udpeges  

 til medlemmer af rådet, jf. de almindelige bemærkninger pkt. 3.3.3.
 Der henvises i øvrigt til de almindelige bemærkninger til lovforslaget  

 pkt. 3.2.3. og 3.3.3.
I stk. 5 foreslås beskikkelsesperioden for medlemmerne af  

 Dommerudnævnelsesrådet fastsat til 4 år.
For at betone rådsmedlemmernes  

 uafhængighed og for at sikre den fornødne fornyelse foreslås det, at  

 genbeskikkelse ikke kan ske.
Forbudet mod genbeskikkelse er ikke til hinder  

 for, at en person, der har været beskikket som suppleant, vil kunne udnævnes  

 som egentligt medlem, selv om vedkommende har været indtrådt i rådet.
Om  

 suppleanterne henvises i øvrigt til bemærkningerne til stk. 6.
Et medlem, der ikke længere opfylder betingelserne for at sidde i rådet,  

 skal udtræde.
Det vil f.eks. kunne være tilfældet, hvis landsdommeren  

 udnævnes til højesteretsdommer, eller hvis advokaten deponerer sin  

 bestalling.
 Det forudsættes, at et medlem, der i en periode har været beskikket i  

 kraft en bestemt funktion, f.eks. i sin egenskab af byretsdommer, og som  

 senere udnævnes til landsdommer, ikke vil kunne beskikkes på ny i kraft af  

 sin nye funktion.
Bestemmelsen i stk. 6 om beskikkelse af en suppleant for hvert af  

 rådets medlemmer har til formål at sikre en hurtig og smidig sagsbehandling i  

 tilfælde af forfald blandt rådsmedlemmerne.
Udtræder et medlem inden  

 beskikkelsesperiodens udløb, indtræder medlemmets suppleant for resten af  

 perioden, og der beskikkes en ny suppleant for resten af perioden.
Forbudet  

 mod genbeskikkelse i stk. 5, 2. pkt., gælder ikke for suppleanterne.
En  

 suppleant vil således kunne genbeskikkes som suppleant.
 Der henvises i øvrigt til de almindelige bemærkninger pkt. 3.2.4. og  

 3.3.4.
Til § 43 c Af bestemmelsen i stk. 1 følger det, at der skal udarbejdes en  

 forretningsorden for Dommerudnævnelsesrådet.
I denne vil der kunne fastsættes  

 regler om indhentning af oplysninger om de enkelte ansøgere og om, at rådet i  

 sin sagsbehandling skal iagttage bestemmelserne i offentlighedsloven og  

 forvaltningsloven om notatpligt, partsaktindsigt og partshøring.
Forretningsordenen kan endvidere indeholde bestemmelser om bl.a.  

 suppleanter, protokollering, rådsmøder, afstemninger, herunder om der skal  

 voteres på skriftligt eller mundtligt grundlag.
Der vil endvidere være  

 mulighed for at fastsætte forskellige fremgangsmåder afhængig af, hvilke  

 stillinger der skal afgives indstilling om.
 Det forudsættes endvidere, at der i forretningsordenen fastsættes regler  

 om, at det skriftlige materiale, der har ligget til grund for rådets  

 vurdering af de enkelte ansøgere, herunder ansøgninger, udtalelser m.v., skal  

 sendes til ministeren sammen med rådets indstilling.
 Det er som noget nyt i forhold til forslaget i betænkningen i lovteksten  

 bestemt, at Dommerudnævnelsesrådet selv fastsætter sin forretningsorden.
Det er i betænkningen forudsat, at der i forretningsordenen skal  

 fastsættes nærmere regler om vederlæggelse af rådets medlemmer.
I kraft af  

 den ovennævnte ændring i forhold til betænkningens forslag vil det ikke  

 længere være naturligt at fastsætte vederlæggelsen af rådets medlemmer i  

 forretningsordenen.
Det forudsættes derimod, at vederlæggelsen drøftes mellem  

 rådets medlemmer og justitsministeren.
Der er i stk. 2 i bestemmelsen udtrykkelig åbnet mulighed for, at  

 formanden kan bemyndiges til at afgive indstilling i visse  

 stillingskategorier, f.eks. ved besættelse af midlertidige stillinger, hvor  

 rådet allerede har opbygget en fast praksis.
Endelig er der hjemlet mulighed  

 for, at visse sager kan behandles af 3 rådsmedlemmer.
Til § 43 d I stk. 1 foreslås det, at rådet årligt skal offentliggøre en  

 redegørelse om sin virksomhed.
Det forudsættes, at redegørelsen vil indeholde  

 oplysninger om rådets praksis samt i givet fald oplysninger om, i hvilket  

 omfang justitsministeren ikke har fulgt rådets indstillinger.
 I stk. 2 fastslås det, at sekretariatsopgaverne for  

 Dommerudnævnelsesrådet skal varetages af Domstolsstyrelsen.
Til nr. 12 (retsplejelovens § 44) Bestemmelserne i stk. 1 og 3 svarer med ændringer af sproglig  

 karakter til de nugældende bestemmelser i § 44, stk. 1 og 4.
 Den gældende bestemmelse i § 44, stk. 3, vil efter de foreslåede ændringer  

 i § 17 a, jf. lovforslagets § 1, nr. 9, være overflødig og ophæves derfor.  

 Den nugældende bestemmelse i § 44, stk. 2, erstattes af de foreslåede  

 bestemmelser i § 44 a, § 44 b og § 44 d, jf. lovforslagets nr. 13.
 Bestemmelsen i stk. 2 fastslår kompetencen til at meddele  

 midlertidige beskikkelser til dommerstillinger, således som reglerne herom er  

 nærmere fastlagt i § 44 a - 44 d og § 45, jf. lovforslagets nr. 13 og 14.
 Ved stk. 4 foreslås det, at alle konstituerede dommere under  

 konstitutionen er undergivet samme beskyttelse, som etableres for  

 fuldmægtige, mod fjernelse fra stillingen, jf. forslaget til § 54 og § 54 a  

 under nr. 20 og 21. En fast dommer, der konstitueres i en anden  

 dommerstilling, f.eks. en byretsdommer, der konstitueres som landsdommer, er  

 naturligvis undergivet grundlovsbeskyttelse efter grundlovens § 64.
 Der henvises i øvrigt til de almindelige bemærkninger til lovforslaget  

 pkt. 4.5.2 og 4.6.2. samt 4.5.6. og 4.6.6.
Til nr. 13 (retsplejelovens § 44 a - 44 d) Til § 44 a Efter den gældende ordning har justitsministeren kompetencen til at  

 meddele midlertidig beskikkelse til at beklæde en dommerstilling enten ved  

 den ordinære dommers forfald eller ved embedsledighed, jf. § 44, stk. 2, 1.  

 pkt.
 Den foreslåedes bestemmelse i stk. 1 indebærer, at  

 Domstolsstyrelsen fremover skal meddele disse konstitutioner ved  

 stillingsledighed og den faste dommers forfald.
De foreslåede regler i stk. 2 - 5 svarer med visse sproglige  

 ændringer til de nugældende bestemmelser i § 44, stk. 2, 2. - 5. pkt.
I  

stk. 4 og 5 er bl.a. bestemmelsen om, at forlængelse af etsårsfristen  

 skal ske ved kongelig resolution, udgået som utidssvarende.
Efter den gældende ordning tilbagekaldes en midlertidig beskikkelse til at  

 beklæde et dommerembede af den myndighed, der har meddelt den, jf.  

 retsplejelovens § 51. Dvs. bemyndigelser meddelt efter § 44, stk. 2, i  

 forbindelse med den faste dommers forfald eller embedsledighed tilbagekaldes  

 af Justitsministeriet.
Der er ikke fastsat regler for, hvornår  

 tilbagekaldelse skal finde sted, tilbagekaldelsen sker således principielt  

 efter ministeriets frie skøn.
Ved den foreslåede bestemmelse i stk. 6 foretages en ændring i  

 forhold til den gældende retstilstand, idet det i overensstemmelse med  

 lovforslagets generelle sigte foreslås, at konstitutioner, som meddeles af  

 Domstolsstyrelsen efter § 44 a, ikke umiddelbart kan tilbagekaldes af denne.  

 Som hovedregel ophører disse midlertidige beskikkelser først, når  

 konstitutionsgrunden bortfalder.
Tilbagekaldelse kan dog ske før udløbet af  

 embedsledigheds- eller forfaldsperioden, men kun efter indstilling fra  

 landsretspræsidenten, jf. 2. pkt.
Dette vil eksempelvis kunne være  

 hensigtsmæssigt i tilfælde, hvor Domstolsstyrelsen ved en dommers pludselige  

 dødsfald ser sig nødsaget til umiddelbart at beskikke en fuldmægtig ved  

 embedet som dommer, men hvor det efterfølgende viser sig muligt at lade  

 dommerstillingen varetage af en erfaren retsassessor, indtil nyudnævnelse i  

 stillingen kan finde sted.
 Bestemmelsen skal sammenholdes med lovforslagets § 44 a, stk. 3, hvorefter  

 et embede (bortset fra tilfælde af sygdomsforfald) ikke kan holdes besat ved  

 konstitution ud over et år.
 Det forudsættes i øvrigt, at Domstolsstyrelsen vil opretholde den  

 hidtidige praksis, hvorefter konstitutionsstillinger, som på forhånd skønnes  

 at blive af længere varighed, opslås ledige til besættelse ved konstitution.
 Der henvises i øvrigt til de almindelige bemærkninger pkt. 4.5.6. og  

 4.6.6.
Til § 44 b Igennem en lang årrække har finansloven i en tekstanmærkning indeholdt  

 hjemmel til at besætte dommerstillinger, der ikke er fast normerede, ved  

 konstitution.
Således har konstitution af dommere i landsretterne i  

 uddannelsesøjemed eksempelvis udelukkende været hjemlet på finansloven.  

 Reglerne herom og om landsretskonstitutioner i andet øjemed, herunder  

 vilkårene for beskikkelsen, hører naturligt hjemme i retsplejeloven.
 Der foreslås derfor en ny bestemmelse i stk. 1 , der omfatter  

 uddannelseskonstitutioner i landsretterne, ligesom bestemmelsen forudsættes  

 anvendt til at fremme vekselvirkningen mellem domstolene på den ene side og  

 navnlig retsvidenskaben og advokatgerningen på den anden side.
Bestemmelsen nødvendiggør naturligvis, at der skabes bevillingsmæssig  

 dækning på finansloven.
Af administrative årsager er det ikke muligt at  

 angive det præcise antal dommere i retsplejeloven.
Forfatningsretlige hensyn taler for, at landsretterne normeres således, at  

 der altid kan deltage mindst 2 faste dommere i sagernes afgørelser.
I en  

 række sager, herunder sager af mere principiel eller indgribende karakter  

 eller af særlig politisk interesse, bør retten beklædes af 3 faste dommere.
 Om normeringen af landsretterne henvises i øvrigt til de almindelige  

 bemærkninger pkt. 2.2.5. og 2.3.5.
Det følger af stk. 2 , at konstitutionen skal ske i en på forhånd  

 fastlagt periode på indtil 1 år.
Den nuværende konstitutionsperiode er  

 normalt 9 måneder, og dette forudsættes også fremover at være det normale  

 tidsrum for en uddannelseskonstitution.
 Tidsbegrænsningen på 1 år svarer til bestemmelsen i lovforslagets § 44 a,  

 stk. 3. Særlige omstændigheder og dermed behov for forlængelse af  

 konstitutionsperioden kan foreligge, hvis der akut opstår forfald eller  

 ledighed i en af de faste stillinger, ligesom der også kan tænkes tilfælde af  

 barsel eller sygdom hos den konstituerede dommer, hvor det kan være  

 hensigtsmæssigt at forlænge konstitutionen ud over 1 år.
Til § 44 c Med den foreslåede bestemmelse åbnes der som noget nyt mulighed for, at  

 advokater midlertidigt kan beskikkes som dommere enten i byretten eller i  

 landsretten i en 3-måneders periode.
Det forudsættes, at en advokat, der meddeles midlertidig beskikkelse som  

 dommer, deponerer sin advokatbestalling i konstitutionsperioden.
Om de  

 habilitetsmæssige spørgsmål, der kan opstå i forbindelse med, at en advokat  

 fungerer som dommer, henvises til de almindelige bemærkninger pkt. 2.2.4. og  

 2.3.4.
 Advokater vil i konstitutionsperioden være omfattet af det foreslåede  

 afskedigelsesværn, jf. henvisningen i § 44, stk. 4, til bestemmelserne i §§  

 54 og 54 a.
 Besættelsen af konstitutionsstillingerne vil skulle ske efter opslag og  

 indstilling fra Dommerudnævnelsesrådet, jf. bestemmelsen i § 43 a, stk. 1,  

 nr. 6 (lovforslagets § 1, nr. 11).
Den foreslåede regel i § 42, stk. 4, jf. lovforslagets § 1, nr. 10, gælder  

 også for advokater, der ansøger om en fast dommerstilling.
Udnævnelse af en  

 advokat til dommer vil derfor som altovervejende hovedregel forudsætte, at  

 vedkommende advokat er blevet bedømt i landsretten under en  

 konstitutionsperiode.
Såfremt en advokat med hjemmel i den nye bestemmelse i § 44 c har været  

 beskikket i 3 måneder i landsretten, foreslås det, at der skal være mulighed  

 for, at de 3 måneder i visse tilfælde kan tælle med i de 9 måneder, som en  

 uddannelseskonstitution i landsretten normalt varer.
Det må som hovedregel  

 kræves, at der i givet fald er tale om samme landsret, og at der er en vis  

 tidsmæssig sammenhæng mellem de to konstitutionsperioder.
Afgørelsen af, om  

 en korttidskonstitution kan tælle med, må træffes ud fra en konkret vurdering  

 i det enkelte tilfælde.
Vurderingen må foretages af den landsret, hvor  

 advokaten er konstitueret med henblik på uddannelse og bedømmelse jf.  

 bestemmelsen i § 44 b.
Korttidskonstitutionerne til advokater foreslås indført som en  

 forsøgsordning.
Der er derfor i lovforslagets § 10 indsat en bestemmelse om  

 revision af den foreslåede regel i § 44 c.
Til § 44 d Efter den gældende ordning meddeler justitsministeren efter fast praksis  

 med hjemmel i den nugældende § 44, stk. 2, efterfølgende beskikkelse til  

 fuldmægtige, der gør tjeneste i landsretten, til i enkeltsager at beklæde  

 landsretten, når der er forfald blandt landsdommerne.
Den foreslåede bestemmelse indebærer en forenklet administration af  

 forfaldskonstitutioner i landsretterne.
Kompetencen til at meddele og  

 tilbagekalde disse bemyndigelser foreslås henlagt til landsretspræsidenterne.
Til nr. 14 (retsplejelovens §§ 45 - 47) Til § 45 Stk. 1-3 svarer med sproglige ændringer til de nugældende  

 bestemmelser i § 45, stk. 1-3, om rejsedommere bortset fra, at 2. punktum i  

 stk. 1 i den nugældende bestemmelse foreslås ophævet som overflødig som følge  

 af, at det ved den foreslåede bestemmelse i § 44, stk. 3, gøres til et alment  

 krav for midlertidigt at kunne beklæde en dommerstilling - uanset hvem  

 beskikkelsen meddeles af - at man har bestået juridisk embedseksamen.
 Den foreslåede regel i stk. 4 om, at den midlertidige beskikkelse  

 tilbagekaldes af landsretspræsidenten, er en konsekvens af ophævelsen af §  

 51, jf. lovforslagets § 1, nr. 19. Efter § 51 træffes beslutning om ophør af  

 en midlertidig beskikkelse af den myndighed, der har meddelt beskikkelsen.
Til § 46 Den foreslåede bestemmelse i § 46 svarer til den nugældende regel i § 46,  

 stk. 1.
 Den nugældende bestemmelse i § 46, stk. 2, foreslås ud fra samme hensyn  

 som bestemmelsen i § 45, stk. 1, 2. pkt., ophævet, idet betingelserne for at  

 modtage midlertidig beskikkelse som dommer nu ved bestemmelsen i § 42, stk.  

 3, gøres til at alment krav.
Til § 47 I den nugældende regel i § 47 er det foreskrevet, at Præsidentrådet skal  

 give Justitsministeriet meddelelse om givne tilladelser til, at en dommer kan  

 have fast indtægtsgivende beskæftigelse ved siden af sin hovedstilling.
Da oplysningerne om samtlige indtægtsgivende hverv, som en dommer måtte  

 have, vil foreligge i kraft af den indberetningsordning, som foreslås indført  

 ved § 47 a, jf. lovforslagets § 1, nr. 15, findes det unødvendigt at  

 opretholde ordningen om, at Præsidentrådet skal give justitsministeren  

 meddelelse om givne tilladelser.
Reglen herom er derfor udgået.
Derudover er  

 bestemmelsen i § 47 kun ændret rent sprogligt.
Til nr. 15 (retsplejelovens §§ 47 a - 47 b) For at skabe større gennemsigtighed og indsigt i dommeres bibeskæftigelse  

 foreslås dels, at der indføres en generel indberetningsordning vedrørende  

 dommeres bibeskæftigelse (§ 47 a), dels at bestemmelsen i § 47 om tilladelse  

 til fast indtægtsgivende bibeskæftigelse udbygges, således at en dommer, hvor  

 det skønnes påkrævet, kan pålægges at søge tilladelse til enhver form for  

 bibeskæftigelse (§ 47 b).
Til § 47 a I stk. 1 beskrives, hvilke oplysninger om dommeres bibeskæftigelse  

 der skal indberettes.
Ved at begrænse indberetningspligten til alene at omfatte indtægtsgivende  

 bibeskæftigelse, er det tilsigtet at holde hverv, som må anses for uden  

 betydning for dommerstillingen, udenfor.
Det vil eksempelvis gælde medlemskab  

 af en idrætsklubs bestyrelse eller medlemskab af et menighedsråd.
Derimod  

 skal alle indtægtsgivende hverv indberettes.
Som eksempel på sådanne hverv  

 kan nævnes formandskab eller medlemskab af råd og nævn, voldgiftssager,  

 kursus- og anden undervisningsvirksomhed, forfattervirksomhed og  

 bestyrelseshverv, herunder f.eks. i fonde.
 Det er ligeledes i stk. 1 præciseret, at indberetningen skal indeholde  

 oplysning om hvervets art og om hvervgiveren, og at der skal afgives en  

 selvstændig indberetning vedrørende indtægterne ved hvert enkelt bierhverv.
I voldgiftssager gør særlige diskretionshensyn sig gældende.
Det foreslås  

 derfor, at indberetningen vedrørende disse sager ikke skal angive parternes  

 navne, men i stedet navnene på de advokater eller andre, som har  

 repræsenteret parterne, samt hvorledes dommeren er udpeget.
Det forudsættes,  

 at det er udelukket, at dommere lader sig udpege af kun en af parterne i  

 voldgiftssager, jf. de almindelige bemærkninger pkt. 6.3.1.
I stk. 2 angives, til hvem indberetningen skal sendes.
I de  

 præsidentledede retter skal indberetningen indgives til rettens præsident og  

 i de øvrige retter til vedkommende landsretspræsident.
For retspræsidenternes  

 vedkommende indgives indberetningen til Højesterets præsident.
At indberetningen skal indgives til vedkommende retspræsident skal ses i  

 sammenhæng med, at man i § 47 b foreslår, at det er retspræsidenten, der i  

 visse tilfælde skal kunne reagere over for en dommers bibeskæftigelse ved at  

 pålægge vedkommende dommer at søge forudgående tilladelse til enhver form for  

 bibeskæftigelse.
Det er også vedkommende retspræsident, der har det  

 almindelige tilsyn med dommere efter retsplejelovens § 48 (lovforslagets § 1,  

 nr. 16).
Efter stk. 3 skal de indberettede oplysninger vedrørende hvervets  

 art og hvervgiver være offentligt tilgængelige.
Dette gælder ikke  

 oplysningerne om indtægten ved hvervene.
 Der henvises i øvrigt til de almindelige bemærkninger pkt. 6.3.2.
Til § 47 b Efter stk. 1 og 2 kan vedkommende retspræsident pålægge en dommer  

 at redegøre for dennes tidsforbrug ved bibeskæftigelse og for de indtægter,  

 dommeren i denne forbindelse har haft eller forventer at få.
Finder retspræsidenten, at de afgivne oplysninger giver anledning til det,  

 kan vedkommende herefter i henhold til stk. 3 beslutte, at dommeren  

 kun med tilladelse fra retspræsidenten eller fra Præsidentrådet må påtage sig  

 bierhverv, uanset disses art.
Om tilladelsen skal indhentes fra  

 retspræsidenten eller fra Præsidentrådet kan afhænge af, om dommerens  

 bibeskæftigelse kan give anledning til betænkeligheder ud fra arbejdsmæssige  

 eller habilitetsmæssige hensyn.
I sidstnævnte situation vil det være  

 naturligt, at det er Præsidentrådet, der tager stilling til spørgsmålet om  

 dommerens fremtidige bibeskæftigelse.
 De oplysninger, der afgives i henhold til § 47 b, vil ikke være offentligt  

 tilgængelige.
 Der henvises i øvrigt til de almindelige bemærkninger pkt. 6.2.2. og  

 6.3.2.
Til nr. 16 (retsplejelovens §§ 48-49) Til § 48 Den foreslåede bestemmelse, der vedrører retspræsidenternes  

 disciplinærmyndighed ved at kunne meddele advarsler, svarer i det væsentlige  

 til den hidtidige § 48.
Som noget nyt er der imidlertid i stk. 3 indføjet en klagefrist på  

 4 uger, ligesom der er åbnet adgang til, at præsidenterne kan henvise en  

 klage til Den Særlige Klageret.
Henvisning til klageretten kan være  

 indiceret, hvor der er bevistvivl, eller hvor klagen vedrører grove forhold.
Det er fundet overflødigt at opretholde sidste pkt. i den gældende § 48,  

 hvorefter der skal gives meddelelse om præsidentens afgørelse til  

 justitsministeren og klageren.
Dette må naturligt gælde uden en særskilt  

 regulering heraf.
Udvalget forudsætter, at der fremover gives meddelelse om  

 afgørelsen både til justitsministeren og til Domstolsstyrelsen.
Klager efter § 48 skal efter præsidenternes praksis være skriftlige, men  

 undtagelsesvis ydes der klagerne bistand ved udformning af klagen.
Det er  

 fundet unødvendigt at indføje et krav om skriftlighed i bestemmelsen.
Foruden adgangen til at klage til retspræsidenterne efter § 48 består også  

 muligheden for klage til Den Særlige Klageret efter § 49, stk. 1.  

 Anvendelsesområdet for de to bestemmelser er efter bestemmelsernes  

 formulering til dels sammenfaldende (utilbørligt eller usømmeligt forhold),  

 men det synes forudsat i forarbejderne, at § 48 tager sigte på de mindre  

 graverende forhold.
Efter lovteksten har klageren imidlertid valgfrihed.
 Der kan ikke antages at bestå nogen almindelig klageadgang over  

 retspræsidenternes afgørelser til Højesterets præsident.
Til § 49 Bestemmelsen vedrører Den Særlige Klageret.
De ændringer, der er foretaget  

 i bestemmelsen i forhold til nugældende bestemmelse i § 49, er til dels  

 foranlediget af klageretten.
Klagefristen på 14 dage i stk. 1 er forlænget til 4 uger, jf. den  

 foreslåede 4-ugers frist i lovforslagets § 48 om klage til vedkommende  

 retspræsident.
Bestemmelsen svarer i øvrigt til den nugældende stk. 1.
Bestemmelserne i den gældende § 49, stk. 1 og 4, om indgivelse af privates  

 klager gennem rigsadvokaten foreslås ophævet som overflødige.
Det samme  

 gælder bestemmelsen i den gældende § 49, stk. 5, om mundtlig forhandling i  

 visse tilfælde.
 Den foreslåede bestemmelse i stk. 2 svarer med sproglige ændringer  

 til den nugældende stk. 2. Den gældende stk. 3 er med sproglige ændringer  

 forslået som selvstændig bestemmelse i § 49 a, jf. lovforslagets § 1, nr. 17.
 Den foreslåede bestemmelse i stk. 3 svarer med sproglige og  

 lovtekniske ændringer til den nugældende bestemmelse i stk. 4.
Reglerne om advokatbistand til den indklagede dommer i den nugældende §  

 49, stk. 5, ændres i stk. 4 således, at der også er mulighed for  

 advokatbeskikkelse ved en skriftlig sagsbehandling for klageretten, ligesom  

 der åbnes adgang til også at beskikke en advokat, der ikke er antaget til  

 udførelse af offentlige og beneficerede sager.
Efter anmodning fra  

 klageretten foreslås det endvidere, at der i sager efter stk. 1 åbnes adgang  

 for klageretten til at beskikke en advokat for klageren.
Bestemmelsen i stk.  

 4 svarer i øvrigt med sproglige ændringer til den nugældende bestemmelse i  

 stk. 5.
 Den foreslåede bestemmelse i stk. 5 svarer med sproglige ændringer  

 til den nugældende stk. 6.
Den foreslåede bestemmelse i stk. 6 svarer til 1. led i den  

 nugældende stk. 7. Bestemmelserne i den gældende § 49, stk. 7, om pension ved  

 afskedigelse, der ikke er i overensstemmelse med de gældende regler i  

 tjenestemandslovgivningen fra 1969, foreslås ophævet.
Det samme gælder  

 sætningen i § 49, stk. 7, - »i så fald skal dommen afgøre  

 pensionsspørgsmålet« - idet klageretten ved udformningen af præmisser i  

 domme om afsked blot bør være opmærksom på de pensionsretlige virkninger  

 afhængigt af, om en afsked kan henføres til en tjenestemanden tilregnelig  

 eller utilregnelig årsag, således at der er klart grundlag for  

 Finansministeriet til at tage stilling til pensionsspørgsmålet.
I stk. 7 fastslås, at klageretten træffer afgørelse ved dom.
Derved  

 præciseres bl.a. grundlovens krav om, at dommere ikke kan afsættes uden ved  

 dom.
Det fremgår af den nugældende bestemmelse i stk. 7, hvorledes  

 klageretten træffer afgørelse.
 De ekspeditionsmæssige bestemmelser i den gældende § 49, stk. 8, om, hvor  

 dommen skal sendes hen, ophæves som overflødige i lovteksten.
 Bestemmelsen i stk. 8 svarer til den gældende regel i stk. 9.
Endelig er reglen om sagsomkostninger i den gældende § 49, stk. 10,  

 ændret, jf. stk. 9 , så klageretten efter en vurdering af samtlige  

 sagens omstændigheder kan bestemme, hvem af parterne der skal betale  

 sagsomkostninger til den anden part eller statskassen.
Reglen giver også  

 mulighed for at bestemme, at ingen af parterne skal betale sagsomkostninger.
Til nr. 17 (retsplejelovens § 49 a) Indholdet af bestemmelsen i § 49 a om afsættelse af en dommer på grund af  

 vedvarende åndelig eller legemlig sygdom svarer til den nugældende regel i §  

 49, stk. 3.
Til nr. 18 (retsplejelovens § 50) Bestemmelsen, der vedrører suspension af dommere, svarer med en sproglig  

 modernisering til den nugældende bestemmelse i § 50.
Til nr. 19 (retsplejelovens § 51) Bestemmelsen i § 51, hvorefter beslutning om ophør af midlertidig  

 beskikkelse til at beklæde et dommerembede træffes af den myndighed, der har  

 meddelt den, foreslås ophævet, idet bestemmelsen erstattes af de foreslåede  

 nye regler i §§ 17 a (lovforslagets § 1, nr. 9), 44 a og 44 b (lovforslagets  

 § 1, nr. 13) og 45 (lovforslagets § 1, nr. 14).
Til nr. 20 (retsplejelovens §§ 52-54) Til § 52 Bestemmelsen i stk. 1 , der er ny, indebærer, at ansættelsesområdet  

 for justitssekretærer og fuldmægtige ved domstolene indsnævres fra  

 »Justitsministeriet med tilhørende institutioner« til alene at være  

 domstolene.
En fuldmægtig kan således ikke pålægges at gøre tjeneste hos  

 administrationen eller anklagemyndigheden.
 Bestemmelsen i stk. 2 om eksamenskravet til justitssekretærer og  

 fuldmægtige ved domstolene svarer i sit indhold til den nugældende  

 bestemmelse i § 52.
Til § 53 Den foreslåede bestemmelse, der vedrører udpegning af en ny  

 dommerfuldmægtig i tilfælde af inhabilitet, svarer til den nugældende  

 bestemmelse i § 53, idet det dog præciseres, at bestemmelsen gælder alle  

 fuldmægtige, uanset om de er overenskomstansatte eller tjenestemænd.
Til § 54 Bestemmelsen fastslår som noget nyt, at afskedigelse og forflyttelse af  

 justitssekretærer, retsassessorer og dommerfuldmægtige kun kan ske under  

 særlige, kvalificerede omstændigheder.
 Efter stk. 1 vil afskedigelse kunne ske, hvis den pågældende  

 skønnes generelt uegnet til fortsat ansættelse ved domstolene, eller hvis  

 ansættelsesforholdet bør bringes til ophør på grund af sygdom.
Den pågældende vil bl.a. kunne vise sig at være fagligt uegnet.
Dette  

 gælder både med hensyn til juridiske kvalifikationer og evnen til at kunne  

 lede retsforhandlinger.
Uegnetheden vil også kunne bestå i manglende evne til  

 at kunne samarbejde med det øvrige personale og brugerne af domstolene  

 (advokater, anklagemyndighed m.v.) eller i langsommelighed i  

 sagsbehandlingen.
Sager om afskedigelse som følge af uegnethed må antages at blive rejst på  

 grundlag af indberetninger fra den stedlige dommer om manglende  

 kvalifikationer.
Det bemærkes i den forbindelse, at det forudsættes, at der  

 sker en væsentlig udbygning af den gældende ordning med hensyn til  

 bedømmelsen af dommerfuldmægtiges og retsassessorers kvalifikationer,  

 herunder at dommerfuldmægtigene ved afslutningen af grunduddannelsen skal  

 aflægge en prøve, jf bemærkningerne til den foreslåede bestemmelse i § 17 a,  

 stk. 2. Resultatet af den foreslåede prøve vil således indgå i grundlaget for  

 klagerettens bedømmelse.
Der vil formentlig ofte tillige foreligge en  

 udtalelse eller lignende fra landsrettens præsident.
Afskedigelse kan endvidere ske på grund af sygdom, hvis det efter en  

 konkret vurdering er rimeligt begrundet i fuldmægtigens eller rettens  

 forhold.
Der kan her lægges vægt på, hvor belastende sygdommen er for  

 dommerkontorets drift, om sygdommen er foranlediget af arbejdet og på længden  

 af fraværet sammenholdt med fuldmægtigens ansættelsestid.
Af betydning kan  

 også være sygdomsmønsteret (f.eks. usædvanlig mange korte og udokumenterede  

 sygeperioder eller påfaldende tendens til fravær i tilknytning til weekender)  

 og oplysninger om mulighederne for snarlig genoptagelse af arbejdet, risiko  

 for tilbagefald m.v.
Det antages for statens øvrige personale, at afskedigelser, der sker efter  

 120-dagesreglen (120 dages sygdom inden for en periode på 12 måneder) normalt  

 vil være rimeligt begrundede.
Uanset at 120-dagesreglen ikke vil gælde for  

 dommerfuldmægtige m.v., må det også antages, at sygdom i et sådant omfang  

 normalt vil føre til, at afskedigelse i denne situation må anses for rimeligt  

 begrundet.
Efter stk. 2 vil der være adgang til afskedigelse af fuldmægtige  

 ved domstolene i samme omfang, som der vil kunne ske afskedigelse af dommere  

 i tilfælde, hvor der ved lov måtte finde en »omordning af  

 domstolene« sted, jf. grundlovens § 64. Som eksempel på en sådan  

 omordning nævnes typisk nedlæggelse af retskredse i forbindelse med ændringer  

 i domstolsorganisationen.
Omordninger kan også tænkes mere specifikt at ville  

 ramme fuldmægtige, eksempelvis ved udlægning af de administrativt betonede  

 retsområder (tinglysning, tvangsauktioner m.v.) til administrative organer.
 Fuldmægtige vil endvidere som dommere kunne afskediges administrativt ved  

 det fyldte 65. år, blot dette sker uden tab af indtægter indtil det  

 tidspunkt, til hvilket afskedigelse skulle være sket på grund af alder.
Stk. 3 sikrer fuldmægtige ved domstolene mod usaglige ændringer af  

 tjenestested i form af flytninger fra et dommerembede til et andet.  

 Fastsættelse af et ændret tjenestested vil kunne ske af hensyn til en  

 hensigtsmæssig udnyttelse af personaleressourcerne eller for at uddanne den  

 enkelte bedst muligt.
Bestemmelsen sikrer derimod ikke mod den stedlige  

 dommers beslutning om at flytte en retsassessor eller en fuldmægtig internt  

 ved et dommerembede.
En sådan beskyttelse ses ikke nødvendiggjort af kravene  

 til uafhængige domstole.
Sådanne sager må derfor som hidtil afgøres ved  

 almindeligt søgsmål eller voldgift.
 Der vil også kunne fastsættes ændret tjenestested for dommerfuldmægtige,  

 hvor der ved et dommerembede foreligger samarbejdsvanskeligheder, der ikke i  

 det væsentlige kan tilregnes fuldmægtigen, i tilfælde, hvor dette er den mest  

 hensigtsmæssige udnyttelse af domstolenes ressourcer.
Efter tjenestemandslovens § 12, stk. 1, er der grænser for, hvilket andet  

 arbejde en tjenestemand kan pålægges.
Overskrides denne grænse, kan  

 tjenestemanden ved et sagsanlæg ved de almindelige domstole kræve pension,  

 som om han var blevet afskediget af en ham utilregnelig årsag.
Tilsvarende  

 gælder for overenskomstansatte, der under en voldgiftssag (vedkommende  

 personaleorganisation) eller under et civilt søgsmål vil kunne gøre gældende,  

 at der foreligger en misligholdelse, som begrunder erstatning.
Den foreslåede  

 regel i retsplejeloven ændrer ikke ved retsassessorers og dommerfuldmægtiges  

 muligheder for at anlægge sådanne sager.
Der vil således efter  

 omstændighederne kunne versere 2 sager om den samme tjenestestedsændring,  

 dels ved klageretten om den geografiske forflyttelse, dels ved de almindelige  

 domstole (voldgift) om ændring af tjenestens karakter og omfang.
I visse af de situationer, hvor der kan ske afskedigelse efter stk. 1, vil  

 der som mindre indgribende reaktion også kunne ske ændring af tjenestested  

 for den pågældende, jf. stk. 4 . Der kan forekomme situationer, hvor  

 en dommerfuldmægtig vurderes ikke at være egnet til at beklæde en stilling  

 ved et konkret embede, men hvor den pågældende ikke nødvendigvis bør  

 indstilles afskediget, men forflyttet til et embede, hvor den pågældendes  

 kvalifikationer bedre vil kunne udnyttes.
Det kan ikke ganske udelukkes, at  

 det samme vil være tilfældet i visse sygdomssituationer.
 Tilsvarende vil der kunne fastsættes ændret tjenestested i tilfælde af en  

 omordning af domstolene.
 Om de foreslåede regler om ansættelsesværn for dommerfuldmægtige henvises  

 i øvrigt til de almindelige bemærkninger til pkt. 4.5.2 og 4.6.2.
Til nr. 21 (retsplejelovens § 54 a) Den foreslåede bestemmelse indebærer, at sager om uansøgt afsked af  

 dommerfuldmægtige og - i tilfælde af indsigelse - ændring af tjenestested  

 forelægges en domstol - Den Særlige Klageret - til afgørelse.
 Klageretten vil skulle træffe afgørelse som første instans og altså ikke  

 som et klageorgan.
Procedurereglerne for sagens behandling for klageretten svarer stort set  

 til de gældende regler for klageretsbehandling af sager vedrørende dommere.  

 Henset til sagernes karakter er det dog fastsat, at sagerne indbringes for  

 klageretten af Domstolsstyrelsen og ikke af rigsadvokaten.
Domstolsstyrelsen  

 vil eksempelvis kunne lade sagerne indbringe ved kammeradvokaten.
 Der henvises i øvrigt til de almindelige bemærkninger pkt. 4.5.2. og  

 4.6.2.
Til nr. 22 (retsplejelovens § 55) Den foreslåede bestemmelse indebærer, at alle domstolsjurister undergives  

 samme disciplinære regler og reaktioner, herunder suspension, som i dag  

 finder anvendelse på udnævnte dommere.
 Det er ligesom for udnævnte dommere rigsadvokaten, der indbringer sager om  

 disciplinærforfølgning af fuldmægtige m.m. for Den Særlige Klageret.  

 Kompetencen til at anmode rigsadvokaten herom er dog tillagt  

 Domstolsstyrelsen.
 Der henvises til de almindelige bemærkninger pkt. 4.5.2. og 4.6.2.
Til nr. 23 (retsplejelovens § 165, stk. 1) Efter den gældende regel i § 165, stk. 1, fastsætter justitsministeren  

 nærmere regler om forkyndelse og om vederlag herfor.
 Med hjemmel i denne bestemmelse og i bestemmelserne i retsplejelovens §  

 57, stk. 4, hvorefter justitsministeren kan fastsætte nærmere regler om, i  

 hvilket omfang politiet skal medvirke ved forkyndelser, og § 58, stk. 1, har  

 Justitsministeriet fastsat bekendtgørelse nr. 255 af 20. juni 1972 om  

 instruks for stævningsmænd og bekendtgørelse nr. 256 af 20. juni 1972 om  

 forkyndelse.
 Endvidere har Justitsministeriet med hjemmel i § 165, stk. 1, ved  

 bekendtgørelse nr. 550 af 25. juli 1990 med senere ændringer fastsat regler  

 om vederlag til stævningsmænd.
Det foreslås, at adgangen til at fastsætte regler om vederlag for  

 forkyndelse skal tilkomme Domstolsstyrelsen.
Denne opgave har hidtil ligget i  

 Domstolsafdelingen og må også efter etableringen af en styrelse naturligt  

 høre hjemme i forbindelse med de øvrige administrative opgaver vedrørende  

 domstolene.
 De administrative regler om forkyndelse, der tidligere var en del af  

 retsplejeloven, og som også vedrører politiets forhold, findes fortsat at  

 burde fastsættes af justitsministeren.
 Der henvises i øvrigt til de almindelige bemærkninger pkt. 7.
Til nr. 24 (retsplejelovens § 188) Efter den gældende regel i § 188 fastsætter justitsministeren regler for  

 godtgørelse til vidner og personer, der efter indkaldelse har afgivet  

 forklaring til politiet.
 Det er af Domstolsudvalget foreslået, at det også fremover skal være  

 ministeren, der har den almindelige kompetence til at fastsætte generelle  

 regler med hjemmel i lovgivningen, og som et eksempel herpå nævner udvalget  

 fastsættelse af regler om godtgørelse til vidner i retsplejelovens § 188.
 Justitsministeriet finder imidlertid, at det vil være rigtigst på dette  

 område at delegere kompetencen til at fastsætte generelle regler til  

 Domstolsstyrelsen, og bestemmelsen i § 188 foreslås ændret i overensstemmelse  

 hermed.
 Der henvises i øvrigt til de almindelige bemærkninger pkt. 7.
Til nr. 25 (retsplejelovens § 1043, stk. 2) Efter den gældende regel i § 1043, stk. 2, kan justitsministeren bemyndige  

 universitetslærere til at virke som dommere ved de kollegiale retter med  

 undtagelse af Højesteret, uanset at antallet af dommere herved overstiger det  

 for retterne fastsatte antal dommere.
 Ifølge den foreslåede bestemmelse i § 44 b, jf. lovforslagets § 1, nr. 13,  

 kan justitsministeren meddele midlertidig beskikkelse som landsdommer udover  

 det antal dommere, der er fastsat for landsretterne. § 1043 foreslås som  

 følge heraf ophævet som overflødig.
Til § 2 Tjenestemandsloven Til nr. 1 (kapitel 7) Den nugældende bestemmelse i kapitel 7 i tjenestemandsloven (§ 34)  

 indeholder en særbestemmelse for dommere.
Bestemmelsen indebærer, at dommere  

 undtages fra en række af tjenestemandslovens bestemmelser, således kan  

 dommere eksempelvis kun ansættes varigt og ikke på prøve eller åremål.  

 Ligesom dommere er undtaget fra bestemmelserne i tjenestemandslovens §§ 11-13  

 om tjenestemænds pligter til at gøre tjeneste i andre stillinger.
 Ved den foreslåede ny affattelse af bestemmelsen i § 34 indføres  

 tilsvarende en række særbestemmelser for retsassessorer.
 Retsassessorer er således efter forslaget undtaget fra reglerne i  

 tjenestemandslovens § 12, stk. 2 og 3, om pligt til at påtage sig anden  

 stilling uden for sit hidtidige ansættelsesområde.
 Endvidere finder tjenestemandslovens regler om suspension og  

 disciplinærforfølgning (tjenestemandslovens §§ 19-25) ikke længere anvendelse  

 på retsassessorer, jf. retsplejelovens § 55 i lovforslaget, ligesom reglerne  

 om afskedigelsesvarsel efter tjenestemandslovens § 28 og høringsreglerne i  

 tjenestemandslovens § 31 ikke skal iagttages, når afskedigelse sker ved dom.
 Retsassessorerne undtages ligesom dommerne fra sager for  

 Tjenestemandsretten om kollektive overtrædelser af tjenestemandslovens § 10  

 (faglige aktioner) (tjenestemandslovens § 53, stk. 1, nr. 2 og stk. 4, § 54  

 og § 54 a, stk. 2). Overenskomstansatte dommerfuldmægtige vil imidlertid  

 fortsat ved en voldgiftssag kunne pålægges bod ved kollektive  

 arbejdsnedlæggelser.
Til § 3 Konkursloven Ved bestemmelsen delegeres kompetencen til at beskikke fagkyndige  

 tillidsmænd fra Justitsministeriet til Domstolsstyrelsen.
 Der henvises i øvrigt til de almindelige bemærkninger pkt. 7.
Til § 4 Lov om voldgift i tvistigheder angående handel med husdyr Ved bestemmelsen delegeres kompetencen til at beskikke medlemmer af  

 husdyrvoldgiftsretterne fra Justitsministeriet til Domstolsstyrelsen.
 Der henvises i øvrigt til de almindelige bemærkninger pkt. 7.
Til § 5 Lov om landvæsensretter Ved bestemmelsen delegeres ministerens beføjelser i henhold til loven til  

 Domstolsstyrelsen.
 Domstolsstyrelsen bemyndiges således til at beskikke formand og ordinære  

 medlemmer af landvæsens- og overlandvæsenskommissioner samt fritage for  

 beskikkelse (§ 8, stk. 1, 1. pkt., § 9, stk. 2, 1. pkt. og stk. 4,  

 2. pkt, § 11, stk. 2, § 15 ,stk. 1, 1. og 2. pkt.) , fastsætte områderne  

 for landvæsensnævn, landvæsens- og overlandvæsenskommissioner (§ 2, stk.  

 2, § 7, stk. 2 og § 13, stk. 1) , fastsættelse af antallet af  

 nævnsmænd og landvæsenskommissærer (§ 4, stk. 1, 2. pkt. og § 9,  

 stk. 1) , nedsættelse af særlige landvæsenskommissioner (§ 7, stk.  

 3) , fastsættelse af regler for førelse og autorisation af protokoller  

(§ 25, stk. 1 og 5) , tilladelse til anke af kendelser afsagt af  

 landvæsenskommissionerne (§ 39, stk. 3, 2., 3. og 4. pkt. og § 40,  

 stk. 2, 2. pkt.) , træffe afgørelse om sammenlægning af sager og  

 spørgsmål om sikkerhedsstillelse (§ 44, stk. 1, 2. pkt., og § 47,  

 2. pkt.) , modtage genpart af kendelser (§ 45, stk. 2, 1. og 2.  

 pkt.) , fastsættelse af regler om honorarer, dagpenge og  

 befordringsgodtgørelse (§ 46, stk. 1, stk. og stk. 4, 1. pkt.) .
 Der henvises i øvrigt til de almindelige bemærkninger pkt. 7.
Til § 6 Retsafgiftsloven Bestemmelsen ændres således, at spørgsmål om beregning af retsafgifter  

 ikke længere af dommeren kan forelægges for Justitsministeriet.
 Der henvises i øvrigt til de almindelige bemærkninger pkt. 7.
Til § 7 Bistandsloven Ved de foreslåede ændringer overføres kompetencen til at udpege dommere  

 til de kommunale børn og unge-udvalg, til at beskikke børnesagkyndige dommere  

 til landsretterne og til at fastsætte regler om antallet af sagkyndige  

 dommere og deres vederlag og rejsegodtgørelse fra justitsministeren til  

 Domstolsstyrelsen.
 Der henvises i øvrigt til de almindelige bemærkninger pkt. 7.
Til § 8 Tidspunktet for lovens ikrafttræden er ikke fastsat i lovforslaget.
Det  

 skyldes, at lovforslaget alene er fremsat til præsentation i denne  

 folketingssamling og med henblik på genfremsættelse i den kommende  

 folketingssamling.
Det samme gælder med hensyn til lovforslaget om oprettelse  

 af en domstolsstyrelse.
§ 9 Til stk. 1 Bestemmelsen indebærer, at forslagene om, at justitsministeren skal  

 indhente en udtalelse fra et uafhængigt dommerudnævnelsesråd om besættelse af  

 alle dommerstillinger, gælder for stillinger, der opslås ledige på den dato  

 eller senere.
Til stk. 2 og 3 Indtil 1975 ansattes tjenestemænd med et snævert ansættelsesområde.
Med  

 virkning fra den 1. oktober 1975 fastsatte Finansministeriet ved  

 cirkulæreskrivelse af 10. september 1975 om aftale af 15. august 1975 om  

 ansættelsesområder for varigt ansatte tjenestemænd m.v. mellem  

 Finansministeriet og bl.a.
AC, at ansættelsesområdet for tjenestemænd som  

 hovedregel skulle være vedkommende ministerium med tilhørende institutioner.  

 For visse tjenestemænd, der var ansat eller udnævnt efter 1. juli 1969, var  

 der allerede ved ansættelsen eller udnævnelsen taget forbehold om udvidelse  

 af ansættelsesområdet.
For disses vedkommende trådte aftalen i kraft straks.
 Overenskomstansatte dommerfuldmægtige er hidtil blevet ansat med  

 Justitsministeriet med tilhørende institutioner som ansættelsesområde.
 Det er derfor nødvendigt med bestemmelsen at tilkendegive, at fuldmægtige  

 m.v., der er ansat før lovens ikrafttræden med et ansættelsesområde, der er  

 større end »domstolene«, omfattes af beskyttelsen i § 52 mod  

 forflyttelse bort fra domstolene, men også - af hensyn til tjenestemændene -  

 at der hermed ikke sker en udvidelse af ansættelsesområdet for de fuldmægtige  

 m.v., der er ansat alene med et enkelt dommerembede som ansættelsesområde.
 Der henvises i øvrigt til de almindelige bemærkninger pkt. 4.5.1 og 4.6.1  

 samt de specielle bemærkninger til til § 52 i lovforslagets § 1, nr. 19.
Til stk. 4 For at sikre kontinuiteten i Dommerudnævnelsesrådets arbejde foreslås det,  

 at den første beskikkelse af medlemmer sker således, at landsdommeren,  

 byretsdommeren og advokaten kun beskikkes for en periode af 2 år.
 Der henvises i øvrigt til de almindelige bemærkninger pkt. 3.2.4 og 3.3.4.
Til § 10 Ordningen med korttidskonstitutioner til advokater er foreslået etableret  

 som en forsøgsordning.
Bestemmelsen indebærer, at der på et senere tidspunkt  

 skal tages stilling til, hvorledes en permanent ordning i givet fald skal  

 udformes.
Til § 11 Bestemmelsen fastsætter lovens territoriale anvendelsesområde.
Det  

 indebærer, at alene ændringerne i tjenestemandsloven gælder umiddelbart for  

 Færøerne og Grønland.
 Lovens §§ 3 (ændring af konkursloven) og 4 (ændring af lov om voldgift i  

 tvistigheder angående handel med husdyr) kan ved kongelig anordning sættes i  

 kraft for Færøerne med de afvigelser, som de særlige færøske forhold  

 tilsiger.
 Lovens § 3 (ændring af konkursloven) kan ved kongelig anordning sættes i  

 kraft for Grønland med de afvigelser, som de særlige grønlandske forhold  

 tilsiger.
Lovens § 1 kan ikke sættes i kraft for Færøerne og Grønland, der har deres  

 egne retsplejelove.
Forslagene til ændringer af retsplejeloven indebærer en  

 række ændrede forhold, der også vil have betydning i relation til  

 administrationen af Grønlands Landsret og retten på Færøerne.
Der vil derfor  

 som omtalt under pkt. 8 i de almindelige bemærkninger blive fremsat et  

 lovforslag med konsekvensrettelser m.v. vedrørende retsplejelovene for  

 Færøerne og Grønland.
Skriftlig fremsættelse Justitsministeren (Frank Jensen):
 Herved tillader jeg mig for det høje Ting at fremsætte:
 Forslag til lov om ændring af retsplejeloven, tjenestemandsloven og  

 forskellige andre love. (Rekruttering af dommere, dommerfuldmægtiges  

 ansættelsesvilkår, dommeres bierhverv og ændringer som følge af oprettelse af  

 en domstolsstyrelse m.v.).
(Lovforslag nr.
L 276).
De to lovforslag om domstolenes forhold, som fremsættes her kort tid før,  

 Folketinget går på sommerferie, udgør tilsammen en skelsættende nyordning af  

 domstolenes forhold.
Det er vel ikke for meget at sige, at der er tale om en  

 reform af historisk karakter.
 Formålet med reformen er at styrke domstolenes selvstændighed og  

 uafhængighed og markere deres stilling som den tredje statsmagt, og  

 forslagene er derfor af central samfundsmæssig betydning.
 Lovforslagene bygger på Domstolsudvalgets store og grundige betænkning fra  

 juli 1996. Forslagene svarer med nogle ændringer til det lovudkast, som  

 udvalget har udarbejdet i betænkningen.
De to lovforslag indebærer meget væsentlige og omfattende ændringer, og  

 fremsættelsen nu sker derfor med henblik på, at forslagene fremsættes igen i  

 begyndelsen af den kommende folketingssamling.
Der bliver på den måde bedre  

 tid for alle til at gennemgå og forholde sig til forslagene.
 Det er også hensigten at sende lovforslagene til høring samtidig med  

 fremsættelsen, sådan at de høringssvar, der afgives, kan indgå i den videre  

 behandling af forslagene i næste samling.
Lovforslaget om Domstolsstyrelsen indebærer, at der oprettes en ny  

 styrelse, der skal ledes af en uafhængig bestyrelse.
Domstolsstyrelsens  

 opgave bliver at varetage de bevillingsmæssige og administrative spørgsmål,  

 som er knyttet til domstolenes virksomhed.
Domstolsadministrationen skal efter forslaget fortsat ressortmæssigt være  

 knyttet til Justitsministeriets område, men for at styrke domstolenes  

 selvstændige stilling og uafhængighed foreslås det, at justitsministeren ikke  

 skal have instruktionsbeføjelser over for Domstolsstyrelsen og som konsekvens  

 heraf heller ikke noget retligt ansvar for, hvorledes Domstolsstyrelsen  

 udøver sin virksomhed.
Ansvaret herfor vil alene påhvile Domstolsstyrelsens  

 bestyrelse.
Det foreslås, at bestyrelsen kommer til at bestå af 11 medlemmer.  

 Domstolene skal være repræsenteret i bestyrelsen ved en højesteretsdommer,  

 der beskikkes efter indstilling fra Højesteret, to landsdommere, der  

 beskikkes efter indstilling fra henholdsvis Østre og Vestre Landsret, to  

 byretsdommere, en repræsentant for det øvrige juridiske personale ved  

 domstolene og to repræsentanter for det administrative personale ved  

 domstolene.
Byretsdommerne, repræsentanten for det øvrige juridiske personale  

 og de to repræsentanter for det administrative personale indstilles af disse  

 personalegrupper.
Herudover skal der i bestyrelsen være en advokat og to medlemmer med  

 særlig ledelsesmæssig og samfundsmæssig indsigt.
Advokaten skal beskikkes  

 efter indstilling fra Advokatrådet, mens de to øvrige medlemmer udpeges af  

 Landsarbejdsrådet og Rektorkollegiet.
En meget væsentlig opgave for bestyrelsen bliver at udarbejde et  

 budgetforslag for domstolene og Domstolsstyrelsen.
Bestyrelsen skal herunder  

 vurdere behovet for ressourcer til domstolene.
 Bestyrelsens forslag til budget skal sendes til justitsministeren med  

 henblik på, at det kan indgå i regeringens finanslovforslag.  

 Domstolsstyrelsen kan sende sit forslag vedrørende budgettet til Folketinget,  

 når finanslovforslaget er fremsat, ligesom Folketinget kan rekvirere dette.
Lovforslaget om ændring af retsplejeloven, tjenestemandsloven og  

 forskellige andre love har ligesom forslaget om Domstolsstyrelsen til  

 formål at markere domstolenes selvstændige og uafhængige stilling.
Formålet  

 er også at gennemføre en mere gennemsigtig procedure i forbindelse med  

 udnævnelsen af dommere og større indsigt i dommernes bibeskæftigelse.
Det foreslås med henblik på en bredere rekruttering af dommere, at der i  

 retsplejeloven udtrykkeligt angives en række kriterier, som skal tillægges  

 vægt ved besættelse af dommerstillinger.
Der skal fortsat lægges afgørende  

 vægt på ansøgernes juridiske og personlige kvalifikationer, men det  

 lovfæstes, at også bredden i ansøgernes juridiske erfaringsgrundlag skal  

 tillægges vægt, ligesom det skal indgå i vurderingen, at der ved domstolene  

 bør være dommere med forskellig juridisk baggrund.
Lovforslaget medfører også oprettelse af et dommerudnævnelsesråd, som skal  

 afgive indstilling til justitsministeren om besættelse af alle  

 dommerstillinger, med undtagelse af stillingen som præsident for Højesteret.  

 Rådet foreslås sammensat af en højesteretsdommer, der skal være rådets  

 formand, en landsdommer, en byretsdommer, en advokat og to repræsentanter for  

 offentligheden.
Offentlighedsrepræsentanterne vil blive udpeget af  

 henholdsvis Amtsrådsforeningen og Kommunernes Landsforening i fællesskab og  

 Dansk Folkeoplysnings Samråd.
Det foreslås, at Dommerudnævnelsesrådet ikke kan indstille mere end en af  

 ansøgerne til besættelsen af en ledig stilling.
Det indebærer, at rådet i  

 nogle tilfælde ved afstemning må afgøre, hvem der indstilles.
Ved  

 stemmelighed er formandens (højesteretsdommerens) stemme udslagsgivende.
Ordningen udformes således, at det skal angives i indstillingen, såfremt  

 der har været uenighed i rådet, og med angivelse af de enkelte medlemmers  

 standpunkter.
Også hvor der er enighed i rådet, skal indstillingen være  

 begrundet.
Det er forudsat, at ministeren kun helt undtagelsesvis ikke vil følge  

 rådets indstilling.
I et sådant tilfælde skal ministeren orientere  

 Folketingets Retsudvalg herom.
Herudover foreslås det, at der gennemføres et værn mod uansøgt  

 afskedigelse og forflyttelse af dommerfuldmægtige og retsassessorer, der  

 udøver domsmyndighed uden at være udnævnt som dommere.
Formålet er, at der  

 ikke skal herske tvivl om disse personers uafhængighed, når de fungerer som  

 dommere.
 Det foreslås, at dommere fortsat kan have bibeskæftigelse, herunder som  

 formænd for eller medlemmer af råd og nævn og som dommere i voldgiftssager.
Om dommeres bibeskæftigelse foreslås det endvidere, at alle dommere en  

 gang årligt skal afgive indberetning til vedkommende retspræsident om den  

 bibeskæftigelse, som den pågældende har udført.
Indberetningen skal indeholde  

 oplysning om hvervets art og hvervgiveren.
Parternes navne i voldgiftssager  

 skal dog ikke oplyses, men indberetningen skal indeholde oplysning om navn på  

 de advokater eller andre, som har repræsenteret parterne, og om, hvorledes  

 dommeren er udpeget.
Det foreslås, at disse indberetninger bliver offentligt  

 tilgængelige.
Herudover skal dommerne indberette deres indtægter ved  

 bibeskæftigelse opgjort for hvert enkelt hverv.
Disse oplysninger bliver  

 efter forslaget ikke undergivet aktindsigt.
 Denne ordning er valgt, fordi den via oplysningerne om hvervene og  

 hvervgiverne bl.a. vil give offentligheden indsigt i spørgsmål om dommeres  

 habilitet, og fordi retspræsidenterne ved også at få oplysninger om  

 indtægterne ved hvervene får et stærkt grundlag for at føre tilsyn og kontrol  

 med både bibeskæftigelsens karakter og omfang.
 Hertil kommer, at den helt overvejende del af domstolene og andre hørte  

 organisationer har udtalt sig kraftigt imod, at oplysningerne om biindtægter  

 bliver offentligt tilgængelige, bl.a. under henvisning til, at en sådan  

 ordning ikke gælder for nogen anden gruppe i samfundet.
 Ordningen med årlige indberetninger om bierhverv suppleres af en adgang  

 for retspræsidenterne til at pålægge enkelte dommere at give yderligere  

 oplysninger om bierhverv og til efter drøftelse med Præsidentrådet at  

 beslutte, at dommeren ikke må påtage sig bibeskæftigelse.
 Endelig kan det nævnes, at den eksisterende ordning, hvorefter dommere  

 skal have tilladelse fra Præsidentrådet til fast indtægtsgivende  

 bibeskæftigelse, bevares.
 Idet jeg i øvrigt henviser til lovforslagene og de ledsagende  

 bemærkninger, skal jeg hermed anbefale lovforslagene til det høje Tings  

 velvillige behandling.
Bilag I dette bilag er (med mindre skrift) indsat den gældende formulering af de bestemmelser, der berøres af lovforslaget § 1 I lov om rettens pleje, jf. lovbekendtgørelse nr. 752 af 15. august 1996,  

 som ændret senest ved § 2 i lov nr. 274 af 15. april 1997, foretages følgende  

 ændringer:
 1. § 1 a affattes således:
» § 1 a.
Den Særlige Klageret behandler og påkender 1) begæringer om genoptagelse af en straffesag, jf. kapitel 86, 2) kæremål vedrørende udelukkelse af en forsvarer, jf. § 737, 3) klager, der henvises efter § 48, 4) sager om suspension, disciplinærforfølgning og afsked på grund af  

 sygdom i de i §§ 49, 49 a, 50 og 55 nævnte tilfælde, 5) sager efter § 54 a om afsked og ændring af tjenestested, og 6) sager om afsættelse af medlemmer af Domstolsstyrelsens bestyrelse.
Stk. 2. Klageretten består af 3 medlemmer, der efter indstilling  

 af justitsministeren beskikkes af kongen for en periode på 10 år.
Rettens  

 medlemmer kan kun afsættes ved dom.
Et medlem udtræder, når betingelserne for  

 medlemmets beskikkelse bortfalder.
Genbeskikkelse kan ikke finde sted.
Stk. 3. De tre medlemmer skal være en højesteretsdommer  

 (klagerettens præsident), en landsdommer og en byretsdommer.
Beskikkelsen  

 sker efter indstilling til justitsministeren fra henholdsvis Højesteret,  

 landsretterne og Den Danske Dommerforening, således at der til hver af  

 stillingerne foreslås fire personer, blandt hvilke beskikkelsen sker.
Stk. 4. I sager om genoptagelse af en straffesag og i kæremål  

 vedrørende udelukkelse af en forsvarer tiltrædes retten desuden af to  

 personer, hvoraf den ene skal være advokat og udpeges blandt fire personer  

 efter indstilling fra Advokatrådet, mens den anden skal være  

 universitetslærer i retsvidenskab eller anden jurist med særlig videnskabelig  

 uddannelse.
Stk. 2 finder tilsvarende anvendelse på beskikkelsen af disse  

 medlemmer, deres afgang m.v.
Beskikkelsen ophører senest ved udgangen af den  

 måned, hvori den pågældende fylder 70 år.
 Stk. 5. For hvert af rettens medlemmer beskikker kongen efter  

 tilsvarende regler som for vedkommende medlem en første- og andensuppleant.  

 For dommerne og advokaten beskikkes suppleanterne blandt dem, der er  

 indstillet i medfør af stk. 2 og 3. Suppleanterne tiltræder om nødvendigt  

 retten, således at førstesuppleanten går forud for andensuppleanten.
Stk. 6. Klagerettens sekretariatsopgaver udføres af Højesterets  

 justitskontor, jf. § 3, efter aftale mellem Højesterets præsident og  

 klagerettens præsident.« § 1 a.
Begæringer om genoptagelse af en straffesag, jf. kapitel  

 86, kæremål vedrørende udelukkelse af en forsvarer, jf. § 737, og sager om  

 disciplinær forfølgning i de i §§ 49 og 55 nævnte tilfælde behandles og  

 påkendes af Den Særlige Klageret.
Klageretten består af 3 ordentlige  

 medlemmer, der efter indstilling af justitsministeren beskikkes af kongen på  

 10 år.
Inden for dette tidsrum kan intet medlem afsættes uden ved dom,  

 hvorimod et medlem udtræder, når betingelserne for dets beskikkelse ikke  

 længere er til stede; genbeskikkelse kan ikke finde sted.
 Stk. 2. De tre ordentlige medlemmer skal være en  

 højesteretsdommer, en landsdommer og en byretsdommer; om beskikkelsen af  

 disse medlemmer sker indstilling til justitsministeren fra henholdsvis  

 Højesteret, landsretterne og Den Danske Dommerforening, således at der til  

 hver af stillingerne foreslås fire personer, blandt hvilke beskikkelsen sker.
Stk. 3. I sager om genoptagelse af en straffesag og i kæremål  

 vedrørende udelukkelse af en forsvarer tiltrædes retten desuden af to  

 personer, hvoraf den ene skal være i virksomhed som advokat og udpeges blandt  

 fire personer, der hertil bringes i forslag af Advokatrådet, medens den anden  

 skal være en beskikket universitetslærer i retsvidenskab eller en anden  

 jurist med særlig videnskabelig uddannelse.
På beskikkelsen af disse  

 medlemmer, deres afgang m.v. finder reglerne i stk. 1 tilsvarende anvendelse.
Stk. 4. For hvert af rettens medlemmer beskikker kongen efter  

 tilsvarende regler som for vedkommende medlem en første- og en  

 andensuppleant.
For dommerne og advokaten beskikkes suppleanterne blandt de i  

 medfør af stk. 2 og 3 indstillede.
Suppleanterne tiltræder om nødvendigt  

 retten, således at førstesuppleanten går forud for andensuppleanten.
 Stk. 5. Den som medlem beskikkede højesteretsdommer udfører  

 hvervet som klagerettens præsident.
 Stk. 6. Skriverforretningerne ved klageretten udføres gennem  

 Højesterets justitskontor, jf. § 3, efter aftale mellem Højesterets præsident  

 og klagerettens præsident.
 Stk. 7. Vederlag til klagerettens præsident og øvrige medlemmer  

 fastsættes ved finansloven.
 Stk. 8. Klagerettens sæde er i København, men retten kan i særlige  

 tilfælde, når omstændighederne taler derfor, efter præsidentens bestemmelse  

 også sættes andetsteds.
 2. § 3 affattes således:
» § 3. Til Højesteret hører et justitskontor, der forestås af  

 en justitssekretær.
Under justitssekretærens embedsområde hører opkrævning af  

 og regnskabsaflæggelse for retsafgifter samt de forretninger, der er nævnt i  

 kapitel 3.« § 3. Til Højesteret hører et justitskontor, der forestås af en  

 justitssekretær.
Under justitssekretærens embedsområde hører oppebørsel af og  

 regnskabsaflæggelse for retsafgifter samt de i kapitel 3 særligt nævnte  

 forretninger.
Der ansættes endvidere ved Højesteret et antal  

 protokolsekretærer og fuldmægtige.
Højesterets præsident træffer bestemmelse  

 om forretningernes fordeling.
 3. I § 4, stk. 2 , ændres »45« til:  

 »57«, og »22« ændres til: »36«.
§ 4. - - - Stk. 2. Østre Landsret, der har sit sæde i København, består af en  

 præsident og 45 andre landsdommere; Vestre Landsret, der har sit sæde i  

 Viborg, består af en præsident og 22 andre landsdommere.
 4. § 10 affattes således:
» § 10. Til hver landsret og Sø- og Handelsretten hører et  

 justitskontor, der forestås af en justitssekretær.
Under justitssekretærens  

 embedsområde hører opkrævning af og regnskabsaflæggelse for retsafgifter samt  

 de forretninger, der er nævnt i kapitel 3.« § 10. Til hver landsret og Sø- og Handelsretten hører et  

 justitskontor, der forestås af en justitssekretær.
Under justitssekretærens  

 embedsområde hører oppebørsel af og regnskabsaflæggelse for retsafgifter samt  

 de i kapitel 3 særligt nævnte forretninger.
Der ansættes desuden ved disse  

 retter et antal fuldmægtige.
Rettens præsident træffer bestemmelse om  

 forretningernes fordeling.
 5. I § 11, stk. 1, 1. og 2. pkt., § 17, stk. 2, § 19, stk. 1,  

 stk. 2 og stk. 3, 1. og 2. pkt., § 28, stk. 1, § 58, stk. 2, 2. pkt., § 87, §  

 93, stk. 7, § 348, stk. 5, § 491, stk. 2 og stk. 4, 2. pkt. , ændres  

 »justitsministeren« til »Domstolsstyrelsen«.
§ 11. Domsbehandling af landsretssager, i hvilke nævninger eller  

 domsmænd skal medvirke, foregår dels på det sted, hvor landsretten har sit  

 sæde, dels på andre af justitsministeren dertil fastsatte steder i  

 landsretskredsen.
Justitsministeren bestemmer, hvilke dele af  

 landsretskredsen, der skal henlægges til hvert af disse tingsteder.
Stk. 2. - - - § 17. - - - Stk. 2. Almindelige regler om forretningens fordeling mellem  

 dommere ved de i stk. 1 nævnte retter fastsættes af justitsministeren, jf.  

 dog stk. 3.
Stk. 3. - - - § 19. Justitsministeren fastsætter tingstederne for byretterne.
 Stk. 2. Tildeles der en retskreds flere tingsteder, fastsætter  

 justitsministeren de dele af kredsen, som med hensyn til rettens ordentlige  

 møder skal henhøre til ethvert af disse.
Stk. 3. Skønnes det efter omstændighederne fornødent, kan  

 justitsministeren bestemme, at dommeren på et eller flere steder i  

 retskredsen uden for hovedtingstedet vil have at indrette en afdeling af sit  

 embedskontor.
Justitsministeren træffer bestemmelse om kontordagenes antal og  

 kontortidens længde.
Stk. 4. - - - § 28. Justitsministeren fastsætter og bekendtgør tiden for de  

 ordentlige retsmøder til domssagers behandling ved byretterne, bortset fra  

 Københavns Byret og retterne i Århus, Odense, Ålborg og Roskilde.
Stk. 2. - - - § 58. - - - Stk. 2. Enhver stævningsmand afgiver til vedkommende retspræsident  

 eller byretsdommer en højtidelig erklæring om, at han med troskab og  

 samvittighedsfuldhed vil opfylde de pligter, der påhviler ham efter  

 nærværende lov og den ham meddelte instruks.
Formen for denne erklæring  

 fastsættes af justitsministeren.
Dommeren i retskredsen har at vejlede  

 stævningsmændene med hensyn til deres pligter.
 § 87. Justitsministeren fastsætter regler om vederlag og  

 rejsegodtgørelse til nævninger.
§ 93. - - - - - - Stk. 7. Justitsministeren fastsætter regler om vederlag og  

 rejsegodtgørelse til de sagkyndige.
§ 348. - - - - - - Stk. 5. Justitsministeren kan fastsætte bestemmelser om, at  

 stævninger skal udfærdiges på særlige blanketter og om genparter og kuverter,  

 jf. stk. 3 og 4.
§ 491. - - - Stk. 2. Justitsministeren kan fastsætte regler om afholdelse af  

 fogedforretninger uden for sædvanlig kontortid.
Stk. 3. - - - Stk. 4. Fogedretten kan lade et vidne overvære forretningen og  

 bistå fogedretten med en eventuel vurdering.
Vederlag til vidnet afholdes af  

 statskassen efter regler, der fastsættes af justitsministeren.
 6. § 14, stk. 1, litra b , affattes således:
 »b. opkrævning af retsafgifter og regnskabsaflæggelse herfor,».
 § 14. Til byretternes virkekreds hører uden for den egentlige  

 retspleje, hvortil også regnes skifteforvaltning og foged- og  

 auktionsforretninger:
a. tinglysningsvæsenet, b. oppebørsel af retsafgifter og regnskabsaflæggelse herfor, c. udmeldelse af syns- og skønsmænd uden for retsplejen, for så vidt den  

 ikke kan ske af øvrigheden, d. retshjælpsforretninger, e. notarialforretninger samt uden for Københavns Byrets område:
 f. tilsyn med og revision af dødsboer, der behandles af eksekutorer.
Stk. 2. - - - - - - 7. § 15, stk. 7, 2. pkt. , affattes således:
»Almindelige regler om forretningernes fordeling mellem afdelingerne  

 fastsættes af rettens præsident.« § 15. - - - - - - Stk. 7. Københavns Byret og retterne i Århus, Odense, Ålborg og  

 Roskilde deles i afdelinger, som hver beklædes af en enkelt dommer.  

 Almindelige regler om forretningernes fordeling mellem afdelingerne  

 fastsættes af rettens præsident med justitsministerens godkendelse.
Sagernes  

 fordeling mellem dommerne bestemmes af præsidenten efter forhandling med  

 rettens medlemmer.
 8. § 16 a, stk. 3, 2. pkt. , affattes således:
»Almindelige regler om forretningernes fordeling mellem afdelingerne  

 fastsættes af den administrerende dommer.« § 16 a. - - - Stk. 2. - - - Stk. 3. Ved de i stk. 1 nævnte retter varetages rettens  

 administration af den dommer, der er udnævnt hertil.
Almindelige regler om  

 forretningernes fordeling mellem afdelingerne fastsættes af den  

 administrerende dommer med Justitsministeriets godkendelse.
Sagernes  

 fordeling mellem dommerne bestemmes af den administrerende dommer efter  

 forhandling med det eller de øvrige medlemmer af retten.
 9. § 17 a, stk. 1 , ophæves, og i stedet indsættes:
 »Fuldmægtige ved byretterne og Sø- og Handelsretten kan behandle  

 sager, der hører under vedkommende ret, i det omfang dommeren (den  

 administrerende dommer) eller rettens præsident bestemmer det.
Stk. 2. Domstolsstyrelsen fastsætter regler for fuldmægtiges  

 uddannelse ved byretterne og i Sø- og Handelsretten.« Stk. 2 bliver herefter stk. 3.
§ 17 a.
Fuldmægtige ved byretterne og ved Sø- og Handelsretten i  

 København er bemyndiget til at udføre foged-, skifte- og  

 notarialforretninger, de i § 1018, stk. 1, nævnte forhør, søforklaringer og  

 tinglysningsforretninger i det omfang, hvori det af dommeren eller rettens  

 præsident overdrages dem at udføre disse forretninger.
Bemyndigelse til at  

 udføre andre dele af de egentlige dommerforretninger kan meddeles af  

 justitsministeren.
Stk. 2. - - - 10. § 42 og § 43 affattes således:
 » § 42. Faste dommere ved rigets almindelige domstole  

 beskikkes af kongen.
 Stk. 2. Til Højesteret sker udnævnelse som  

 »højesteretsdommer«, til landsret som »landsdommer«, til  

 hver af de andre retter - bortset fra Sø- og Handelsretten i København, jf. §  

 9 - som »dommer« med angivelse af, hvor pågældende ansættes.
 Stk. 3. Kun den, der har bestået juridisk kandidateksamen, kan  

 beskikkes.
 Stk. 4. Beskikkelse som landsdommer eller dommer i en byret eller  

 Sø- og Handelsretten kræver i reglen, at den pågældendes egnethed som dommer  

 har været bedømt i landsretten.
 Stk. 5. Før nogen kan beskikkes til højesteretsdommer, skal den  

 pågældende have godtgjort sin egnethed til at have sæde i retten ved som  

 prøve at votere først i mindst 4 sager, af hvilke mindst den ene skal være  

 borgerlig.
Stk. 6. Til at indtræde i de ekstraordinære retter, der er nævnt i  

 § 21, skal så vidt muligt faste dommere beskikkes.
Ingen kan beskikkes, som  

 ikke opfylder betingelsen i stk. 3.
§ 43. Besættelsen af dommerstillinger skal ske ud fra en samlet  

 vurdering af ansøgernes kvalifikationer til den pågældende stilling.
Der skal  

 herved lægges afgørende vægt på ansøgernes juridiske og personlige  

 kvalifikationer.
Også bredden i ansøgernes juridiske erfaringsgrundlag skal  

 tillægges vægt, ligesom det skal indgå i vurderingen, at der ved domstolene  

 bør være dommere med forskellig juridisk erhvervsbaggrund.' § 42. Faste dommere ved rigets almindelige domstole beskikkes af  

 kongen.
 Stk. 2. Til Højesteret sker udnævnelse som  

 »højesteretsdommer«, til landsret som »landsdommer«, til  

 hver af de andre retter - bortset fra Sø- og Handelsretten i København, jf. §  

 9 - som »dommer« med angivelse af, hvor pågældende ansættes.
 Stk. 3. Kun den, der har bestået juridisk kandidateksamen, kan  

 beskikkes.
 § 43. Til højesteretsdommer kan i reglen kun beskikkes en mand,  

 der i 3 år har været landsdommer, præsident i byretten for København eller i  

 Retten i Århus, Odense, Ålborg eller Roskilde, præsident eller vicepræsident  

 i Sø- og Handelsretten, rigsadvokat, højesteretssagfører, departementschef i  

 centraladministrationen eller beskikket lærer i lovkyndighed ved  

 universitetet.
 Stk. 2. Førend nogen kan beskikkes til højesteretsdommer, skal han  

 først have godtgjort sin dygtighed til at have sæde i retten ved som prøve at  

 votere først i mindst 4 sager, af hvilke mindst den ene skal være borgerlig.
 Stk. 3. Til landsdommer kan i reglen kun beskikkes en mand, der i  

 3 år har været enten i nogen af de i stk. 1 nævnte stillinger eller dommer  

 ved byret, politimester, statsadvokat, overretssagfører, landsretssagfører,  

 advokat med møderet for landsret, eller ansat i centraladministrationen som  

 fuldmægtig eller i højere stilling.
 Stk. 4. Til udbringelse af de i ovennævnte bestemmelser ommeldte 3  

 år kan virksomhed i forskellige af de nævnte stillinger sammenlægges.
Stk. 5. Til at indtræde i de i § 21, stk. 1, ommeldte  

 ekstraordinære retter skal så vidt muligt faste dommere beskikkes.
Ingen kan  

 beskikkes, som ikke opfylder de i § 42, stk. 3, nævnte betingelser.
 11. Efter § 43 indsættes:
» § 43 a.
Der oprettes et dommerudnævnelsesråd, som afgiver  

 indstilling til justitsministeren om besættelse af stillinger som 1) højesteretsdommer, 2) landsretspræsident og landsdommer, 3) præsident, vicepræsident og dommer i Sø- og Handelsretten, 4) byretspræsident, administrerende byretsdommer og byretsdommer, 5) midlertidigt beskikket dommer i henhold til § 44 b og 6) midlertidigt beskikket dommer i henhold til § 44 c.
Stk. 2. Rådets indstillinger skal være begrundede.
Rådet kan kun  

 indstille en ansøger til en ledig stilling.
Såfremt der ikke i rådet er  

 enighed om, hvem af ansøgerne der skal indstilles, afgøres spørgsmålet ved  

 afstemning.
Ved stemmelighed gør formandens stemme udslaget.
Det skal  

 tilkendegives i rådets indstilling, såfremt der har været uenighed om  

 indstillingen, og de enkelte medlemmers standpunkter skal fremgå.
§ 43 b.
Dommerudnævnelsesrådet består af 6 medlemmer, en  

 højesteretsdommer (formand), en landsdommer, en byretsdommer, en advokat og  

 to repræsentanter for offentligheden.
 Stk. 2. Dommerne beskikkes af justitsministeren efter indstilling  

 fra henholdsvis Højesteret, landsretterne og Den Danske Dommerforening.
 Stk. 3. Advokaten beskikkes af justitsministeren efter indstilling  

 fra Advokatrådet.
 Stk. 4. Offentlighedsrepræsentanterne beskikkes af  

 justitsministeren efter indstilling fra henholdsvis Amtsrådsforeningen og  

 Kommunernes Landsforening i forening og Dansk Folkeoplysnings Samråd.
Stk. 5. Medlemmerne beskikkes for 4 år.
Genbeskikkelse kan ikke  

 finde sted.
 Stk. 6. Der beskikkes en suppleant for hvert af rådets medlemmer.  

 Stk. 1 - 4 og stk. 5, 1. pkt., finder tilsvarende anvendelse på beskikkelse  

 af suppleanter.
§ 43 c.
Dommerudnævnelsesrådet fastsætter selv sin  

 forretningsorden.
 Stk. 2. Der kan i forretningsordenen fastsættes bestemmelser om,  

 at formanden kan afgive indstilling i visse, nærmere bestemte sager på rådets  

 vegne, eller at indstillinger kan afgives af 3 af rådets medlemmer, nemlig en  

 dommer, en advokat og en offentlighedsrepræsentant.
§ 43 d.
Dommerudnævnelsesrådet offentliggør hvert år en  

 redegørelse for sin virksomhed.
Stk. 2. Dommerudnævnelsesrådets sekretariatsopgaver varetages af  

 Domstolsstyrelsen.« 12. § 44 affattes således:
» § 44. Midlertidig beskikkelse til højesteretsdommer kan ikke  

 finde sted.
En ledig stilling skal besættes inden 6 måneder.
 Stk. 2. Ved andre dommerstillinger kan midlertidig beskikkelse  

 meddeles af Domstolsstyrelsen efter reglen i § 44 a, af justitsministeren  

 efter reglerne i § 44 b og § 44 c og af landsretspræsidenterne efter reglerne  

 i § 44 d og § 45.
 Stk. 3. Den, som beskikkes til midlertidigt at beklæde en  

 dommerstilling, skal opfylde betingelsen i § 42, stk. 3.
Stk. 4. Bestemmelserne i § 54 og § 54 a finder tilsvarende  

 anvendelse på midlertidigt beskikkede dommere.
Dette gælder dog ikke for  

 faste dommere, som midlertidigt er beskikket i en anden stilling.« § 44. Midlertidig beskikkelse til højesteretsdommer kan ikke finde  

 sted.
Ved embedsledighed skal fast beskikkelse ske inden 6 måneders forløb.
Stk. 2. Til midlertidig at beklæde andre dommerembeder, når det på  

 grund af embedsledighed eller en fast dommers forfald måtte være nødvendigt,  

 meddeler justitsministeren beskikkelse.
Enhver dommer ved byret skal være  

 forpligtet til, når det af fornævnte grunde skønnes fornødent, at modtage  

 beskikkelse af Justitsministeriet til, foruden sit eget embede, midlertidig  

 at beklæde et andet embede som dommer ved byret.
Uden for tilfælde af  

 sygdomsforfald kan embede som landsdommer, præsident eller vicepræsident i  

 Sø- og Handelsretten eller som dommer ved byret ikke holdes besat ved  

 midlertidig beskikkelse ud over et år.
Hvor den midlertidige beskikkelse er  

 foranlediget ved dommerens udførelse af andet offentligt hverv, skal dog den  

 nævnte frist ved kongelig resolution kunne forlænges for indtil et år ad  

 gangen på betingelse af, at ganske særlige grunde taler derfor, at samtykke  

 gives af præsidenten for vedkommende kollegiale ret, eller for  

 retspræsidenter og enkeltdommeres vedkommende af præsidenten for den nærmeste  

 overordnede ret, og at en fast ansat dommer midlertidig beskikkes i den  

 pågældende stilling.
Midlertidig beskikkelse ved kongelig resolution kan i  

 intet tilfælde meddeles udover et samlet tidsrum af 3 år.
Stk. 3. Landsrettens præsident kan i påtrængende tilfælde, samt  

 når den faste dommers forfald skønnes at ville blive kortvarigt, meddele  

 bemyndigelse til midlertidigt at forestå embedet som dommer ved byret.
Dette  

 gælder dog ikke i Københavns Byret og retterne i Århus, Odense, Ålborg og  

 Roskilde.
Meddelelse om bemyndigelse efter 1. pkt. skal straks gives til  

 justitsministeren.
 Stk. 4. Den, som beskikkes til midlertidig at beklæde et  

 dommerembede, må være i besiddelse af de samme egenskaber, som udkræves til  

 at beklæde embedet som fast dommer.
 13. Efter § 44 indsættes:
» § 44 a.
Domstolsstyrelsen kan meddele midlertidig  

 beskikkelse, når det er nødvendigt ved ledighed i en stilling eller ved en  

 fast dommers forfald.
 Stk. 2. Når det af de grunde, der er nævnt i stk. 1, skønnes  

 nødvendigt, er enhver byretsdommer forpligtet til at modtage beskikkelse til,  

 foruden sit eget embede, midlertidigt at beklæde et andet embede som  

 byretsdommer.
 Stk. 3. Bortset fra tilfælde af forfald på grund af sygdom kan en  

 stilling ikke holdes midlertidigt besat i mere end et år.
Stk. 4. Hvis den midlertidige beskikkelse skyldes, at dommeren  

 udfører et andet offentligt hverv, kan etårsfristen dog forlænges i op til et  

 år ad gangen på betingelse af, 1) at ganske særlige grunde taler for det, 2) at samtykke gives af præsidenten (den administrerende dommer) for  

 vedkommende ret, eller for retspræsidenters, administrerende dommeres og  

 enkeltdommeres vedkommende af præsidenten for den nærmeste overordnede ret,  

 og 3) at en fast ansat dommer midlertidigt beskikkes i den pågældende  

 stilling.
 Stk. 5. Forlængelser af etårsfristen kan dog højst ske for en  

 samlet periode på 3 år.
 Stk. 6. Midlertidig beskikkelse meddelt efter stk. 1 bortfalder,  

 når den ledige stilling besættes, eller forfaldsgrunden ophører at bestå.  

 Domstolsstyrelsen kan dog efter indstilling fra vedkommende  

 landsretspræsident tilbagekalde beskikkelsen fra et tidligere tidspunkt.
§ 44 b.
Justitsministeren kan meddele midlertidig beskikkelse som  

 landsdommer ud over det antal dommere, der i § 4 er fastsat for  

 landsretterne.
Stk. 2. Beskikkelsen meddeles for en tidsbegrænset periode på  

 indtil 1 år.
Under særlige omstændigheder og efter indstilling fra  

 landsrettens præsident kan justitsministeren forlænge beskikkelsen ud over 1  

 år.
§ 44 c.
Justitsministeren kan meddele advokater midlertidig  

 beskikkelse som landsdommer eller byretsdommer ud over det antal dommere, der  

 i § 4 og §§ 15 - 17 er fastsat for landsretterne og byretterne.
 Stk. 2. Beskikkelsen meddeles for en periode på 3 måneder.
§ 44 d.
Landsrettens præsident kan i påtrængende tilfælde meddele  

 midlertidig beskikkelse til at beklæde en stilling som landsdommer.  

 Beskikkelsen tilbagekaldes af præsidenten.« 14. §§ 45-47 affattes således:
 » § 45. Landsrettens præsident kan meddele midlertidig  

 beskikkelse som yderligere dommer ved en byret, når byrettens forhold  

 tilsiger det.
Stk. 2. Beskikkelse efter stk. 1 kan uden ansøgning kun meddeles  

 de dommere, der er nævnt i § 15, stk. 6, og som gør tjeneste i  

 landsretskredsen.
Beskikkelsen til tjeneste ved en bestemt byret kan i intet  

 tilfælde meddeles ud over et tidsrum af to år.
 Stk. 3. Sker beskikkelsen ved en af de byretter, der er nævnt i §  

 17, stk. 1 eller 4, træffer landsretspræsidenten efter forhandling med  

 byrettens medlemmer bestemmelse om, hvilke forretninger der skal varetages af  

 den midlertidigt beskikkede dommer.
 Stk. 4. Den midlertidige beskikkelse tilbagekaldes af  

 landsretspræsidenten.
 § 45. Landsrettens præsident kan meddele midlertidig beskikkelse  

 som yderligere dommer ved en byret, når byrettens forhold tilsiger det.  

 Bestemmelsen i § 44, stk. 4, finder tilsvarende anvendelse.
 Stk. 2. Beskikkelse efter stk. 1 kan uden ansøgning kun meddeles  

 de i § 15, stk. 6, nævnte dommere, der gør tjeneste i landsretskredsen.  

 Beskikkelsen til tjeneste ved en bestemt byret kan i intet tilfælde meddeles  

 ud over et tidsrum af to år.
 Stk. 3. Sker beskikkelsen ved en af de i § 17, stk. 1 eller 4,  

 omhandlede byretter, træffer landsretspræsidenten efter forhandling med  

 byrettens medlemmer bestemmelse om, hvilke forretninger der skal varetages af  

 den midlertidigt beskikkede dommer.
 § 46. Hvis det på grund af en dommers inhabilitet er nødvendigt,  

 beskikkes en sættedommer, for byretternes vedkommende af landsrettens  

 præsident og i øvrigt af Højesterets præsident.
 § 46. Hvis det på grund af en dommers inhabilitet er nødvendigt,  

 beskikkes en sættedommer, for byretternes vedkommende af landsrettens  

 præsident og i øvrigt af Højesterets præsident.
 Stk. 2. Med hensyn til sættedommerne finder reglerne i § 44, stk.  

 4, anvendelse.
§ 47. En dommer må kun med tilladelse af Præsidentrådet, der  

 består af præsidenterne for de kollegiale retter, have fast indtægtsgivende  

 beskæftigelse ved siden af hovedstillingen.« § 47. En dommer må kun med tilladelse af et råd bestående af  

 præsidenterne for de kollegiale retter have fast indtægtsgivende  

 beskæftigelse ved siden af sit egentlige embede.
Rådet skal give  

 Justitsministeriet meddelelse om sådanne tilladelser.
 15. Efter § 47 indsættes:
» § 47 a.
En dommer skal hvert år inden 1. februar afgive  

 indberetning om de indtægtsgivende hverv, som den pågældende det forudgående  

 kalenderår har varetaget ved siden af hovedstillingen.
Indberetningen skal  

 indeholde oplysning om hvervets art og hvervgiveren.
I indberetninger om  

 voldgiftssager skal parternes navne ikke angives, men derimod navnene på de  

 advokater eller andre, som har repræsenteret parterne, samt hvorledes  

 dommeren er udpeget.
Dommeren skal endvidere afgive en indberetning om  

 indtægten ved de enkelte hverv.
Stk. 2. I de præsidentledede retter skal indberetningerne indgives  

 til rettens præsident og i de øvrige retter til vedkommende  

 landsretspræsident.
For så vidt angår præsidenterne for landsretterne,  

 Københavns Byret, retterne i Århus, Odense, Ålborg og Roskilde samt  

 præsidenten og vicepræsidenterne for Sø- og Handelsretten, indgives  

 indberetningerne til Højesterets præsident.
 Stk. 3. Indberetningen i henhold til stk. 1, 1. og 2. pkt., er  

 undergivet aktindsigt.
§ 47 b.
Såfremt det findes fornødent, kan vedkommende  

 retspræsident pålægge en dommer at indsende en redegørelse for dommerens  

 tidsforbrug i forbindelse med varetagelsen af hverv ved siden af  

 hovedstillingen.
Stk. 2. Såfremt det findes fornødent, kan vedkommende  

 retspræsident endvidere pålægge en dommer at indsende en opgørelse over de  

 indtægter, som den pågældende i en nærmere angivet periode har modtaget i  

 forbindelse med de enkelte hverv, som dommeren har varetaget ved siden af  

 hovedstillingen.
Pålægget kan også omfatte fremtidige indtægter.
 Stk. 3. Finder vedkommende præsident, at de oplysninger, som  

 dommeren afgiver i medfør af stk. 1 eller stk. 2, giver anledning dertil, kan  

 retspræsidenten efter drøftelse med Præsidentrådet beslutte, at dommeren i en  

 nærmere angivet periode eller indtil videre kun med retspræsidentens eller  

 rådets tilladelse må påtage sig hverv ved siden af hovedstillingen.
Stk. 4. Beføjelserne efter stk. 1-3 tilkommer de retspræsidenter,  

 der nævnt i § 47 a, stk. 2.« 16. § 48 og § 49 affattes således:
 » § 48. Gør en dommer sig skyldig i forsømmelse eller  

 skødesløshed i embedsførelsen, der dog ikke er af en sådan karakter, at den  

 efter lovgivningen medfører straf, eller udviser han i øvrigt utilbørligt  

 eller usømmeligt forhold, kan der meddeles ham en advarsel.
 Stk. 2. Sager efter stk. 1 behandles af de i § 47 a, stk. 2,  

 nævnte retspræsidenter.
Stk. 3. Sager efter stk. 1 kan rejses ved klage eller af  

 retspræsidenterne af egen drift.
Klage skal indgives inden 4 uger efter, at  

 klageren er blevet bekendt med det forhold, som giver anledning til klagen.  

 Såfremt klagen efter sin beskaffenhed findes uegnet til afgørelse efter stk.  

 1, kan den henvises til Den Særlige Klageret.
§ 48. Gør en dommer sig skyldig i forsømmelse eller skødesløshed i  

 embedsførelsen, der dog ikke er af en sådan beskaffenhed, at den efter  

 lovgivningen medfører straf, eller udviser han i øvrigt utilbørligt eller  

 usømmeligt forhold, gives der ham i stilhed en advarsel.
Advarslen meddeles i  

 de kollegiale retter af rettens præsident og i øvrigt af vedkommende  

 landsrets præsident.
For så vidt angår præsidenterne for landsretterne,  

 Københavns Byret og retterne i Århus, Odense, Ålborg og Roskilde samt  

 præsidenten og vicepræsidenterne for Sø- og Handelsretten, meddeles advarslen  

 af Højesterets præsident.
Om afgørelsen skal der gives meddelelse til  

 justitsministeren samt til den, der måtte have klaget over forholdet.
§ 49. Enhver, der anser sig krænket ved utilbørligt eller  

 usømmeligt forhold fra en dommers side under udøvelsen af dennes  

 embedsvirksomhed, kan indgive klage herover til Den Særlige Klageret.
Klagen  

 skal indgives inden 4 uger efter, at klageren er blevet bekendt med det  

 forhold, som giver anledning til klagen.
 Stk. 2. Finder justitsministeren, at en dommer må antages at have  

 gjort sig skyldig i et forhold, der må svække eller gøre ham uværdig til den  

 agtelse og tillid, som dommerhvervet forudsætter, beder ministeren  

 rigsadvokaten indbringe sag herom for klageretten.
Stk. 3. Afvises klagen ikke straks, anmoder retten vedkommende  

 dommer om en erklæring om det påklagede forhold.
Bestrider dommeren  

 rigtigheden af den givne fremstilling af det faktisk passerede, fastslås  

 sagens sammenhæng efter reglerne i kap. 67 og 68 med de fornødne lempelser,  

 for så vidt klageretten finder det nødvendigt.
Stk. 4. Herefter har parterne lejlighed til skriftligt at  

 fremkomme med de bemærkninger, som det oplyste giver anledning til.
Når den  

 indklagede dommer fremsætter begæring herom, eller sagens beskaffenhed gør  

 det påkrævet, træffer klageretten dog beslutning om mundtlig forhandling og  

 træffer samtidig bestemmelse om, hvorvidt denne skal ske for lukkede døre.
De  

 nærmere bestemmelser om domsforhandlingen træffes i øvrigt af præsidenten i  

 overensstemmelse med de regler, som gælder for domsforhandling i borgerlige  

 sager i 1. instans med de fornødne lempelser.
Fremsætter dommeren begæring  

 derom, kan klageretten beskikke ham en advokat.
I sager efter stk. 1 kan  

 klageretten beskikke en advokat for klageren.
Salær og godtgørelse til den  

 eller de beskikkede advokater udredes efter reglerne om fri proces, jf.  

 kapitel 31.
Stk. 5. Findes klagen ubegrundet, afviser klageretten sagen.
I det  

 tilfælde, der er omhandlet i stk. 1, kan der pålægges klageren en bødestraf,  

 hvis klageren uden rimelig grund har foranlediget sagen rejst.
Dette gælder  

 uden hensyn til, om klagerens adfærd måtte kunne pådrage denne ansvar efter  

 straffelovens regler.
Stk. 6. Findes klagen begrundet, kan klageretten udtale sin  

 misbilligelse af dommerens adfærd eller pålægge denne en bøde.
Findes det  

 forhold, som dommeren har udvist, at være af graverende karakter, eller er  

 dommeren tidligere ved klageretten blevet dømt for forhold af sådan karakter,  

 kan dommeren afsættes.
 Stk. 7. Klageretten træffer afgørelse ved dom, der afsiges i et  

 offentligt retsmøde.
 Stk. 8. Lyder dommen på afsættelse, eller har der været nedlagt  

 påstand herom, kan den indbringes for Højesteret efter reglerne om anke, i  

 andre tilfælde efter reglerne om kære i borgerlige sager, dog således at  

 mindst fem dommere deltager i påkendelsen.
Stk. 9. Klageretten træffer afgørelse om betaling af  

 sagsomkostninger.« § 49. Enhver, der anser sig krænket ved utilbørligt eller  

 usømmeligt forhold fra en dommers side under udøvelsen af dennes  

 embedsvirksomhed, kan inden 14 dage fremsætte besværing herover for  

 rigsadvokaten til indbringelse for Den Særlige Klageret.
 Stk. 2. Finder justitsministeren, at en dommer må antages at have  

 gjort sig skyldig i et forhold, der må svække eller gøre ham uværdig til den  

 agtelse og tillid, som dommerkaldet forudsætter, finder tilsvarende regler  

 anvendelse.
 Stk. 3. Det samme gælder, hvor ministeren skønner, at en dommer  

 bør afsættes mod sit ønske på grund af vedvarende åndelig eller legemlig  

 svaghed.
Stk. 4. Sagen bliver af rigsadvokaten skriftlig at forelægge  

 klageretten.
Finder rigsadvokaten, at en i henhold til stk. 1 fremsat  

 besværing efter klagerens egen fremstilling er åbenbar grundløs eller ikke  

 falder ind under bestemmelserne i nævnte stykke, eller mener han, at en klage  

 angående det samme forhold tidligere er afvist af klageretten som ugrundet,  

 henleder han ved fremsendelsen rettens opmærksomhed herpå; klagen kan da  

 straks uden yderligere forhandling afvises af klageretten, jf. stk. 6. I  

 andre tilfælde afskærer retten vedkommende dommer en erklæring om det  

 påklagede forhold.
Bestrider dommeren rigtigheden af den givne fremstilling  

 af det faktisk passerede, bliver sagens sammenhæng, for så vidt det af  

 klageretten findes fornødent, at fastslå efter de i kap. 67 og 68 indeholdte  

 regler med de af forholdets natur flydende lempelser.
Stk. 5. Herefter skal parterne have lejlighed til skriftlig at  

 fremkomme med de bemærkninger, hvortil det oplyste findes at give anledning.  

 I de i paragraffens stk. 2 og 3 omhandlede tilfælde, samt når den indklagede  

 dommer fremsætter begæring derom, eller sagens beskaffenhed gør det påkrævet,  

 anordner klageretten dog mundtlig forhandling og tager samtidig bestemmelse  

 om, hvorvidt denne skal ske for lukkede døre; de nærmere bestemmelser om  

 forhandlingens gang træffes i øvrigt af præsidenten i overensstemmelse med de  

 for landsretsprocedure for borgerlige sager i 1. instans gældende regler.
Den  

 indklagede dommer kan give møde med advokat; fremsætter dommeren begæring  

 derom, kan klagerettens præsident til møde under mundtlig forhandling for  

 retten beskikke ham en advokat blandt de til udførelsen af offentlige og  

 beneficerede sager antagne, således at salær og godtgørelse for udlæg udredes  

 efter regler som i tilfælde, hvor der er meddelt fri proces, jf. kap. 31.
 Stk. 6. Findes klagen ugrundet, bliver dette at udtale, hvorhos  

 der i det i paragraffens stk. 1 omhandlede tilfælde, uden hensyn til om  

 klagens adfærd måtte kunne pådrage ham ansvar efter straffelovens regler, kan  

 pålægges ham straf af bøde, hvis han uden rimelig grund har foranlediget  

 sagen rejst.
 Stk. 7. Findes klagen begrundet, kan klageretten udtale sin  

 misbilligelse af dommerens adfærd eller pålægge ham bøde; findes det af  

 dommeren udviste forhold at være af graverende karakter, eller har han  

 tidligere ved klageretten været dømt for forhold af sådan karakter, kan han  

 derhos ved dommen afsættes; i så fald skal dommen afgøre pensionsspørgsmålet,  

 hvorved bliver at iagttage, at den, der afsættes, fordi han har gjort sig  

 skyldig i et strafbart forhold, der begrunder en nærliggende fare for misbrug  

 af stillingen, taber retten til pension, medens det, når afsættelsen skyldes  

 tjenesteforseelser eller misligheder, der gør ham uskikket til at forblive i  

 sin stilling, bestemmes ved finanslov eller tillægsbevillingslov, hvorvidt  

 den pågældende skal have pension og i bekræftende fald af hvilken størrelse;  

 i alle andre tilfælde tilkommer der ham pension efter tjenestemandslovens  

 almindelige regler.
 Stk. 8. Om dommen, der afsiges i et offentligt retsmøde, giver  

 rettens præsident meddelelse til justitsministeren samt til den, der i medfør  

 af stk. 1 måtte have foranlediget sagen rejst.
 Stk. 9. Lyder dommen på afsættelse, eller har der været nedlagt  

 påstand herom, kan den indbringes for Højesteret efter reglerne om anke, i  

 andre tilfælde efter reglerne om kære i borgerlige sager, dog således, at  

 mindst fem dommere deltager i påkendelsen.
 Stk. 10. Med hensyn til sagsomkostninger finder reglerne i kap. 91  

 tilsvarende anvendelse.
 17. Efter § 49 indsættes:
» § 49 a.
Om en dommer bør afsættes mod sit ønske på grund af  

 vedvarende åndelig eller legemlig sygdom afgøres efter reglerne i § 49 med de  

 fornødne lempelser.« 18. § 50 affattes således:
» § 50. Når straffesag er rejst mod en dommer, eller når  

 dommeren må antages at have gjort sig skyldig i sådant utilbørligt forhold,  

 som omhandles i § 49, såvel som når dommeren er blevet uvederhæftig eller på  

 grund af åndelig eller legemlig svaghed er ude af stand til at bestride sit  

 embede, kan vedkommende suspenderes.
Afgørelsen herom træffes af Den Særlige  

 Klageret.« § 50. Når straffesag er rejst mod en dommer, eller når han må  

 antages at have gjort sig skyldig i sådant utilbørligt forhold, som omhandles  

 i § 49, såvel som når han er blevet uvederhæftig eller på grund af åndelig  

 eller legemlig svaghed er ude af stand til at bestride sit embede, kan han  

 suspenderes.
Afgørelse herom træffes af Den Særlige Klageret.
 19. § 51 ophæves.
 § 51. Beslutning om ophør af midlertidig beskikkelse til at  

 beklæde et dommerembede, jf. § 44 og § 45, eller af bemyndigelse til at  

 udføre dommergerning, jf. § 17 a, kan tages af den myndighed, der har meddelt  

 den.
 20. §§ 52-54 affattes således:
 » § 52. Justitssekretærer og fuldmægtige ved domstolene  

 ansættes med domstolene som ansættelsesområde.
 Stk. 2. Til at beklæde disse stillinger kræves, at vedkommende har  

 bestået juridisk kandidateksamen.
 § 52. Til fast eller midlertidigt at beklæde stillingerne som  

 justitssekretær, protokolsekretær ved Højesteret og fuldmægtig ved domstolene  

 udkræves, at vedkommende har bestået juridisk kandidateksamen.
 § 53. Når en justitssekretær eller en fuldmægtig på grund af  

 inhabilitet er udelukket fra virke i en sag, bestemmer vedkommende præsident  

 eller dommer (administrerende dommer), hvem der i stedet skal fungere i  

 sagen.
 § 53. Når nogen af de i § 52 nævnte tjenestemænd på grund af  

 inhabilitet er udelukket fra at virke i en sag, bestemmer vedkommende  

 præsident eller dommer, hvem der i stedet skal fungere i sagen.
 § 54. Justitssekretærer og fuldmægtige kan afskediges på grund af  

 uegnethed eller sygdom.
Stk. 2. Afskedigelse kan endvidere ske i de tilfælde, hvor en  

 omordning af domstolene finder sted.
En justitssekretær eller fuldmægtig, der  

 er fyldt 65 år, kan ligeledes afskediges, men uden tab af indtægter indtil  

 det tidspunkt, til hvilket denne skulle være afskediget på grund af alder,  

 hvis pågældende havde været dommer.
 Stk. 3. Uansøgt ændring af tjenestested kan ske, såfremt ændringen  

 er begrundet i uddannelsesmæssige hensyn eller i hensynet til en  

 hensigtsmæssig ressourceudnyttelse inden for domstolene.
Stk. 4. Uansøgt ændring af tjenestested kan endvidere ske i  

 tilfælde, der er omfattet af stk. 1 og stk. 2, 1. pkt.« 21. Efter § 54 indsættes:
» § 54 a.
Sager om afsked uden ansøgning af en justitssekretær  

 eller en fuldmægtig indbringes af Domstolsstyrelsen for Den Særlige Klageret.  

 Afskedigelse uden ansøgning efter § 54, stk. 2, 2. pkt., sker dog  

 administrativt.
 Stk. 2. Fremsættes der indsigelse mod en varslet ændring af  

 tjenestested, indbringer Domstolsstyrelsen sagen for Den Særlige Klageret.  

 Indsigelse skal fremsættes senest 14 dage efter, at den pågældende har fået  

 varsel om det nye tjenestested.
Stk. 3. Sager efter stk. 1 og stk. 2 forelægges for klageretten af  

 Domstolsstyrelsen.
Den, sagen angår, skal herefter have lejlighed til  

 skriftligt at fremkomme med sine bemærkninger.
Fremsætter den pågældende  

 begæring herom, eller gør sagens beskaffenhed det påkrævet, træffer  

 klageretten dog beslutning om mundtlig forhandling og træffer samtidig  

 bestemmelse om, hvorvidt denne skal ske for lukkede døre.
De nærmere  

 bestemmelser om domsforhandlingen træffes i øvrigt af præsidenten i  

 overensstemmelse med de regler, som gælder for domsforhandling af borgerlige  

 sager i 1. instans med de fornødne lempelser.
Fremsætter den pågældende  

 begæring herom, kan klagerettens præsident beskikke den pågældende en  

 advokat.
Salær og godtgørelse for udlæg udredes efter reglerne om fri proces,  

 jf. kap. 31.
 Stk. 4. Klageretten træffer afgørelse ved dom, der afsiges i et  

 offentligt retsmøde.
Stk. 5. Dommen kan af parterne indbringes for Højesteret efter  

 reglerne om anke af borgerlige sager.« 22. § 55 affattes således:
» § 55. Bestemmelserne i § 48, § 49 og § 50 finder tilsvarende  

 anvendelse med hensyn til justitssekretærer og fuldmægtige samt midlertidigt  

 beskikkede dommere, dog er det Domstolsstyrelsen, der har kompetencen til at  

 bede rigsadvokaten indbringe sagen for Den Særlige Klageret.« § 55. Bestemmelserne i § 49, stk. 1, og stk. 4-10, finder  

 tilsvarende anvendelse med hensyn til de i § 52 nævnte tjenestemænd samt  

 midlertidigt beskikkede dommere.
 23. § 165, stk 1, affattes således:
» § 165. Justitsministeren fastsætter nærmere regler om  

 forkyndelse.
Domstolsstyrelsen fastsætter regler om vederlag herfor.« § 165. Justitsministeren fastsætter nærmere regler om forkyndelse,  

 herunder om vederlag herfor.
Stk. 2. - - - - - - 24. § 188 affattes således:
» § 188. Domstolsstyrelsen fastsætter regler om godtgørelse  

 til vidner.
Den godtgørelse et vidne har krav på, eller, hvis den ikke kan  

 beregnes nøjagtigt, et passende forskud herpå skal tilbydes betalt samtidig  

 med indkaldelsen.
Stk. 2. Justitsministeren fastsætter regler om godtgørelse til  

 personer, der efter indkaldelse har afgivet forklaring til politiet.« § 188. Justitsministeren fastsætter regler om godtgørelse til  

 vidner og personer, der efter indkaldelse har afgivet forklaring til  

 politiet.
Den godtgørelse, et vidne har krav på, eller, hvis den ikke kan  

 beregnes nøjagtigt, et passende forskud herpå skal tilbydes betalt samtidig  

 med indkaldelsens forkyndelse.
 25. § 1043, stk. 2, ophæves.
 § 1043. (Udelades).
 Stk. 2. Fremdeles skal justitsministeren indtil videre være  

 bemyndiget til at konstituere universitetslærere i lovkyndighed som dommere i  

 de nævnte retter ligeledes ud over det for disse tilsammen fastsatte antal  

 dommere.
§ 2 I lov om tjenestemænd, jf. lovbekendtgørelse nr. 572 af 5. august 1991,  

 som ændret senest ved § 1 i lov nr. 208 af 28. april 1993, foretages følgende  

 ændring:
 1. Kapitel 7 affattes således:
»Kapitel 7 Særbestemmelse om dommere og retsassessorer m.v.
 § 34. Ansættelse som dommer og retsassessor kan kun ske som varig  

 ansættelse.
 Stk. 2. Bestemmelserne i § 8, §§ 11-13, §§ 19-25, § 53, stk. 1,  

 nr. 2, og stk. 4, § 54 og § 54 a, stk. 2, gælder ikke for dommere.  

 Bestemmelserne i §§ 28 og 31 gælder kun for dommere, når disse kan afskediges  

 administrativt uden ansøgning.
Stk. 3. Bestemmelserne i § 12, stk. 2 og 3, §§ 19-25, § 53, stk.  

 1, nr. 2, og stk. 4, § 54 og § 54 a, stk. 2, gælder ikke for  

 justitssekretærer og retsassessorer.
Bestemmelserne i §§ 28 og 31 gælder kun  

 for justitssekretærer og retsassessorer, når disse kan afskediges  

 administrativt uden ansøgning.« § 34. Ansættelse som dommer kan kun ske som varig ansættelse.
 Stk. 2. Bestemmelserne i § 8, §§ 11-13, §§ 19-25, § 53, stk. 1,  

 nr. 2, og stk. 4, § 54 og § 54 a, stk. 2, gælder ikke for dommere.  

 Bestemmelserne i §§ 28 og 31 gælder kun for dommere, når disse kan afskediges  

 administrativt uden ansøgning.
§ 3 I konkursloven, jf. lovbekendtgørelse nr. 118 af 4. februar 1997,  

 foretages følgende ændring:
 1. I § 164, stk. 1, 1. pkt , ændres  

 »justitsministeren« til: »Domstolsstyrelsen«, og  

 »ham« ændres til: »styrelsen«.
§ 164. Justitsministeren beskikker fagkyndige tillidsmænd ved  

 akkordforhandlinger for et af ham fastsat tidsrum. - - - - - - § 4 I lov om voldgift i tvistigheder angående handel med husdyr, jf.  

 lovbekendtgørelse nr. 621 af 15. september 1986, som ændret senest ved § 21 i  

 lov nr. 389 af 14. juni 1995, foretages følgende ændring:
 1. I § 2, stk. 1, 4. pkt. , ændres  

 »justitsministerens« til: »Domstolsstyrelsens«, og i §  

 2, stk. 1, 6. pkt. og § 7, stk. 2, 2. pkt. , ændres  

 »justitsministeren« til: »Domstolsstyrelsen«.
§ 2. Hver retskreds udgør en voldgiftskreds; voldgiftsretten  

 består af 2 voldgiftsmænd samt af retskredsens civildommer (i København en af  

 præsidenten for Københavns byret udpeget dommer og på Frederiksberg dommeren  

 i Frederiksberg birks 3. afdeling). I hver voldgiftskreds beskikkes fra syv  

 til elleve i kredsen boende uberygtede og kyndige mænd, som er villige  

 dertil, og som har praktisk kendskab til handel med husdyr, til  

 voldgiftsmænd.
Af voldgiftsmændene beskikkes en til formand  

 (voldgiftsformanden) og en til som næstformand at træde i hans sted i  

 tilfælde af forfald.
Med justitsministerens samtykke kan antallet af  

 voldgiftsmænd for en voldgiftskreds fastsættes enten højere eller lavere.  

 Beskikkelsen foretages i København og på Frederiksberg af  

 kommunalbestyrelsen, men ellers af amtsrådet efter indstilling fra  

 kommunalbestyrelserne.
Justitsministeren fastsætter de nærmere regler om  

 fremgangsmåden ved beskikkelsen i de tilfælde, hvor en retskreds henhører til  

 flere amtsrådskredse.
Beskikkelsen gælder for fem år ad gangen, i tilfælde af  

 afgang før tidens udløb dog for den tilbageværende del af den afgåedes  

 tjenestetid.
Sager, som er indbragt for voldgiftsretten, kan tilendebringes  

 af de ved indbringelsen beskikkede voldgiftsmænd, uanset om disses  

 tjenestetid udløber under behandlingen.
- - - § 7. - - - Stk. 2. Overvoldgiftsretten, hvis medlemmer beskikkes for 5 år ad  

 gangen, består af en formand og 4 sagkyndige medlemmer.
Formanden, der skal  

 være en fast dommer i en ordinær ret eller undtagelsesvis en anden juridisk  

 uddannet person, der opfylder lovens betingelser for beskikkelse til fast  

 dommer, beskikkes af justitsministeren efter indstilling af amtmanden (i  

 København overpræsidenten); endvidere beskikkes der efter de samme regler en  

 stedfortræder for formanden; stedfortræderen overtager formandens hverv,  

 såfremt denne har deltaget i sagens behandling i 1. instans, og i øvrigt i  

 tilfælde af hans forfald.
De sagkyndige medlemmer beskikkes af amtmanden (i  

 København overpræsidenten). I hver enkelt sags påkendelse deltager formanden  

 og 2 sagkyndige medlemmer.
Reglerne i § 2, stk. 2-4 finder tilsvarende  

 anvendelse på medlemmerne af overvoldgiftsretten.
§ 5 I lov om landvæsensretter, jf, lovbekendtgørelse nr. 133 af 6. marts 1970,  

 foretages følgende ændring:
 1. I § 2, stk. 2, § 4, stk. 1, 2. pkt., § 7, stk. 2 og 3, § 8,  

 stk. 1, 1. pkt., § 9, stk. 1, stk. 2, 1. pkt. og stk. 4, 2. pkt., § 11, stk.  

 2, § 13, § 15, stk. 1, 1. og 2. pkt, § 25, stk. 1 og 5, § 39, stk. 3, 2. og  

 4. pkt., § 40, stk. 2, 2. pkt., § 44, stk. 1, 2. pkt., § 46, stk. 1 og stk.  

 4, 1. pkt., og § 47, 2. pkt., ændres  

 »Landbrugsministeren« til: »Domstolsstyrelsen«, og i §  

 25, stk. 1, § 39, stk. 3, 3. pkt., § 40, stk. 2, 2. pkt., og § 45, stk. 2, 1.  

 og 2. pkt. , ændres »Landbrugsministeriet« til:  

 »Domstolsstyrelsen«.
§ 6 I lov om retsafgifter, jf. lovbekendtgørelse nr. 460 af 27. juni 1989, som  

 ændret senest ved § 8 i lov nr. 385 af 22. maj 1996, foretages følgende  

 ændring:
 1. § 64, stk 5, affattes således:
» Stk. 5. Retten (præsidenten) kan efter sit eget skøn af egen  

 drift indhente oplysninger eller erklæringer fra klageren.« § 64. - - - - - - Stk. 5. Retten (præsidenten) kan efter sit eget skøn af egen drift  

 indhente oplysninger eller erklæringer såvel fra klageren som fra  

 justitsministeren.
Kendelsen kan stadfæste afgiftsberegningen eller ændre den  

 til fordel eller til skade for den afgiftspligtige.
- - - § 7 I lov om social bistand, jf. lovbekendtgørelse nr. 110 af 2. februar 1996,  

 som ændret senest ved lov nr. 327 af 14. maj 1997, foretages følgende  

 ændring:
 1. I § 126, stk. 2, 3. pkt., og § 132, stk. 1, 1. og 2.  

 pkt. , ændres »justitsministeren« til:  

 »Domstolsstyrelsen«.
§ 126. - - - Stk. 2. Udvalget består af 3 medlemmer, der vælges af  

 kommunalbestyrelsen blandt dens medlemmer.
Som medlem udpeges endvidere  

 byretsdommeren i retskredsen samt en pædagogisk-psykologisk sagkyndig.
Er der  

 flere dommere i retskredsen, bestemmer justitsministeren, hvem af disse der  

 skal modtage hvervet.
Den pædagogisk-psykologisk sagkyndige udpeges af  

 amtsrådet for den kommunale valgperiode.
Efter samme regler vælges og udpeges  

 tillige for hvert medlem en stedfortræder, der indkaldes til at give møde ved  

 medlemmets forfald.
- - - § 132. De i § 130 nævnte dommere beskikkes af justitsministeren  

 efter forhandling med socialministeren.
Justitsministeren fastsætter deres  

 antal og træffer bestemmelse om vederlag og rejsegodtgørelse.
De beskikkede  

 skal være myndige, uberygtede og vederhæftige.
