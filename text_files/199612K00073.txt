Nr LSF 73 Forslag til Lov om ændring af adoptionsloven, indfødsretsloven og  

 navneloven(Ratifikation af Haagerkonventionen af 29. maj 1993 om beskyttelse  

 af børn og om samarbejde med hensyn til internationale adoptioner) Fremsat af justitsministeren (Bjørn Westh) den 14. november 1996 Vedtaget ved tredjebehandling den 18. marts 1997 Lov nr. 233 af 02/04/1997 § 1 I adoptionsloven, jf. lovbekendtgørelse nr. 629 af 15.
september 1986, som ændret ved § 4 i lov nr. 209 af 5. april 1989, § 13 i lov nr. 389 af 7. juni 1989 og § 12 i lov nr. 389 af 14. juni 1995, foretages følgende ændringer:
 1. § 6, stk. 2, 2. pkt., affattes således:
»Inden barnet afgiver samtykke, skal der finde en samtale sted med  

 barnet om adoptionen, og barnet skal gøres bekendt med adoptionens  

 betydning.« 2. I § 6 indsættes som stk. 3:
»Stk. 3. Er barnet under 12 år, skal der foreligge oplysning om dets  

 holdning til den påtænkte adoption i det omfang, barnets modenhed og sagens  

 omstændigheder tilsiger det.
Ved afgørelsen skal der i videst muligt omfang  

 tages hensyn til barnets holdning til den påtænkte adoption.« 3. § 15 affattes således:
»§ 15. Adoption kan ikke meddeles, hvis nogen, der skal  

 afgive samtykke til adoptionen, yder eller modtager vederlag eller nogen  

 anden form for modydelse, herunder betaling for tabt arbejdsfortjeneste.  

 Statsamtet kan afkræve enhver, der har kendskab til forholdene, alle  

 oplysninger til brug ved afklaringen af, om der er ydet eller modtaget  

 vederlag m.v. som nævnt i 1. pkt.« 4. I § 28 indsættes som stk. 2 og 3:
 »Stk. 2. Justitsministeren eller den, ministeren bemyndiger hertil,  

 kan bestemme, at en adoption kan bevilges i et andet land, når adoptionen er  

 gennemført i overensstemmelse med Haagerkonventionen af 29. maj 1993 om  

 beskyttelse af børn og om samarbejde med hensyn til internationale  

 adoptioner.
Stk. 3. Træffes der ikke bestemmelse som nævnt i stk. 2, har en  

 afgørelse om adoption virkning fra barnets ankomst her til landet.« 5. I § 29 indsættes som stk. 3:
»Stk. 3. Stk. 1 og 2 finder dog ikke anvendelse på adoptioner, der er  

 omfattet af Haager-konventionen af 29. maj 1993 om beskyttelse af børn og om  

 samarbejde med hensyn til internationale adoptioner.« 6. Efter § 29 indsættes i kapitel 4:
»§ 29 a.
Justitsministeren udpeger en centralmyndighed, der  

 skal varetage de opgaver og forpligtelser, som det efter Haagerkonventionen  

 af 29. maj 1993 om beskyttelse af børn og om samarbejde med hensyn til  

 internationale adoptioner påhviler centralmyndigheden at varetage.
Stk. 2. Justitsministeren kan fastsætte nærmere regler om  

 centralmyndighedens virksomhed.« § 2 I lov om dansk indfødsret, jf. lovbekendtgørelse nr. 757 af  

 14. september 1995, foretages følgende ændring:
 1. § 2 A affattes således:
» § 2 A.
Et udenlandsk barn under 12 år, der er adopteret ved  

 en dansk bevilling, bliver dansk statsborger ved adoptionen, hvis barnet er  

 adopteret af et ægtepar, hvor begge ægtefæller er danske statsborgere, eller  

 af en ugift dansk statsborger, og barnet bor her i riget sammen med  

 adoptivforældrene (adoptanten). Det samme gælder, hvis barnet er adopteret  

 ved en udenlandsk afgørelse, der anerkendes i henhold til adoptionslovens §  

 28, stk. 2.
Stk. 2. Erhvervelse af dansk indfødsret har virkning fra den dag,  

 dansk bevilling udstedes, eller fra den dag, hvor den udenlandske  

 adoptionsafgørelse træffes.« § 3 I lov nr. 193 af 29. april 1981 om personnavne, som ændret ved  

 § 2 i lov nr. 845 af 20. december 1989, § 8 i lov nr. 396 af 13. juni 1990 og  

 § 5 i lov nr. 386 af 20. maj 1992, foretages følgende ændringer:
 1. I § 3, stk. 1, indsættes som 3. pkt.:
»Reglerne i 1. og 2. pkt. gælder også, hvis barnet er adopteret ved  

 en udenlandsk afgørelse, der anerkendes i henhold til adoptionslovens § 28,  

 stk. 2.« 2. I § 12 indsættes som 3. pkt.:
»Reglerne i 1. og 2. pkt. gælder også, hvis barnet er adopteret ved  

 en udenlandsk afgørelse, der anerkendes i henhold til adoptionslovens § 28,  

 stk. 2.« 3. I § 14 indsættes efter stk. 1 som nyt stykke:
»Stk. 2. Er barnet under 12 år, skal der foreligge oplysning  

 om dets holdning til den påtænkte navneforandring i det omfang, barnets  

 modenhed og sagens omstændigheder tilsiger det.
Ved afgørelsen skal der i  

 videst muligt omfang tages hensyn til barnets holdning til den påtænkte  

 navneforandring.« Stk. 2 bliver herefter stk. 3.
 § 4 Justitsministeren fastsætter tidspunktet for lovens  

 ikrafttræden.
 § 5 Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige færøske eller grønlandske forhold tilsiger.
Oprindeligt fremsat forslag § 1 I adoptionsloven, jf. lovbekendtgørelse nr. 629 af 15. september 1986, som  

 ændret ved § 4 i lov nr. 209 af 5. april 1989, § 13 i lov nr. 389 af 7. juni  

 1989 og § 12 i lov nr. 389 af 14. juni 1995, foretages følgende ændringer:
 1. § 6, stk. 2, 2. pkt., affattes således:
»Inden barnet afgiver samtykke, skal der finde en samtale sted med  

 barnet om adoptionen, og barnet skal gøres bekendt med adoptionens  

 betydning.« 2. I § 6 indsættes som stk. 3:
»Stk. 3. Er barnet under 12 år, skal der foreligge oplysning om dets  

 holdning til den påtænkte adoption i det omfang, barnets modenhed og sagens  

 omstændigheder tilsiger det.
Ved afgørelsen skal der i videst muligt omfang  

 tages hensyn til barnets holdning til den påtænkte adoption.« 3. § 15 affattes således:
»§ 15. Adoption kan ikke meddeles, hvis nogen, der skal  

 afgive samtykke til adoptionen, yder eller modtager vederlag eller nogen  

 anden form for modydelse, herunder betaling for tabt arbejdsfortjeneste.  

 Statsamtet kan afkræve enhver, der har kendskab til forholdene, alle  

 oplysninger til brug ved afklaringen af, om der er ydet eller modtaget  

 vederlag m.v. som nævnt i 1. pkt.« 4. I § 28 indsættes som stk. 2:
»Stk. 2. Justitsministeren eller den, ministeren bemyndiger  

 hertil, kan bestemme, at en adoption kan bevilges i et andet land, når  

 adoptionen er gennemført i overensstemmelse med Haager-konventionen af 29.  

 maj 1993 om beskyttelse af børn og om samarbejde med hensyn til  

 internationale adoptioner.« 5. I § 29 indsættes som stk. 3:
»Stk. 3. Stk. 1 og 2 finder dog ikke anvendelse på adoptioner, der er  

 omfattet af Haager-konventionen af 29. maj 1993 om beskyttelse af børn og om  

 samarbejde med hensyn til internationale adoptioner.« 6. Efter § 29 indsættes i kapitel 4:
»§ 29 a.
Justitsministeren udpeger en centralmyndighed, der  

 skal varetage de opgaver og forpligtelser, som det efter Haager-konventionen  

 af 29. maj 1993 om beskyttelse af børn og om samarbejde med hensyn til  

 internationale adoptioner påhviler centralmyndigheden at varetage.
Stk. 2. Justitsministeren kan fastsætte nærmere regler om  

 centralmyndighedens virksomhed.« § 2 I lov om dansk indfødsret, jf. lovbekendtgørelse nr. 757 af 14. september  

 1995, foretages følgende ændring:
 1. § 2 A affattes således:
» § 2 A.
Et udenlandsk barn under 12 år, der er adopteret ved  

 en dansk bevilling, bliver dansk statsborger ved adoptionen, hvis barnet er  

 adopteret af et ægtepar, hvor begge ægtefæller er danske statsborgere, eller  

 af en ugift dansk statsborger, og barnet bor her i riget sammen med  

 adoptivforældrene (adoptanten). Det samme gælder, hvis barnet er adopteret  

 ved en udenlandsk afgørelse, der anerkendes i henhold til adoptionslovens §  

 28, stk. 2.
Stk. 2. Erhvervelse af dansk indfødsret har virkning fra den dag,  

 dansk bevilling udstedes, eller fra den dag, hvor den udenlandske  

 adoptionsafgørelse træffes.« § 3 I lov nr. 193 af 29. april 1981 om personnavne, som ændret ved § 2 i lov  

 nr. 845 af 20. december 1989, § 8 i lov nr. 396 af 13. juni 1990 og § 5 i lov  

 nr. 386 af 20. maj 1992, foretages følgende ændringer:
 1. I § 3, stk. 1, indsættes som 3. pkt.:
»Reglerne i 1. og 2. pkt. gælder også, hvis barnet er adopteret ved  

 en udenlandsk afgørelse, der anerkendes i henhold til adoptionslovens § 28,  

 stk. 2.« 2. I § 12 indsættes som 3. pkt.:
»Reglerne i 1. og 2. pkt. gælder også, hvis barnet er adopteret ved  

 en udenlandsk afgørelse, der anerkendes i henhold til adoptionslovens § 28,  

 stk. 2.« 3. I § 14 indsættes efter stk. 1 som nyt stykke:
»Stk. 2. Er barnet under 12 år, skal der foreligge oplysning  

 om dets holdning til den påtænkte navneforandring i det omfang, barnets  

 modenhed og sagens omstændigheder tilsiger det.
Ved afgørelsen skal der i  

 videst muligt omfang tages hensyn til barnets holdning til den påtænkte  

 navneforandring.« Stk. 2 bliver herefter stk. 3.
§ 4 Justitsministeren fastsætter tidspunktet for lovens ikraftttræden.
§ 5 Loven gælder ikke for Færøerne og Grønland, men kan ved kongelig anordning  

 sættes i kraft for disse landsdele med de afvigelser, som de særlige færøske  

 eller grønlandske forhold tilsiger.
Bemærkninger til lovforslaget Almindelige bemærkninger 1. Indledning Lovforslaget har til formål at gennemføre Haager-konventionen af 29. maj  

 1993 om beskyttelse af børn og om samarbejde med hensyn til internationale  

 adoptioner i dansk ret.
Konventionen, der trådte i kraft den 1. maj 1995, er  

 optrykt som bilag til dette lovforslag.
 Med vedtagelsen af lovforslaget giver Folketinget sit samtykke til, at  

 Danmark ratificerer konventionen.
Efter færdigforhandlingen af Haager-konventionen foretog  

 Justitsministeriet, Civilretsdirektoratet, en foreløbig gennemgang af  

 konventionen sammenholdt med gældende dansk ret.
Gennemgangen viste, at en  

 dansk ratifikation af konventionen forudsatte ændringer i lovgivningen og i  

 de administrativt fastsatte regler.
Justitsministeren nedsatte derfor den 12.  

 oktober 1995 et udvalg (Justitsministeriets adoptionsudvalg), der bl.a. fik  

 til opgave af udarbejde forslag til ændring af adoptionsloven og de  

 administrative regler på området med henblik på, at Danmark kan ratificere  

 konventionen.
Adoptionsudvalget har i september 1996 afgivet betænkning nr. 1323/1996 om  

 Haager-konventionen af 29. maj 1993 om beskyttelse af børn og om samarbejde  

 med hensyn til internationale adoptioner.
Betænkningen er en delbetænkning  

 med ratifikation af Haager-konventionen for øje.
Lovforslaget bygger på denne  

 betænkning.
 Ved afgivelsen af betænkningen delte udvalget sig i et mindretal bestående  

 af Landsforeningen Adoption og Samfunds repræsentant i udvalget og et flertal  

 bestående af udvalgets øvrige medlemmer.
 Udvalgets flertal har udarbejdet et udkast til forslag til lov om ændring  

 af adoptionsloven, indfødsretsloven og navneloven.
Landsforeningen Adoption og Samfunds repræsentant i udvalget har afgivet  

 en mindretalsbetænkning, der er optrykt som bilag 5 til betænkningen.
De  

 øvrige medlemmers bemærkninger til mindretalsbetænkningen findes i  

 betænkningen side 9-11.
Adoptionsudvalget fortsætter arbejdet med henblik på at overveje andre  

 spørgsmål vedrørende adoption og vil snarest muligt afgive betænkning herom.  

 I udvalgets videre overvejelser indgår bl.a. den beretning, som Folketingets  

 Retsudvalg afgav den 30. maj 1996 over forslag til folketingsbeslutning om  

 liberalisering af adoptionslovgivningen (beslutningsforslag nr.
B 112).
2. Haager-konventionen af 29. maj 1993 om beskyttelse af børn og om  

 samarbejde med hensyn til internationale adoptioner 2.1. Haager-konventionen som en del af international ret Haager-konventionen supplerer og udbygger de familieretlige konventioner,  

 der allerede findes, og som bl.a. har til formål at opnå et bedre  

 internationalt samarbejde og en bedre beskyttelse af børn.
 Det drejer sig navnlig om følgende konventioner, som alle er tiltrådt af  

 Danmark:
- Den Nordiske Konvention af 6. februar 1931 om ægteskab, adoption og  

 værgemål med senere ændringer, - Den Europæiske konvention af 24. april 1967 om adoption af børn, - Den Europæiske Konvention af 20. maj 1980 om anerkendelse og  

 fuldbyrdelse af afgørelser om forældremyndighed, - Haager-konventionen af 25. oktober 1980 om de civilretlige virkninger af  

 internationale barnebortførelser, og - FN-konventionen af 20. november 1989 om barnets rettigheder Haager-konventionen er pr. 5. juli 1996 ratificeret af Mexico, Rumænien,  

 Sri Lanka, Cypern, Polen, Spanien, Ecuador, Peru, Costa Rica, Burkina Faso og  

 Philippinerne.
2.2. Haager-konventionens formål og anvendelsesområde Haager-konventionen hviler på nogle grundprincipper, der har fundet udtryk  

 i konventionens præambel.
Disse principper danner rammen om konventionen og  

 udgør de overordnede retningslinier for fortolkning af de enkelte artikler i  

 konventionen.
 Disse principper er et familieprincip, et beskyttelsesprincip og et  

 individprincip.
Ifølge familieprincippet bør et barn vokse op i en familie frem for  

 på en institution.
Det bør ifølge konventionens præambel i den forbindelse  

 tilstræbes, at barnet kan blive i sin oprindelige (biologiske) fami- lie.  

 International adoption bør endvidere kun finde sted, hvis der ikke kan findes  

 en egnet familie til barnet i dets oprindelsesland.
 Ifølge beskyttelsesprincippet er det nødvendigt at tage skridt til  

 at sikre, at internationale adoptioner gennemføres til barnets bedste og at  

 hindre børnebortførelser og salg af eller handel med børn.
 Ifølge individprincippet er det nødvendigt at tage skridt til at  

 sikre, at internationale adoptioner gennemføres med respekt af barnets  

 grundlæggende rettigheder.
 Disse grundlæggende principper har også fundet udtryk i  

 Haager-konventionens formålsbestemmelse , der findes i konventionens  

 artikel 1.
Haager-konventionen har således til formål at opstille garantier for at  

 sikre, at internationale adoptioner finder sted til barnets bedste og med  

 respekt for de grundlæggende rettigheder, som er anerkendt i international  

 ret.
Konventionen har endvidere til formål at indføre et samarbejdssystem  

 mellem de kontraherende stater med henblik på at sikre overholdelsen af disse  

 garantier og herved hindre børnebortførelser og salg af eller handel med  

 børn.
Endelig har konventionen til formål at sikre de kontraherende staters  

 anerkendelse af adoptioner, der gennemføres i henhold til konventionen.
 Haager-konventionens anvendelsesområde er beskrevet i artikel 2.  

 Efter denne bestemmelse finder konventionen anvendelse, når et barn, der har  

 bopæl i en kontraherende stat (»oprindelsesstaten«), er blevet  

 flyttet, er ved at blive flyttet eller skal flyttes til en anden  

 kontraherende stat (»modtagerstaten«), enten efter at det er  

 adopteret i oprindelsesstaten af et ægtepar eller af en person, der har bopæl  

 i modtagerstaten, eller med henblik på en sådan adoption i  

 modtagerstaten eller med henblik på en sådan adoption i  

 oprindelsesstaten.
Haager-konventionen bygger på et samarbejde mellem to konventionslande om  

 adoption.
Konventionen forudsætter, at adoptionen bevilges i enten barnets  

 oprindelsesland eller i modtagerlandet (og altså ikke i et tredjeland), men  

 konventionen tager ikke stilling til, i hvilket af de to lande adoptionen  

 skal bevilges.
Dette spørgsmål overlader konventionen til de kontraherende  

 lande.
Der henvises til pkt. 4.2.3. nedenfor.
 Uanset i hvilket af de to lande, adoptionen bevilges, skal adoptionen  

 anerkendes af de øvrige lande, der har tiltrådt Haager-konventionen.
 Med hensyn til konventionens nærmere indhold henvises til betænkningen og  

 til konventionsteksten, der er optrykt som bilag 2 til dette  

 lovforslag.
2.3. Haager-konventionens forhold til FN's konvention om barnets  

 rettigheder Af præamblen til Haager-konventionen fremgår, at konventionens regler er  

 fastsat under hensyn til bl.a.
FN's konvention af 20. november 1989 om  

 barnets rettigheder.
 Danmark ratificerede FN-konventionen den 19. juli 1991. Ved ratifikationen  

 af FN-konventionen forpligter deltagerlandene sig til at indrette deres  

 retsregler og administrative praksis i overensstemmelse med konventionen.
 Ifølge FN-konventionens artikel 44 skal deltagerlandene løbende afgive  

 beretninger til FN om de foranstaltninger, de har truffet for at virkeliggøre  

 de rettigheder, der er anerkendt i konventionen, og om de fremskridt, der er  

 gjort med hensyn til nydelsen af disse rettigheder.
Danmark afgav i juli 1993 sin første rapport i henhold til  

 FN-konventionens art. 44. Den komite vedrørende barnets rettigheder, som er  

 oprettet i henhold til FN- konventionen, vedtog i januar 1995 en udtalelse  

 over Danmarks rapport.
I udtalelsen udtrykte komiteen tilfredshed med den  

 danske udvikling på en række punkter.
Komiteen gav imidlertid udtryk for  

 bekymring over, at bl.a. konventionens artikel 12 om børns mulighed for at  

 blive hørt ikke tilstrækkeligt blev afspejlet i dansk lovgivning og  

 planlægning.
Lovforslagets bestemmelser om inddragelse af børn i  

 beslutninger, der vedrører dem, må ses på denne baggrund.
3. Danmarks opfyldelse af Haager-konventionen 3.1. Ændringer af administrative forskrifter Indretningen af de danske retsregler, så de opfylder Haager-konventionen,  

 sker dels ved dette lovforslags ændringer af adoptionsloven, indfødsretsloven  

 og navneloven, dels ved at der gennemføres en række ændringer af forskellige  

 administrative retsforskrifter.
 I Adoptionsudvalgets betænkning findes side 98-102 de forslag til ændring  

 af adoptionsbekendtgørelsen og adoptionscirkulæret, som en dansk tiltrædelse  

 af Haager-konventionen nødvendiggør.
En af de ændringer i adoptionsbekendtgørelsen, som udvalgsflertallet har  

 foreslået, angår adoption af børn bosiddende i Danmark.
Danmark er et land,  

 der modtager børn til adoption.
Det er efter dansk ret imidlertid ikke  

 udelukket, at der kan ske adoption af danske børn til udlandet, men i praksis  

 vil Danmark kun yderst sjældent optræde som afgiverland.
Der vil i givet fald  

 være tale om stedbarns-, plejebarns- eller familieadoption.
En dansk  

 tiltrædelse af Haager-konventionen forpligter ikke Danmark til at optræde som  

 afgiverland i adoptionssammenhæng.
Adoptionsudvalgets flertal har imidlertid  

 fundet, at de danske regler for at opfylde konventionen fuldt ud bør tage  

 højde for sådanne undtagelsessituationer.
Udvalgsflertallet har derfor  

 foreslået, at adoptionsbekendtgørelsen udbygges med en bestemmelse om, at  

 international adoption af et barn bosiddende i Danmark skal forelægges for  

 Civilretsdirektoratet, og der foreslås udarbejdet nærmere administrative  

 retningslinier for behandlingen af den type sager.
Der er ikke behov for  

 lovændringer for at opfylde konventionen på dette punkt.
 Det henvises til betænkningen side 12, 23, 31 og 37.
3.2. Erklæringer og forbehold i forbindelse med dansk ratifikation af  

 Haager-konventionen I forbindelse med Danmarks ratifikation af Haager-konvention vil der, som  

 sædvanligt er ved ratifikation af større internationale konventioner, blive  

 spørgsmål om, hvorvidt og i givet fald i hvilket omfang Danmark skal afgive  

 erklæringer til og tage forbehold for en eller flere af konventionens  

 bestemmelser.
 I Adoptionsudvalgets betænkning omtales de erklæringer, som Danmark efter  

 udvalgsflertallets opfattelse bør afgive, og de forbehold, som Danmark bør  

 tage, i forbindelse med ratifikationen af Haager-konventionen.
 Det drejer sig om:
- En erklæring i henhold til konventionens artikel 25 om, at Danmark ikke  

 vil være forpligtet til at anerkende adoptioner, der er bevilget i henhold  

 til en aftale indgået mellem to lande i medfør af konventionens artikel 39,  

 stk. 2, og som fraviger Haager-konventionens bestemmelser.
Der henvises til  

 betænkningen side 16 og 69.
- En erklæring i henhold til konventionens artikel 22, stk. 4. Efter denne  

 bestemmelse kan en kontraherende stat afgive erklæring om, at adoption af  

 børn med bopæl på dets territorium kun kan finde sted, såfremt  

 centralmyndighedens opgaver udøves af offentlige myndigheder eller af  

 autoriserede organer.
Selv om Danmark kun vil optræde som afgiverland i  

 enkeltstående tilfælde, bør Danmark afgive en erklæring.
Der henvises til  

 betænkningen side 65.
- Et territorialt forbehold for så vidt angår Færøerne og Grønland.
Der  

 henvises til betænkningen side 88.
4. Lovforslagets indhold 4.1. Indledning Adoptionsudvalget har i betænkningen gennemgået de enkelte bestemmelser i  

 konventionen, og udvalgets flertal har på den baggrund bl.a. udarbejdet  

 udkast til ændringer i adoptionsloven, indfødsretsloven og navneloven.  

 Lovforslaget svarer i alt væsentligt til udvalgsflertallets lovudkast.
4.2. Ændringer i adoptionsloven 4.2.1. Information og rådgivning af barnet.
Barnets samtykke Efter Haager-konventionen artikel 4, litra d, kan en adoption inden for  

 konventionens anvendelsesområde kun finde sted, såfremt de kompetente  

 myndigheder i oprindelsesstaten har sikret sig under hensyn til barnets alder  

 og modenhed, at det er blevet rådgivet og behørigt informeret om  

 virkningerne af adoptionen og af dets samtykke til adoptionen, hvis sådant  

 samtykke kræves, at der er taget hensyn til barnets ønsker og  

 meninger, at barnets samtykke til adoptionen, hvis dette kræves, er  

 afgivet frivilligt i den foreskrevne lovpligtige form, og at barnets samtykke  

 er afgivet eller bevidnet skriftligt, samt at dette samtykke ikke er  

 opnået mod betaling eller nogen anden form for modydelse.
Efter de gældende regler i adoptionslovens § 6, stk. 1, bør der ikke  

 meddeles bevilling til adoption af et barn, der er fyldt 12 år, uden barnets  

 samtykke, medmindre indhentelse af samtykket skønnes at være til skade for  

 barnet.
Samtykket skal efter § 6, stk. 2, afgives under personligt fremmøde  

 for statsamtet eller for anden myndighed eller godkendt institution, og  

 barnet skal gøres bekendt med adoptionens betydning.
 For at sikre, at Danmark fuldt ud opfylder Haager-konventionen - og i  

 lyset af den udtalelse, som FN's Komite vedrørende barnets rettigheder har  

 afgivet, jf. ovenfor pkt. 2.3. - foreslås det, at det i § 6, stk. 2,  

 præciseres, at der, inden barnet afgiver samtykke, skal finde en samtale sted  

 med barnet om adoptionen, og at barnet skal gøres bekendt med adoptionens  

 betydning.
 Det foreslås endvidere, at der i adoptionslovens § 6, stk. 3, indsættes en  

 bestemmelse om, at der, hvor barnet er under 12 år, skal foreligge oplysning  

 om dets holdning til den påtænkte adoption i det omfang, barnets modenhed og  

 sagens omstændigheder tilsiger det.
 Adoptionsudvalgets flertal har i betænkningen (side 92) foreslået, at det  

 i bemærkningerne til lovforslaget til denne bestemmelse anføres, at det vil  

 være en følge af bestemmelsen, at barnets holdning til den påtænkte adoption  

 inddrages i videst muligt omfang.
Det Danske Center for Menneskerettigheder har i et høringssvar over  

 betænkningen givet udtryk for, at en bestemmelse om, at barnets holdning til  

 den påtænkte adoption bør inddrages i videst muligt omfang, bør indføjes i  

 selve lovteksten som følge af den vægt, som såvel Haager-konventionen som  

 FN's konvention om barnets rettigheder tillægger en hensyntagen til barnets  

 ønsker og meninger.
Lovforslaget er udformet i overensstemmelse hermed.
4.2.2. Forbud mod vederlag for adoptionen Efter konventionens artikel 4, litra c, nr. 3, og litra d, nr. 4, må de  

 samtykker, der er nødvendige for at gennemføre adoptionen, ikke være opnået  

 mod betaling eller nogen anden form for modydelse.
Det gælder såvel samtykket  

 fra barnet selv som fra barnets biologiske forældre og andre, hvis samtykke  

 måtte være påkrævet.
 Efter adoptionsbekendtgørelsens § 20 kan adoptionsbevilling ikke meddeles,  

 hvis den, der ansøger om adoption, yder vederlag til barnets (biologiske)  

 forældre.
Derimod er ydelse af vederlag til adoptanten efter de gældende regler ikke  

 udelukket.
Ydes der adoptanten vederlag, kan adoptionsbevillingen gøres  

 afhængig af, at vederlaget helt eller delvis sikres anvendt til bedste for  

 barnet, jf. adoptionslovens § 15, stk. 2.
 For at opfylde konventionen foreslås det på den baggrund, at  

 adoptionslovens § 15 ændres, således at adoption ikke kan meddeles, hvis  

 nogen, der skal afgive samtykke til adoptionen, yder eller modtager vederlag  

 eller nogen anden form for modydelse, herunder betaling for tabt  

 arbejdsfortjeneste.
 Der henvises til betænkningen, navnlig pkt. 4.1.1.
4.2.3. Adoptionsbevilling meddelt i et andet land Efter adoptionslovens § 28 kan den, der har bopæl her i landet, kun  

 adoptere efter reglerne i adoptionsloven.
 Da det følger af adoptionslovens § 1, at adoption meddeles ved bevilling,  

 der udfærdiges af statsamtet, kan personer, der har bopæl her i landet,  

 således ikke adoptere i henhold til en adoptionsbevilling, der udfærdiges i  

 barnets hjemland (oprindelseslandet).
 Haager-konventionen fastlægger ikke, hvilket land der har kompetencen til  

 at udfærdige adoptionsbevillingen.
 Oprindelseslandet vil således kunne betinge adoptionens gennemførelse af,  

 at adoptionsbevillingen udfærdiges af oprindelseslandet, jf. herved  

 konventionens artikel 17, litra c, og artikel 28. Kan modtagerlandet ikke  

 acceptere dette, vil adoptionen ikke kunne gennemføres.
 For at undgå, at Danmark kommer i den situation, at man ikke kan modtage  

 børn fra bestemte lande, foreslås det, at der i adoptionslovens § 28  

 indsættes en bestemmelse om, at justitsministeren eller den, ministeren  

 bemyndiger hertil, kan bestemme, at en adoption kan bevilges i et andet land,  

 når adoptionen er gennemført efter konventionen.
 Der henvises til betænkningen, navnlig pkt. 6.4.3.
4.2.4. Adoptanter bosat i udlandet Efter adoptionslovens § 29, stk. 1, kan den, der har bopæl i udlandet, kun  

 adoptere efter reglerne i adoptionsloven, hvis ansøgeren eller dennes  

 ægtefælle har dansk statsborgerskab, og adoption som følge heraf ikke kan  

 gennemføres i det land, hvor ansøgeren bor, og en dansk adoptionsbevilling  

 får gyldighed i bopælslandet.
 Efter § 29, stk. 2, kan justitsministeren i øvrigt tillade adoption, hvis  

 sagen har en særlig tilknytning til Danmark.
Haager-konventionen lægger vægt på, at adoption finder sted i samarbejde  

 mellem barnets oprindelsesland og modtagerlandet.
Formålet med artikel 28  

 sammenholdt med artikel 17 er således at fastslå, at adoptionsbevilling kan  

 meddeles enten af barnets oprindelige bopælsland eller af ansøgerens  

 bopælsland.
 På den baggrund foreslås det, at der i adoptionsloven indsættes en  

 bestemmelse om, at lovens § 29, stk. 1 og 2, ikke finder anvendelse på  

 adoptioner omfattet af Haager-konventionen.
 Der henvises til betænkningens pkt. 8.1.
4.2.5. Udpegelse af en centralmyndighed Efter Haager-konventionens artikel 6 skal de kontraherende stater hver  

 udpege en centralmyndighed.
 Centralmyndigheden har en række koordinerende opgaver i forhold til  

 centralmyndighederne i de øvrige lande, der har tiltrådt Haager-konventionen.  

 Centralmyndighedens opgaver i øvrigt er nærmere fastsat i konventionen.
 Det foreslås på den baggrund, at der i adoptionsloven indsættes en  

 bestemmelse om, at justitsministeren udpeger en centralmyndighed i henhold  

 til Haager-konventionen.
 Det påtænkes i forbindelse med Danmarks ratifikation af  

 Haager-konventionen at udpege Civilretsdirektoratet som centralmyndighed.
4.3. Ændringer i indfødsretsloven Som anført ovenfor under pkt. 4.2.3. tager Haager-konventionen ikke  

 stilling til, om adoptionsbevillingen skal udfærdiges i det land, barnet  

 kommer fra, eller i modtagerlandet.
Barnets oprindelsesland kan således stille som betingelse for at tillade  

 adoptionen, at adoptionsbevillingen udfærdiges i dette land.
Hvis  

 modtagerlandet ikke kan acceptere dette, vil adoptionen ikke kunne  

 gennemføres.
 På den baggrund foreslås der som anført ovenfor under pkt. 4.2.3. indsat  

 en bemyndigelse til justitsministeren eller den, ministeren bemyndiger  

 hertil, til at bestemme, at adoption efter Haager-konventionen kan bevilges i  

 et andet land.
 Efter indfødsretslovens § 2 A bliver et udenlandsk barn under 12 år, der  

 er adopteret ved en dansk adoptionsbevilling, dansk statsborger ved  

 adoptionen, hvis barnet adopteres af et ægtepar, der begge er danske  

 statsborgere, eller af en ugift dansk statsborger, og barnet bor her i riget  

 sammen med adoptivforældrene (adoptanten). Erhvervelsen af indfødsretten har  

 virkning fra den dag, bevillingen udstedes.
 Det er imidlertid en følge af Haager-konventionens artikel 26, stk. 2, at  

 der ikke med hensyn til barnets rettigheder må gøres forskel efter, om  

 adoptionen er gennemført i barnets oprindelsesland eller i modtagerlandet.
 Det foreslås derfor, at indfødsretslovens § 2 A ændres, således at et  

 barn, der i øvrigt opfylder betingelserne i indsfødsretslovens § 2 A, stk. 1,  

 også bliver dansk statsborger ved adoptionen, hvis barnet er adopteret ved en  

 udenlandsk afgørelse, der anerkendes i henhold til adoptionslovens § 28, stk.  

 2. I dette tilfælde har erhvervelsen af dansk statsborgerskab efter forslaget  

 virkning fra den dag, hvor den udenlandske adoptionsafgørelse træffes.
 Der henvises til betænkningen, navnlig pkt. 7.2.1.
4.4. Ændringer i navneloven 4.4.1. Erhvervelse af navn ved adoption bevilget i et andet land Efter navnelovens § 3, stk. 1, erhverver adoptivbarnet ved adoptionen  

 adoptantens efternavn efter reglerne i navnelovens § 1. Det kan dog i  

 bevillingen bestemmes, at barnet skal beholde sit eget navn eller bære dette  

 navn i forbindelse med det navn, det får ved adoptionen.
Efter navnelovens §  

 12 kan forandring af fornavn og mellemnavn ske ved adoptionsbevilling.
 Som nærmere omtalt under pkt. 4.2.3. og pkt. 4.3. åbner  

 Haager-konventionen imidlertid mulighed for, at afgørelse om adoption træffes  

 i barnets oprindelsesland.
 Det følger som nævnt af Haager-konventionens artikel 26, stk. 2, at der  

 ikke med hensyn til barnets rettigheder må gøres forskel efter, om adoptionen  

 er gennemført i barnets oprindelsesland eller i modtagerlandet.
 På den baggrund foreslås navnelovens § 3, stk. 1, og § 12 ændret, således  

 at bestemmelserne også gælder adoptioner meddelt efter Haager-konventionen i  

 barnets oprindelsesland.
 Der henvises til betænkningens pkt. 7.2.1.
4.4.2. Inddragelse af barnet i forbindelse med navneændring Efter navnelovens § 14 kræver forandring af et barns navn samtykke fra  

 barnet, hvis det er fyldt 12 år.
Hvis særlige grunde taler for det, kan  

 navneforandring dog tillades, selv om samtykke ikke foreligger.
Bestemmelsen  

 gælder såvel adoptivbørn som andre børn.
 Bl.a. på baggrund af den udtalelse, som FN's Komite om barnets rettigheder  

 har afgivet, jf. ovenfor pkt. 2.3., har udvalgsflertallet foreslået, at der i  

 navnelovens § 14 indsættes en bestemmelse om, at der inden et barn under 12  

 år tillægges et eller flere nye navne, skal foreligge oplysning om barnets  

 holdning hertil i det omfang, barnets modenhed og sagens omstændigheder  

 tilsiger det.
 Udvalgsflertallet har i betænkningen foreslået (side 97), at det i  

 bemærkningerne til lovforslaget til denne bestemmelse anføres, at det vil  

 være en følge af bestemmelsen, at barnets holdning til den påtænkte  

 navneændring inddrages i videst muligt omfang.
Det Danske Center for Menneskerettigheder har i et høringssvar over  

 betænkningen givet udtryk for, at en bestemmelse om, at barnets holdning til  

 den påtænkte navneændring bør inddrages i videst muligt omfang, bør indføjes  

 i selve lovteksten som følge af den vægt, som såvel Haager-konventionen som  

 FN's konvention om barnets rettigheder tillægger en hensyntagen til barnets  

 ønsker og meninger.
Lovforslaget er udformet i overensstemmelse hermed.
 5. Økonomiske og administrative konsekvenser m.v.
 Lovforslaget skønnes ikke at have økonomiske eller administrative  

 konsekvenser for det offentlige af betydning.
 Der er ingen erhvervsøkonomiske eller miljømæssige konsekvenser forbundet  

 med lovforslaget.
 Lovforslaget indeholder ikke EU-retlige aspekter.
 6. Hørte myndigheder m.v.
 Udvalgets betænkning har været til høring hos følgende myndigheder og  

 organisationer m.v.:
 Amtsrådsforeningen, Kommunernes Landsforening, Det Danske Center for  

 Menneskerettigheder, Foreningen af Statsamtmænd, Foreningen af  

 Statsamtsjurister, Landsforeningen Adoption og Samfund, DanAdopt, Adoption  

 Center, Terre des Hommes og Repræsentanterne for Koordinationsgrupperne øst  

 og vest for Storebælt.
Bemærkninger til lovforslagets enkelte bestemmelser Til § 1 Til nr. 1 og 2 De foreslåede bestemmelser i § 6, stk. 2 og 3, er en følge af kravene i  

 konventionens artikel 4, litra d, nr. 1-2, om barnets samtykke samt FN's  

 børnekonventions artikel 12 om høring af barnet.
 Efter den gældende bestemmelse i adoptionslovens § 6, stk. 2, bør der ikke  

 meddeles bevilling til adoption af et barn, der er fyldt 12 år, uden barnets  

 samtykke, medmindre indhentelse af samtykket skønnes at være til skade for  

 barnet.
 Det foreslås, at § 6, stk. 2, ændres, således at der, inden barnet giver  

 sit samtykke til en adoption, til- lige skal finde en samtale sted med  

 barnet, hvorunder barnet rådgives og informeres om virkningerne af samtykket.
 Det foreslås endvidere, at der i adoptionsloven indsættes en bestemmelse  

 som § 6, stk. 3, hvorefter også børn, der ikke er fyldt 12 år, gives  

 lejlighed til at udtale sig, inden der træffes afgørelse om adoption.
Bestemmelsen forudsætter, at oplysningerne om barnets holdning  

 tilvejebringes på en måde, der er afpasset barnets alder, modenhed og sagens  

 omstændigheder.
Da det drejer sig om børn under 12 år, er det vigtigt, at  

 barnet ikke sættes i en situation, som det ikke kan overskue, og som det ikke  

 har forudsætninger for at kunne tage stilling til.
Der er således selvsagt  

 ikke tale om en ubetinget høringsregel.
Bestemmelsen svarer til bistandslovens § 124 a.
Der er dog sket den  

 tilføjelse, at der ved afgørelsen i videst muligt omfang skal tages hensyn  

 til barnets holdning til den påtænkte adoption.
Om baggrunden for denne  

 tilføjelse henvises til de almindelige bemærkninger pkt. 4.2.1.
 Bestemmelsernes baggrund og udvalgets overvejelser er omtalt i  

 betænkningens pkt. 4.1.2.
Til nr. 3 Efter de gældende regler kan bevilling til adoption ikke meddeles, hvis  

 ansøgeren yder vederlag m.v. til barnets forældre, jf.  

 adoptionsbekendtgørelsens § 20.
Derimod er adoptantens modtagelse af vederlag m.v. ikke udelukket.
Ydes  

 der adoptanten vederlag, kan det dog kræves, at vederlaget helt eller delvis  

 sikres anvendt til bedste for adoptivbarnet, jf. adoptionslovens § 15, stk.  

 2, og adoptionscirkulærets § 22.
 Det foreslås, at adoptionslovens § 15 ændres, således at bestemmelsen  

 opfylder forbudet mod vederlag i Haager-konventionens artikel 4, litra c, nr.  

 3, og litra d, nr. 4, og samtidig imødekommer konventionens grundlæggende  

 hensyn om at undgå børnehandel og hindre uetiske fremgangsmåder.
Forslaget indebærer, at også barnets forældre,  

 forældremyndighedsindehaveren, barnets eller forældrenes værge(r), barnet og  

 andre, der efter lovgivningen skal give samtykke til adoption, herefter  

 omfattes af betalingsforbudet.
Adoptionsbevilling nægtes, uanset om  

 vederlaget m.v. har påvirket den pågældendes holdning til adoptionen.
 Bestemmelsen om, at statsamtet kan afkræve enhver, der har kendskab til  

 forholdene, alle oplysninger til brug ved afklaringen af, om der er ydet  

 eller modtaget vederlag m.v., svarer med redaktionelle ændringer til den  

 gældende bestemmelse i adoptionslovens § 15, stk. 1, 2. pkt.
 Bestemmelsens baggrund og udvalgets overvejelser er omtalt i betænkningens  

 pkt. 3.1., 4.1.1. og 4.1.2.
Til nr. 4 Ifølge adoptionslovens § 28 kan personer med bopæl her i landet kun  

 adoptere efter reglerne i adoptionsloven.
Adoptionsbevillingen skal efter  

 lovens § 1 udstedes af statsamtet.
 Konventionens artikel 28 sammenholdt med artikel 17 åbner imidlertid  

 mulighed for, at afgørelse om adoption træffes i barnets oprindelsesland.
Den foreslåede bestemmelse i adoptionslovens § 28, stk. 2, indebærer, at  

 der for personer bosat her i landet gives mulighed for at fravige  

 adoptionslovens regler med hensyn til udstedelse af bevillingen.  

 Justitsministeren eller den, ministeren bemyndiger hertil, vil således kunne  

 bestemme, at en adoption kan bevilges i et andet land.
Bestemmelsen vil have  

 betydning i de tilfælde, hvor Danmark forud for adoptionens gennemførelse i  

 medfør af konventionens artikel 17 har godkendt, at afgørelsen om adoption  

 kan træffes i barnets oprindelsesland.
 Bestemmelsens baggrund og udvalgets overvejelser er omtalt i betænkningens  

 pkt. 3.2., 6.4.3. og 8.1.
Til nr. 5 Ifølge adoptionslovens § 29, stk. 1, kan den, der har bopæl i udlandet,  

 kun adoptere efter reglerne i adoptionsloven, hvis ansøgeren eller dennes  

 ægtefælle har dansk statsborgerskab, og adoption som følge heraf ikke kan  

 gennemføres i det land, hvor ansøgeren bor.
Det er tillige en forudsætning,  

 at en dansk adoptionsbevilling får gyldighed i bopælslandet.
Ifølge § 29,  

 stk. 2, kan justitsministeren i øvrigt tillade adoption, hvis sagen har en  

 særlig tilknytning til Danmark.
 Den foreslåede bestemmelse indebærer, at der ikke kan gives ansøgere, der  

 har bopæl i et andet land, tilladelse til at gennemføre en adoption omfattet  

 af Haager-konventionen efter den danske adoptionslov, da dette vil være i  

 strid med konventionens regler om, at adoption alene kan finde sted i et  

 samarbejde mellem barnets oprindelsesland og det land, hvor ansøgeren har  

 bopæl.
 Bestemmelsens baggrund og udvalgets overvejelser er omtalt i betænkningens  

 pkt. 8.1.
Til nr. 6 Efter konventionens artikel 6 skal alle konventionslande udpege en  

 centralmyndighed, der skal opfylde de opgaver og forpligtelser, som det  

 pålægges af konventionen.
Der henvises til konventionens artikler 6-9, 14-22  

 og 33. Det påtænkes i forbindelse med ratifikationen at udpege  

 Civilretsdirektoratet som centralmyndighed.
Efter artikel 7 er centralmyndighederne forpligtet til at samarbejde bl.a.  

 med henblik på at fremme beskyttelsen af børn og for at opnå de øvrige formål  

 med konventionen, udveksling af oplysninger m.v.
Efter artikel 33 har  

 centralmyndigheden endvidere ansvaret for at træffe de nødvendige  

 foranstaltninger, hvis den modtager underretning om, at konventionen ikke er  

 blevet overholdt, eller at der er alvorlig risiko for, at den ikke bliver  

 det.
Disse opgaver kan ikke delegeres til andre myndigheder eller organer.
 Andre opgaver som f. eks. kontrol med henblik på at hindre  

 konventionsstridig praksis efter artikel 8 kan delegeres helt eller delvis  

 til andre offentlige myndigheder.
En række opgaver kan efter konventionen helt eller delvis delegeres til  

 såvel offentlige myndigheder som til autoriserede organisationer.
Det drejer  

 sig bl.a. om modtagelse og behandling af adoptionsansøgninger, indhentelse og  

 udveksling af adoptionsrelevante oplysninger om barnet og de kommende  

 adoptanter med henblik på at kunne gennemføre en adoption, fremme af  

 adoptionssagen, forudgående og opfølgende rådgivning, udveksling af  

 evalueringsrapporter om internationale adoption og besvarelse af henvendelser  

 i enkeltsager inden for den nationale lovgivnings rammer.
Det er ikke fundet hensigtsmæssigt at medtage bestemmelser, der detaljeret  

 regulerer centralmyndighedens opgaver.
Det foreslås i stedet, at  

 justitsministeren bemyndiges til at fastsætte nærmere administrative regler  

 herom.
Centralmyndigheden vil også i det omfang, der er behov for det, kunne  

 varetage opgaver i relation til lande, der ikke har ratificeret konventionen.
 Bestemmelsens baggrund og udvalgets overvejelser er omtalt i betænkningens  

 pkt. 5 og 8.5.
Til § 2 Ifølge de nugældende bestemmelser i indfødsretslovens § 2 A er det bl.a.  

 en betingelse for, at et adoptivbarn under 12 år bliver dansk statsborger ved  

 adoptionen, at adoptionsbevillingen udstedes i Danmark.
Haager-konventionens artikel 28 sammenholdt med artikel 17 åbner  

 imidlertid mulighed for, at afgørelse om adoption træffes i adoptivbarnets  

 oprindelsesland.
Det er dog en forudsætning, at Danmark forud for adoptionens  

 gennemførelse i medfør af artikel 17, litra c, har godkendt, at adoption kan  

 bevilges i barnets oprindelsesland.
Efter artikel 26, stk. 2, skal barnet i modtagerlandet og i andre  

 konventionslande, hvor adoptionen anerkendes, have de samme rettigheder, som  

 svarer til dem, der er en følge af en adoption i det land, hvor adoptionen  

 anerkendes.
Reglen omfatter kun adoptioner med fuldt familieskifte og  

 vedrører således ikke de såkaldt »svage adoptioner«, hvor der efter  

 adoptionen stadig består et vist retsforhold mellem barnet og de biologiske  

 forældre og evt. den biologiske slægt.
 Som en følge af konventionens regler må bestemmelsen i indfødsretslovens §  

 2 A om adoptivbørns erhvervelse af dansk indfødsret ændres til ikke alene at  

 omfatte adoptioner, der er meddelt ved dansk bevilling, men også adoptioner,  

 der efter forudgående dansk godkendelse er meddelt i et andet  

 konventionsland.
 Forslaget indebærer, at myndighederne i barnets oprindelsesland efter  

 forudgående dansk godkendelse kan træffe afgørelse om adoption med den  

 virkning, at barnet tillægges dansk indfødsret ved adoptionen.
 Bestemmelsernes baggrund og udvalgets overvejelser er omtalt i  

 betænkningens pkt. 3.2., 6.4.3., 7.2.1. og 8.1.
Til § 3 Til nr. 1 og 2 Ifølge den gældende bestemmelse i navnelovens § 3, stk. 1, erhverver  

 adoptivbarnet adoptantens efternavn efter reglerne i § 1. Det kan dog i  

 bevillingen bestemmes, at barnet skal beholde sit eget navn eller bære dette  

 navn i forbindelse med det navn, det får ved adoptionen.
 Ifølge den gældnede bestemmelse i navnelovens § 12 kan forandring af  

 fornavn og mellemnavn ske ved adoptionsbevilling.
Haager-konventionens artikel 28 sammenholdt med artikel 17 åbner  

 imidlertid mulighed for, at afgørelse om adoption træffes i adoptivbarnets  

 oprindelsesland.
Det er dog en forudsætning, at Danmark forud for adoptionens  

 gennemførelse i medfør af artikel 17, litra c, har godkendt, at adoption kan  

 bevilges i barnets oprindelsesland.
 Efter artikel 26, stk. 2, skal barnet, som omtalt i bemærkningerne til  

 lovforslagets § 2, i modtagerlandet og i andre konventionslande, hvor  

 adoptionen anerkendes, have de samme rettigheder, der svarer til dem, der er  

 en følge af en adoption i det land, hvor adoptionen anerkendes.
 Som en følge heraf må de gældende bestemmelser i navnelovens §§ 3 og 12 om  

 adoptivbørns erhvervelse af navne ændres til ikke alene at omfatte  

 adoptioner, der er meddelt ved dansk bevilling, men også adoptioner, der  

 efter forudgående dansk godkendelse er meddelt i et andet konventionsland.
 De foreslåede bestemmelser indebærer, at myndighederne i barnets  

 oprindelsesland efter forudgående dansk godkendelse kan træffe afgørelse om  

 adoption med den virkning, at barnet ved adoptionen tillægges navn(e) efter  

 dansk ret.
 Om bestemmelsens baggrund og udvalgets overvejelser henvises til  

 betænkningens pkt. 7.2.1.
Til nr. 3 Efter den gældende bestemmelse i navnelovens § 14, stk. 1, kræver  

 forandring af et barns navn samtykke fra barnet, hvis det er fyldt 12 år.  

 Hvis særlige grunde taler for det, kan navneforandring dog tillades, selv om  

 samtykke ikke foreligger, jf. navnelovens § 14, stk. 2.
Den foreslåede bestemmelse indebærer, at børn, der ikke er fyldt 12 år,  

 gives lejlighed til at udtale sig, inden der træffes afgørelse om  

 navneændring.
Bestemmelsen omfatter alle børn under 12 år, ikke blot  

 adoptivbørn.
Bestemmelsen forudsætter, at oplysningerne om barnets holdning  

 tilvejebringes på en måde, der er afpasset barnets alder, modenhed og sagens  

 omstændigheder.
Da det drejer sig om børn under 12 år, er det vigtigt, at  

 barnet ikke sættes i en situation, som det ikke kan overskue, og som det ikke  

 har forudsætninger for at kunne tage stilling til.
Der er således selvsagt  

 ikke tale om en ubetinget høringsregel.
Bestemmelsen svarer til bistandslovens § 124 a.
Der er dog sket den  

 tilføjelse, at der ved afgørelsen i videst muligt omfang skal tages hensyn  

 til barnets holdning til den påtænkte navneforandring.
Om baggrunden for  

 denne tilføjelse henvises til de almindelige bemærkninger pkt. 4.4.2.
 Bestemmelsens baggrund og udvalgets overvejelser er om talt i  

 betænkningens pkt. 2.3. og 4.1.2. (note 24).
Til § 4 Af hensyn til ratifikationsproceduren foreslås det, at tidspunktet for  

 lovens ikrafttræden fastsættes af justitsministeren.
Til § 5 Efter bestemmelsen gælder loven ikke for Færøerne og Grønland.
 Dette skyldes bl.a., at FN's konvention om barnets rettigheder ikke gælder  

 for Færøerne og Grønland.
 Ratifikationen af Haager-konventionen vil ske med territorialt forbehold  

 for Færøerne og Grønland.
 Om bestemmelsens baggrund og udvalgets overvejelser henvises til  

 betænkningens pkt. 8.8.
Skriftlig fremsættelse Justitsministeren (Bjørn Westh):
 Herved tillader jeg mig for det høje Ting at fremsætte:
 Forslag til lov om ændring af adoptionsloven, indfødsretsloven og  

 navneloven. (Ratifikation af Haager-Konventionen af 29. maj 1993 om  

 beskyttelse af børn og om samarbejde med hensyn til internationale  

 adoptioner).
(Lovforslag nr.
L 73).
 Lovforslaget har til formål at gennemføre Haager-konventionen af 29. maj  

 1993 om beskyttelse af børn og om samarbejde med hensyn til internationale  

 adoptioner i dansk ret.
 Med vedtagelsen af lovforslaget giver Folketinget sit samtykke til, at  

 Danmark ratificerer Haager-konventionen.
 Efter lovforslaget indføres der bl.a. en bestemmelse om, at der ved  

 adoption af et barn under 12 år skal foreligge oplysning om barnets holdning  

 til den påtænkte adoption i det omfang, barnets modenhed og sagens  

 omstændigheder tilsiger det.
Med hensyn til adoption af børn, der er fyldt 12 år, kræves der efter de  

 gældende regler samtykke fra barnet, medmindre indhentelse af samtykket  

 skønnes at være til skade for barnet.
Efter lovforslaget skal der finde en  

 samtale sted med barnet om adoptionen, inden barnet afgiver samtykke, og  

 barnet skal under denne samtale gøres bekendt med adoptionens betydning.
Efter lovforslaget indføres der endvidere en bestemmelse i navneloven, der  

 giver børn under 12 år mulighed for at blive hørt før en eventuel forandring  

 af barnets navn.
Forandring af et barns navn kræver som efter de gældende  

 regler samtykke, hvis barnet er fyldt 12 år.
Lovforslaget bygger på Adoptionsudvalgets betænkning nr. 1323/1996 om  

 Haager-konventionen af 29. maj 1993 om beskyttelse af børn og om samarbejde  

 med hensyn til internationale adoptioner.
Denne betænkning er en  

 delbetænkning med ratifikation af Haager-konventionen for øje.
 Adoptionsudvalget fortsætter arbejdet med henblik på at overveje andre  

 spørgsmål vedrørende adoption og vil snarest muligt afgive betænkning herom.
I Adoptionsudvalgets videre overvejelser indgår bl.a. den beretning, som  

 Folketingets Retsudvalg afgav den 30. maj 1996 over forslag til  

 folketingsbeslutning om liberalisering af adoptionslovgivningen  

 (beslutningsforslag nr.
B 112).
 Idet jeg henviser til lovforslaget og de ledsagende bemærkninger, skal jeg  

 herved anbefale forslaget til det høje Tings velvillige behandling.
Bilag 1 I dette bilag er (med mindre skrift) indsat den gældende formulering af de bestemmelser, der berøres af lovforslaget § 1 I adoptionsloven, jf. lovbekendtgørelse nr. 629 af 15. september 1986, som  

 ændret ved § 4 i lov nr. 209 af 5. april 1989, § 13 i lov nr. 389 af 7. juni  

 1989 og § 12 i lov nr. 389 af 14. juni 1995, foretages følgende ændringer:
 1. § 6, stk. 2, 2. pkt., affattes således:
»Inden barnet afgiver samtykke, skal der finde en samtale sted med  

 barnet om adoptionen, og barnet skal gøres bekendt med adoptionens  

 betydning.« 2. I § 6 indsættes som stk. 3:
»Stk. 3. Er barnet under 12 år, skal der foreligge oplysning om dets  

 holdning til den påtænkte adoption i det omfang, barnets modenhed og sagens  

 omstændigheder tilsiger det.
Ved afgørelsen skal der i videst muligt omfang  

 tages hensyn til barnets holdning til den påtænkte adoption.« § 6. Er den, der ønskes adopteret, fyldt 12 år, bør bevillingen  

 ikke meddeles uden den pågældendes samtykke, medmindre indhentelse af  

 samtykket skønnes at være til skade for barnet.
 Stk. 2. Samtykket skal afgives under personligt fremmøde for  

 statsamtet eller for anden myndighed eller institution, der er godkendt i  

 medfør af § 8, stk. 1. Myndigheden eller institutionen skal gøre barnet  

 bekendt med adoptionens betydning.
 3. § 15 affattes således:
»§ 15. Adoption kan ikke meddeles, hvis nogen, der skal  

 afgive samtykke til adoptionen, yder eller modtager vederlag eller nogen  

 anden form for modydelse, herunder betaling for tabt arbejdsfortjeneste.  

 Statsamtet kan afkræve enhver, der har kendskab til forholdene, alle  

 oplysninger til brug ved afklaringen af, om der er ydet eller modtaget  

 vederlag m.v. som nævnt i 1. pkt.« § 15. Inden der meddeles bevilling til adoption, skal det søges  

 oplyst, om der fra nogle af siderne er betalt eller skal betales vederlag, og  

 i bekræftende fald, hvor stort dette er.
Herom kan skriftlig erklæring  

 afkræves alle vedkommende.
 Stk. 2. Ydes der adoptanten vederlag, kan bevillingen gøres  

 afhængig af, at vederlaget helt eller delvis sikres anvendt til bedste for  

 adoptivbarnet.
 4. I § 28 indsættes som stk. 2:
»Stk. 2. Justitsministeren eller den, ministeren bemyndiger hertil,  

 kan bestemme, at en adoption kan bevilges i et andet land, når adoptionen er  

 gennemført i overensstemmelse med Haager-konventionen af 29. maj 1993 om  

 beskyttelse af børn og om samarbejde med hensyn til internationale  

 adoptioner.« § 28. Den, der har bopæl her i landet, kan kun adoptere efter  

 reglerne i denne lov.
 5. I § 29 indsættes som stk. 3:
»Stk. 3. Stk. 1 og 2 finder dog ikke anvendelse på adoptioner, der er  

 omfattet af Haager-konventionen af 29. maj 1993 om beskyttelse af børn og om  

 samarbejde med hensyn til internationale adoptioner.« § 29. Den, der har bopæl i udlandet, kan kun adoptere efter  

 reglerne i denne lov, hvis ansøgeren eller dennes ægtefælle har dansk  

 statsborgerskab og adoption som følge heraf ikke kan gennemføres i det land,  

 hvor ansøgeren bor, og en dansk adoptionsbevilling får gyldighed i  

 bopælslandet.
 Stk. 2. Justitsministeren kan i øvrigt tillade adoption, hvis  

 sagen har en særlig tilknytning til landet.
 6. Efter § 29 indsættes i kapitel 4:
»§ 29 a.
Justitsministeren udpeger en centralmyndighed, der  

 skal varetage de opgaver og forpligtelser, som det efter Haager-konventionen  

 af 29. maj 1993 om beskyttelse af børn og om samarbejde med hensyn til  

 internationale adoptioner påhviler centralmyndigheden at varetage.
Stk. 2. Justitsministeren kan fastsætte nærmere regler om  

 centralmyndighedens virksomhed.« § 2 I lov om dansk indfødsret, jf. lovbekendtgørelse nr. 757 af 14. september  

 1995, foretages følgende ændring:
 1. § 2 A affattes således:
» § 2 A.
Et udenlandsk barn under 12 år, der er adopteret ved  

 en dansk bevilling, bliver dansk statsborger ved adoptionen, hvis barnet er  

 adopteret af et ægtepar, hvor begge ægtefæller er danske statsborgere, eller  

 af en ugift dansk statsborger, og barnet bor her i riget sammen med  

 adoptivforældrene (adoptanten). Det samme gælder, hvis barnet er adopteret  

 ved en udenlandsk afgørelse, der anerkendes i henhold til adoptionslovens §  

 28, stk. 2.
Stk. 2. Erhvervelse af dansk indfødsret har virkning fra den dag,  

 dansk bevilling udstedes, eller fra den dag, hvor den udenlandske  

 adoptionsafgørelse træffes.« § 2 A.
Et udenlandsk barn under 12 år, der er adopteret ved en  

 dansk adoptionsbevilling, bliver dansk statsborger ved adoptionen, hvis  

 barnet adopteres af et ægtepar, der begge er danske statsborgere, eller af en  

 ugift dansk statsborger, og barnet bor her i riget sammen med  

 adoptivforældrene (adoptanten).
 Stk. 2. Erhvervelse af indfødsret har virkning fra den dag,  

 bevillingen udstedes.
§ 3 I lov nr. 193 af 29. april 1981 om personnavne, som ændret ved § 2 i lov  

 nr. 845 af 20. december 1989, § 8 i lov nr. 396 af 13. juni 1990 og § 5 i lov  

 nr. 386 af 20. maj 1992, foretages følgende ændringer:
 1. I § 3, stk. 1, indsættes som 3. pkt.:
»Reglerne i 1. og 2. pkt. gælder også, hvis barnet er adopteret ved  

 en udenlandsk afgørelse, der anerkendes i henhold til adoptionslovens § 28,  

 stk. 2.« § 3. Ved adoption erhverver adoptivbarnet adoptantens efternavn  

 efter reglerne i § 1. Det kan dog i bevillingen bestemmes, at barnet skal  

 beholde sit eget navn eller bære dette navn i forbindelse med det navn, det  

 får ved adoptionen.
 Stk. 2. Ved ophævelse af adoptivforhold bevarer barnet retten til  

 et efternavn, der er erhvervet på grundlag af adoptionen.
 2. I § 12 indsættes som 3. pkt.:
»Reglerne i 1. og 2. pkt. gælder også, hvis barnet er adopteret ved  

 en udenlandsk afgørelse, der anerkendes i henhold til adoptionslovens § 28.  

 stk. 2.« § 12. Forandring af fornavn og mellemnavn kan ske ved  

 adoptionsbevilling. § 10, stk. 1, og § 11 finder tilsvarende anvendelse.
 3. I § 14 indsættes efter stk. 1 som nyt stykke:
»Stk. 2. Er barnet under 12 år, skal der foreligge oplysning  

 om dets holdning til den påtænkte navneforandring i det omfang, barnets  

 modenhed og sagens omstændigheder tilsiger det.
Ved afgørelsen skal der i  

 videst muligt omfang tages hensyn til barnets holdning til den påtænkte  

 navneforandring.« Stk. 2 bliver herefter stk. 3.
 § 14. Forandring af et barns navn kræver samtykke fra barnet, hvis  

 det er fyldt 12 år.
 Stk. 2. Statsamtet kan ved navnebevis tillade navneforandring,  

 selv om samtykke efter stk. 1 ikke foreligger, hvis særlige grunde taler for  

 det.
§ 4 Justitsministeren fastsætter tidspunktet for lovens ikraftttræden.
§ 5 Loven gælder ikke for Færøerne og Grønland, men kan ved kongelig anordning  

 sættes i kraft for disse landsdele med de afvigelser, som de særlige færøske  

 eller grønlandske forhold tilsiger.
Bilag 2 I dette bilag er optrykt en oversættelse til dansk af  

 Haager-konventionen af 29. maj 1993 om beskyttelse af børn og om samarbejde  

 med hensyn til internationale adoptioner KONVENTION OM BESKYTTELSE AF BØRN OG OM SAMARBEJDE MED HENSYN TIL  

 INTERNATIONALE ADOPTIONER.
De stater som har undertegnet denne konvention, og som erkender, at et barn for at kunne opnå en fuldstændig og harmonisk  

 udvikling af sin personlighed bør vokse op i et familiemiljø i en atmosfære,  

 der er præget af glæde, kærlighed og forståelse, erindrer om, at hver stat bør prioritere at træffe passende  

 foranstaltninger for at sikre, at barnet kan forblive i dets oprindelige  

 familie, erkender, at international adoption kan frembyde fordelen af en varig  

 familie til et barn, til hvem der ikke kan findes en egnet familie i dets  

 oprindelsesstat, er overbeviste om nødvendigheden af at tage skridt til at sikre, at  

 internationale adoptioner gennemføres til barnets bedste og med respekt for  

 dets grundlæggende rettigheder, samt at hindre børnebortførelser, salg af  

 eller handel med børn, ønsker at fastsætte fælles regler med dette formål, idet der tages hensyn  

 til de principper, der er anført i internationale instrumenter, navnlig De  

 Forenede Nationers konvention om Barnets Rettigheder af 20. november 1989  

 og De Forenende Nationers erklæring om sociale og juridiske principper  

 vedrørende børns beskyttelse og velfærd med særlig henvisning til anbringelse  

 i familiepleje og adoption på nationalt og internationalt plan  

 (Generalforsamlingsresolution 41/85 af 3. december 1986), er blevet enige om følgende bestemmelser:
Kapitel I Konventionens anvendelsesområde Artikel 1 Formålet med denne konvention er:
a) at opstille garantier for at sikre, at internationale adoptioner finder  

 sted til barnets bedste og med respekt for de grundlæggende rettigheder, som  

 de er anerkendt i international ret; b) at indføre et samarbejdssystem mellem de kontraherende stater med  

 henblik på at sikre overholdelsen af disse garantier og herved hindre  

 børnebortførelser, salg af eller handel med børn; c) at sikre de kontraherende staters anerkendelse af adoptioner, der  

 gennemføres i henhold til konventionen.
Artikel 2 1) Konventionen skal anvendes, når et barn, der har bopæl i en  

 kontraherende stat (»oprindelsesstaten«), er blevet flyttet, er ved  

 at blive flyttet eller skal flyttes til en anden kontraherende stat  

 (»modtagerstaten«), enten efter at det er adopteret i  

 oprindelsesstaten af et ægtepar eller af en person, der har bopæl i  

 modtagerstaten, eller med henblik på en sådan adoption i modtagerstaten eller  

 i oprindelsesstaten.
 2) Konventionen omfatter udelukkende adoptioner, der skaber et varigt  

 forældre-barn forhold.
Artikel 3 Konventionen finder ikke længere anvendelse, såfremt de i artikel 17,  

 litra c, omhandlede godkendelser ikke er givet, inden barnet har nået en  

 alder af atten år.
Kapitel II Vilkår for internationale adoptioner Artikel 4 En adoption indenfor konventionens anvendelsesområde, kan kun finde sted,  

 såfremt de kompetente myndigheder i oprindelsesstaten:
a) har fastslået, at barnet kan bortadopteres; b) har fastslået, at international adoption er til barnets bedste efter  

 behørigt at have undersøgt mulighederne for barnets anbringelse i  

 oprindelsesstaten, c) har sikret sig, 1) at de personer, institutioner og myndigheder, hvis samtykke er påkrævet  

 for adoption, er blevet rådgivet, i det omfang, det er nødvendigt, og er  

 blevet behørigt informeret om virkningerne af deres samtykke, især med hensyn  

 til hvorvidt det retlige forhold mellem barnet og dets oprindelige familie  

 vil blive afbrudt som følge af adoptionen; 2) at disse frivilligt har givet deres samtykke i den foreskrevne  

 lovpligtige form, og at dette samtykke er afgivet eller bevidnet skriftligt; 3) at samtykkerne ikke er opnået mod betaling eller nogen anden form for  

 modydelse, og ikke er tilbagekaldt, og 4) at moderens samtykke, såfremt dette kræves, først er givet efter  

 barnets fødsel, og d) har sikret sig under hensyntagen til barnets alder og modenhed, 1) at det er blevet rådgivet og behørigt informeret om virkningerne af  

 adoptionen og af dets samtykke til adoptionen, hvis sådant samtykke kræves; 2) at der er taget hensyn til barnets ønsker og meninger; 3) at barnets samtykke til adoptionen, hvis dette kræves, er afgivet  

 frivilligt i den foreskrevne lovpligtige form, og at barnets samtykke er  

 afgivet eller bevidnet skriftligt, samt 4) at dette samtykke ikke er opnået mod betaling eller nogen anden form  

 for modydelse.
Artikel 5 En adoption kan inden for rammerne af konventionen kun finde sted, såfremt  

 de kompetente myndigheder i modtagerstaten:
a) har fastslået, at de kommende adoptivforældre er kvalificerede og  

 egnede til at adoptere; b) har sikret sig, at de kommende adoptivforældre har modtaget rådgivning  

 i det omfang, det er nødvendigt; samt c) har konstateret, at barnet har eller vil få tilladelse til at indrejse  

 og opholde sig permanent i denne stat.
Kapitel III Centralmyndigheder og autoriserede organer Artikel 6 1) Hver kontraherende stat skal udpege en centralmyndighed, der skal  

 opfylde de forpligtelser, som pålægges den af konventionen.
2) Føderale stater, stater med mere end et retssystem eller stater, som  

 har autonome territoriale enheder, er frit stillet til at udpege mere end en  

 centralmyndighed og fastsætte omfanget af de enkelte centralmyndigheders  

 territoriale eller personlige opgaver.
Stater, som har udpeget mere end en  

 centralmyndighed, skal angive den centralmyndighed, hvortil al henvendelse  

 kan rettes med henblik på videregivelse til den kompetente centralmyndighed i  

 den pågældende stat.
Artikel 7 1) Centralmyndighederne skal samarbejde med hinanden og fremme samarbejdet  

 mellem de kompetente myndigheder i deres respektive stater for at beskytte  

 børn og for at opnå de øvrige formål med denne konvention.
 2) De skal tage alle passende forholdsregler med henblik på:
a) at levere oplysninger om lovgivningen i deres stat vedrørende adoption  

 samt andre generelle oplysninger, som for eksempel statistikker og  

 standardformularer; b) at holde hinanden underrettet om, hvorledes konventionen fungerer, og,  

 så vidt det er muligt, fjerne enhver hindring for dens anvendelse.
Artikel 8 Centralmyndighederne skal, enten direkte eller gennem offentlige  

 myndigheder, tage alle passende forholdsregler for at hindre utilbørlig  

 økonomisk eller anden form for vinding i forbindelse med en adoption og for  

 at afværge enhver praksis, der er i strid med konventionens formål.
Artikel 9 Centralmyndighederne skal, enten direkte eller gennem offentlige  

 myndigheder eller behørigt godkendte institutioner i deres stat, tage alle  

 passende forholdsregler navnlig med henblik på a) at indsamle, bevare og udveksle oplysninger vedrørende barnets og de  

 kommende adoptivforældres forhold i det omfang, det er nødvendigt for at  

 gennemføre adoptionen; b) at lette, følge og fremme procedurer med henblik på at gennemføre  

 adoptionen; c) at fremme udviklingen af adoptionsrådgivning og støtte efter adoptionen  

 i deres respektive stater; d) at forsyne hinanden med generelle evalueringsrapporter om erfaringerne  

 vedrørende international adoption; e) at besvare berettigede henvendelser fra andre centralmyndigheder eller  

 offentlige myndigheder med anmodning om oplysninger om et bestemt  

 adoptionsforhold i det omfang, det er tilladt inden for rammerne af den  

 pågældende stats lovgivning.
Artikel 10 Autorisation kan kun opnås og bibeholdes af organer som dokumenterer deres  

 kompetence til på rette måde at udføre de opgaver, de måtte få be troet.
Artikel 11 Et autoriseret organ skal:
a) udelukkende forfølge almennyttige mål på de vilkår og inden for de  

 rammer, der er fastsat af de kompetente myndigheder i den stat, hvor de er  

 autoriseret; b) ledes af og have ansat personer, der i kraft af deres moralske  

 retsskaffenhed og deres uddannelse eller erfaring er kvalificerede til at  

 arbejde med international adoption; og c) være underkastet tilsyn fra statens kompetente myndigheder med hensyn  

 til sammensætning, drift og økonomiske forhold.
Artikel 12 Et autoriseret organ i en kontraherende stat kan kun handle i en anden  

 stat, såfremt de kompetente myndigheder i begge stater har givet tilladelse  

 hertil.
Artikel 13 Udnævnelsen af centralmyndighederne og eventuelt omfanget af deres arbejde  

 samt navn og adresse på de autoriserede organer skal af hver af de  

 kontraherende stater meddeles til Den internationale privatretlige  

 Haagerkonventions permanente kontor.
Kapitel IV Procedureregler for international adoption Artikel 14 Personer, som har bopæl i en kontraherende stat, og som ønsker at adoptere  

 et barn med bopæl i en anden kontraherende stat, skal henvende sig til  

 centralmyndigheden i den stat, hvor de har deres bopæl.
Artikel 15 1) Hvis centralmyndigheden i modtagerstaten finder det godtgjort, at  

 ansøgerne er kvalificerede og egnede til at adoptere et barn, skal den  

 udarbejde en rapport med oplysninger om deres identitet, kvalifikation og  

 egnethed til at adoptere, baggrund, familieforhold og sygdomshistorie,  

 sociale miljø, bevæggrunde til at adoptere, egnethed til at påtage sig en  

 international adoption, samt en beskrivelse af hvilke børn, de måtte være i  

 stand til at påtage sig ansvaret for.
 2) Den skal fremsende rapporten til centralmyndigheden i  

 oprindelsesstaten.
Artikel 16 1) Hvis centralmyndigheden i oprindelsesstaten har forvisset sig om, at  

 barnet kan bortadopteres, skal den a) udarbejde en rapport med oplysninger om barnets identitet,  

 adopterbarhed, baggrund, sociale miljø, familieforhold, sygdomshistorie  

 herunder familiens, samt om barnets særlige behov; b) tage behørigt hensyn til barnets opdragelse samt til dets etniske,  

 religiøse og kulturelle baggrund; c) sikre sig, at samtykker er indhentet i overensstemmelse med artikel 4,  

 og d) afgøre, navnlig på grundlag af rapporterne om barnet og de kommende  

 adoptivforældre, om den påtænkte anbringelse er til barnets bedste.
2) Den skal til centralmyndigheden i modtagerstaten fremsende sin rapport  

 om barnet, bevis for, at de krævede samtykker er indhentet og begrundelserne  

 for sin beslutning om anbringelsen, idet den skal sørge for ikke at afsløre  

 moderens og faderens identitet, såfremt denne ikke må afsløres i  

 oprindelsesstaten.' Artikel 17 Enhver beslutning om at betro et barn i de kommende adoptivforældres  

 varetægt kan kun træffes i oprindelsesstaten, såfremt a) centralmyndigheden i den pågældende stat har sikret sig  

 adoptivforældrenes samtykke; b) centralmyndigheden i modtagerstaten har godkendt denne beslutning, når  

 lovgivningen i denne stat eller centralmyndigheden i oprindelseslandet kræver  

 det; c) centralmyndighederne i begge stater har godkendt, at  

 adoptionsproceduren kan fortsætte, og d) det i overensstemmelse med artikel 5 er fastslået, at de kommende  

 adoptivforældre er kvalificerede og egnede til at adoptere, og at barnet har  

 eller vil få tilladelse til at indrejse og opholde sig permanent i  

 modtagerstaten.
Artikel 18 Centralmyndighederne i begge stater skal tage alle nødvendige skridt til,  

 at barnet kan opnå udrejsetilladelse fra oprindelsesstaten samt indrejse- og  

 permanent opholdstilladelse i modtagerstaten.
Artikel 19 1) Barnets overførsel til modtagerstaten må kun finde sted, såfremt  

 betingelserne i artikel 17 er opfyldt.
 2) Centralmyndighederne i begge stater skal sørge for, at overførslen  

 foregår under sikre og passende omstændigheder og om muligt under ledsagelse  

 af adoptivforældrene eller de kommende adoptivforældre.
 3) Såfremt overførslen ikke finder sted, skal de i artikel 15 og 16  

 omhandlede rapporter sendes tilbage til afsendermyndighederne.
Artikel 20 Centralmyndighederne skal holde hinanden underrettet om  

 adoptionsproceduren og om de foranstaltninger, der er truffet til dens  

 gennemførelse, samt om prøvetidens forløb, såfremt en sådan kræves.
Artikel 21 1) Hvis adoptionen skal finde sted, efter at barnet er flyttet til  

 modtagerstaten, og centralmyndigheden i denne stat skønner, at barnets  

 forbliven i modtagerfamilien ikke er til barnets bedste, skal  

 centralmyndigheden træffe de nødvendige foranstaltninger til at beskytte  

 barnet, navnlig a) at sørge for at barnet flyttes fra de personer, der ønskede at adoptere  

 det, og at sørge for midlertidig pasning af det; b) efter rådførelse med centralmyndigheden i oprindelsesstaten uden ophold  

 at sørge for en ny anbringelse af barnet med henblik på adoption eller, hvis  

 dette ikke er muligt, at arrangere en alternativ, varig anbringelse; en  

 adoption kan kun finde sted, såfremt centralmyndigheden i oprindelsesstaten  

 er blevet behørigt underrettet om de ny, kommende adoptivforældre; c) som en sidste udvej at sørge for, at barnet sendes tilbage, hvis  

 barnets bedste kræver dette.
 2) Under hensyntagen navnlig til barnets alder og modenhed skal det høres,  

 og hvor det er passende skal dets samtykke indhentes vedrørende de  

 foranstaltninger, der skal træffes i henhold til nærværende artikel.
Artikel 22 1) Centralmyndighedens opgaver i henhold til dette kapitel kan udøves af  

 offentlige myndigheder eller af organer, der er autoriseret i henhold til  

 kapitel III, i den udstrækning, det er tilladt efter lovgivningen i den  

 pågældende stat.
2) En kontraherende stat kan overfor konventionens depositar erklære, at  

 centralmyndighedens opgaver efter artiklerne 15 til 21, i det omfang det er  

 tilladt i henhold til loven og under tilsyn fra denne stats kompetente  

 myndigheder, også kan udøves i denne stat af organer eller personer, der a) opfylder denne stats betingelser med hensyn til integritet, faglig  

 dygtighed, erfaring og ansvarlighed, og b) er kvalificeret i kraft af deres moralske retsskaffenhed og deres  

 uddannelse eller erfaring med at arbejde med international adoption.
 3) Den kontraherende stat, der har afgivet den i stk. 2 omhandlede  

 erklæring, skal regelmæssigt holde Den internationale privatretlige Haagerkon  

 ferences permanente kontor underrettet om disse organers og personers navne  

 og adresser.
 4) En kontraherende stat kan overfor konventionens depositar afgive  

 erklæring om, at adoption af børn med bopæl på dens territorium kun kan finde  

 sted, såfremt centralmyndighedernes opgaver, udøves i henhold til stk. 1.
 5) Uanset enhver erklæring, der afgives i medfør af stk. 2, skal de i  

 artikel 15 og 16 nævnte rapporter i hver sag udarbejdes under ansvar af  

 centralmyndigheden eller andre myndigheder eller organer i henhold til stk.  

 1.
Kapitel V Anerkendelse og virkninger af adoptionen Artikel 23 1) Når den kompetente myndighed i den kontraherende stat, hvor adoptionen  

 har fundet sted, har attesteret, at adoptionen er i overensstemmelse med  

 konventionen, skal den anerkendes efter lovgivningen i de øvrige  

 kontraherende stater.
Attesten skal angive, hvornår og af hvem samtykke er  

 blevet givet ifølge artikel 17, litra c.
2) Enhver kontraherende stat skal på tidspunktet for undertegnelsen,  

 ratifikationen, vedtagelsen, godkendelsen eller tiltrædelsen underrette  

 konventionens depositar om hvilken eller hvilke myndigheder, der i denne stat  

 har kompetence til at udstede erklæringen og om denne/disse myndigheders  

 opgaver.
Den skal også underrette depositaren om enhver ændring i udnævnelsen  

 af disse myndigheder.
Artikel 24 En kontraherende stat kan kun nægte at anerkende en adoption, såfremt den  

 åbenbart strider mod dens grundlæggende retsprincipper, idet der skal tages  

 hensyn til barnets bedste.
Artikel 25 Enhver kontraherende stat kan over for konventionens depositar erklære, at  

 den ikke vil være forpligtet i henhold til denne konvention til at anerkende  

 adoptioner, der finder sted i overensstemmelse med en aftale indgået i medfør  

 af artikel 39, stk. 2.
Artikel 26 1) Anerkendelse af en adoption indebærer anerkendelse af:
a) det retlige forældre-barn forhold mellem barnet og dets  

 adoptivforældre; b) adoptivforældrenes forældreansvar over for barnet; c) afbrydelse af et tidligere eksisterende retsforhold mellem barnet og  

 dets moder og fader, såfremt adoptionen har denne virkning i den  

 kontraherende stat, hvor den fandt sted.
 2) Hvis en adoption medfører, at et tidligere eksisterende retsforhold  

 mellem forældre og barn ophører, skal barnet i modtagerstaten og i enhver  

 anden kontraherende stat, hvor adoptionen anerkendes, have rettigheder, der  

 svarer til dem, der er en følge af en adoption med denne virkning i  

 vedkommende stat(er).
 3) De foregående afsnit er således ikke til hinder for at anvende  

 bestemmelser, der er mere gunstige for barnet, og som gælder i den  

 kontraherende stat, der anerkender adoptionen.
Artikel 27 1) Hvis en adoption, der er bevilget i oprindelsesstaten, ikke medfører  

 afbrydelse af et tidligere eksisterende retsforhold mellem forældre og barn,  

 kan den i modtagerstaten, som anerkender adoptionen i henhold til  

 konventionen, omdannes til en adoption, der har denne virkning, a) hvis modtagerstatens lovgivning tillader dette, og b) hvis de i artikel 4, litra c og d , omhandlede  

 samtykkeerklæringer er eller bliver afgivet med henblik på en sådan adoption.
 2) Artikel 23 finder anvendelse ved beslutning om ændring af adoptionen.
Kapitel VI Almindelige bestemmelser Artikel 28 Konventionen har ingen indvirkning på de love i en oprindelsesstat, som  

 kræver, at adoption af et barn med bopæl i denne stat, skal finde sted i  

 denne stat, eller som forbyder barnets anbringelse i eller flytning til  

 modtagerstaten inden adoptionen.
Artikel 29 Der må ikke være nogen kontakt mellem de kommende adoptivforældre og  

 barnets forældre eller nogen anden person, der har barnet i sin varetægt, før  

 kravene i artikel 4, litra a til c , og i artikel 5, litra  

a , er opfyldt, medmindre adoptionen finder sted indenfor en familie,  

 eller kontakten er i overensstemmelse med de vilkår, der er fastsat af den  

 kompetente myndighed i oprindelsesstaten.
Artikel 30 1) De kompetente myndigheder i en kontraherende stat skal sørge for at  

 opbevare de oplysninger, de har om barnets herkomst, herunder navnlig  

 oplysninger om dets forældres identitet samt sygdomshistorie.
 2) De skal sikre, at barnet eller dets repræsentant har adgang til disse  

 oplysninger under passende vejledning, i det omfang lovgivningen i denne stat  

 tillader det.
Artikel 31 Med forbehold for artikel 30 må personlige oplysninger, der er indsamlet  

 eller fremsendt i henhold til konventionen, især oplysninger som nævnt i  

 artikel 15 og 16, kun anvendes til de formål, som de er indsamlet eller  

 fremsendt til.
Artikel 32 1) Ingen må drage nogen utilbørlig økonomisk eller anden vinding i  

 forbindelse med en international adoptionsvirksomhed.
 2) Kun omkostninger og udgifter, herunder rimelige honorarer til personer,  

 der medvirker ved adoptionen, kan kræves eller betales.
 3) Ledere, administratorer og ansatte i organer, der medvirker ved en  

 adoption, må ikke modtage betaling, der står i et misforhold til den leverede  

 tjenesteydelse.
Artikel 33 Enhver kompetent myndighed, der konstaterer, at en bestemmelse i  

 konventionen ikke er blevet overholdt, eller at der er en alvorlig risiko  

 for, at den ikke bliver det, skal straks underrette egen centralmyndighed  

 herom.
Denne centralmyndighed har ansvar for, at der træffes de nødvendige  

 foranstaltninger.
Artikel 34 Såfremt den kompetente myndighed i den stat, der er modtager af et  

 dokument, kræver det, skal der leveres en bekræftet oversættelse.
Medmindre  

 andet er bestemt, påhviler udgifterne til oversættelsen de kommende  

 adoptivforældre.
Artikel 35 De kompetente myndigheder i de kontraherende stater skal behandle  

 adoptionssager hurtigst muligt.
Artikel 36 Hvor der er tale om en stat, som har to eller flere retssystemer med  

 hensyn til adoption, der finder anvendelse i forskellige territoriale  

 enheder, skal a) enhver henvisning til bopæl i denne stat fortolkes som værende bopælen  

 i en territorial enhed i den pågældende stat; b) enhver henvisning til denne stats lov fortolkes som den lov, der er  

 gældende i den pågældende territoriale enhed; c) enhver henvisning til de kompetente myndigheder eller de offentlige  

 myndigheder i denne stat fortolkes som de myndigheder, der er bemyndigede til  

 at handle i den pågældende territoriale enhed; d) enhver henvisning til autoriserede organer i denne stat fortolkes som  

 de organer, der er autoriseret i den pågældende territoriale enhed.
Artikel 37 Hvor der er tale om en stat, som har to eller flere retssystemer med  

 hensyn til adoption, der finder anvendelse på forskellige grupper af  

 personer, skal enhver henvisning til loven i denne stat fortolkes som en  

 henvisning til det retssystem, der er præciseret ved lov i denne stat.
Artikel 38 En stat, i hvilken forskellige territoriale enheder har deres egne regler  

 med hensyn til adoption, er ikke forpligtet til at anvende konventionen i  

 tilfælde, hvor en stat med et forenet retssystem ikke ville være forpligtet  

 til at anvende den.
Artikel 39 1) Konventionen har ikke nogen indvirkning på noget internationalt  

 instrument, som de kontraherende stater er part i, og som indeholder  

 bestemmelser på områder, der er reguleret af denne konvention, medmindre der  

 er afgivet en modsat erklæring af de stater, der er parter i et sådant  

 instrument.
2) Enhver kontraherende stat kan indgå aftaler med en eller flere andre  

 kontraherende stater med henblik på at fremme konventionens anvendelse i  

 deres gensidige forhold.
Sådanne aftaler kan kun fravige bestemmelserne i  

 artikel 14 til 16 og 18 til 21. De stater, som har indgået sådanne aftaler  

 skal fremsende en genpart til konventionens depositar.
Artikel 40 Der accepteres ikke forbehold til konventionen.
Artikel 41 Konventionen skal finde anvendelse i hvert tilfælde, hvor en anmodning i  

 medfør af artikel 14 modtages efter konventionens ikrafttræden i  

 modtagerstaten og i oprindelsesstaten.
Artikel 42 Generalsekretæren for Den internationale privatretlige Haagerkonference  

 indkalder jævnligt et særligt udvalg, der skal undersøge konventionens  

 anvendelse i praksis.
Kapitel VII Afsluttende bestemmelser Artikel 43 1) Konventionen er åben for undertegnelse af de stater, der var medlemmer  

 af Den internationale privatretlige Haagerkonference på tidspunktet for dens  

 17. samling, samt af de øvrige stater, der deltog i denne samling.
 2) Den skal ratificeres, accepteres eller godkendes, og ratifikations-,  

 accept- eller godkendelsesinstrumenterne skal deponeres i udenrigsministeriet  

 i Kongeriget Nederlandene, som er konventionens depositar.
Artikel 44 1) Enhver anden stat kan tiltræde konventionen efter dens ikrafttræden i  

 henhold til artikel 46, stk. 1.
 2) Tiltrædelsesinstrumentet skal deponeres hos depositaren.
3) Tiltrædelsen har kun retsvirkning i forholdet mellem den tiltrædende  

 stat og de kontraherende stater, der ikke har gjort indsigelse mod dennes  

 tiltrædelse inden seks måneder efter modtagelsen af den i artikel 48, litra  

b , nævnte bekendtgørelse.
En sådan indsigelse kan ligeledes rejses af  

 enhver stat på tidspunktet for dens ratifikation, accept eller godkendelse af  

 konventionen efter tiltrædelsen.
Sådanne indsigelser skal meddeles til  

 depositaren.
Artikel 45 1) En stat, der består af to eller flere territoriale enheder, i hvilke  

 der anvendes forskellige retssystemer med hensyn til de forhold, som er  

 omhandlet i denne konvention, kan i forbindelse med undertegnelsen,  

 ratifikationen, accepten, godkendelsen eller tiltrædelsen erklære, at denne  

 konvention skal finde anvendelse i samtlige territori ale enheder eller kun i  

 en eller flere af disse, og den kan til enhver tid ændre erklæringen ved at  

 afgive en ny erklæring.
 2) Disse erklæringer skal meddeles til depositaren og udtrykkeligt angive,  

 i hvilke territoriale enheder konventionen finder anvendelse.
 3) Hvis en stat ikke afgiver nogen erklæring i henhold til nærværende  

 artikel, finder konventionen anvendelse i samtlige territoriale enheder i  

 denne stat.
Artikel 46 1) Konventionen træder i kraft den første dag i den måned, der følger  

 efter udløbet af en periode på tre måneder efter deponeringen af det tredie  

 ratifikations-, accept-, eller godkendelsesinstrument, der er nævnt i artikel  

 43.
 2) Herefter skal konventionen træde i kraft:
a) for hver stat, som ratificerer, accepterer eller godkender den på et  

 senere tidspunkt, eller som tiltræder den, den første dag i den måned, der  

 følger efter udløbet af en periode på tre måneder efter deponeringen af dens  

 ratifikations-, accept-, godkendelses- eller tiltrædelsesinstrument; b) for de territoriale enheder, som konventionen er blevet udvidet til at  

 gælde for i henhold til artikel 45, den første dag i den måned, der følger  

 efter udløbet af en periode på tre måneder efter den i denne artikel  

 omhandlede meddelelse.
Artikel 47 1) Enhver stat, der er part i konventionen, kan opsige denne ved en  

 skriftlig meddelelse til depositaren.
2) En opsigelse bliver virksom den første dag i den måned, der følger  

 efter udløbet af en periode på tolv måneder efter den dag, på hvilken  

 meddelelsen om opsigelsen blev modtaget af depositaren.
Når der i meddelelsen  

 er angivet en længere opsigelsesperiode, bliver opsigelsen virksom efter  

 udløbet af den pågældende længere periode efter den dag, på hvilken  

 meddelelsen er modtaget.
Artikel 48 Depositaren skal underrette medlemsstaterne af Den internationale  

 privatretlige Haagerkonference, de øvrige stater, som deltog i den 17.  

 samling, samt de stater, som har tiltrådt konventionen i henhold til artikel  

 44, om:
a) de i artikel 43 omhandlede undertegnelser, ratifikationer, accepter og  

 godkendelser; b) de i artikel 44 omhandlede tiltrædelser og indsigelser mod  

 tiltrædelser; c) datoen for konventionens ikrafttræden efter artikel 46; d)de erklæringer og udnævnelser som er nævnt i artikel 22, 23, 25 og 45; e) de i artikel 39 nævnte aftaler; f) de i artikel 47 omhandlede opsigelser.
 Til bekræftelse heraf har de undertegnede, der er behørigt bemyndigede  

 hertil, undertegnet denne konvention.
 Udfærdiget i Haag, den 29. maj 1993, på engelsk og fransk, idet begge  

 tekster har samme gyldighed, i et eksemplar, som skal deponeres i Kongeriget  

 Nederlandenes regerings arkiv, og hvoraf en bekræftet genpart vil blive  

 fremsendt ad diplomatisk vej til hver af de stater, som var medlem af Den  

 internationale privatretlige Haagerkonference på tidspunktet for dens 17.  

 samling, samt til hver af de øvrige stater, som deltog i denne samling.
Efter 2. behandling den 27. februar 1997 § 1 I adoptionsloven, jf. lovbekendtgørelse nr. 629 af 15. september 1986, som ændret ved § 4 i lov nr. 209 af 5. april 1989, § 13 i lov nr. 389 af 7. juni 1989 og § 12 i lov nr. 389 af 14. juni 1995, foretages følgende ændringer:
 1. § 6, stk. 2, 2. pkt., affattes således:
»Inden barnet afgiver samtykke, skal der finde en samtale sted med  

 barnet om adoptionen, og barnet skal gøres bekendt med adoptionens  

 betydning.« 2. I § 6 indsættes som stk. 3:
»Stk. 3. Er barnet under 12 år, skal der foreligge oplysning om dets  

 holdning til den påtænkte adoption i det omfang, barnets modenhed og sagens  

 omstændigheder tilsiger det.
Ved afgørelsen skal der i videst muligt omfang  

 tages hensyn til barnets holdning til den påtænkte adoption.« 3. § 15 affattes således:
»§ 15. Adoption kan ikke meddeles, hvis nogen, der skal  

 afgive samtykke til adoptionen, yder eller modtager vederlag eller nogen  

 anden form for modydelse, herunder betaling for tabt arbejdsfortjeneste.  

 Statsamtet kan afkræve enhver, der har kendskab til forholdene, alle  

 oplysninger til brug ved afklaringen af, om der er ydet eller modtaget  

 vederlag m.v. som nævnt i 1. pkt.« 4. I § 28 indsættes som stk. 2 og 3:
 »Stk. 2. Justitsministeren eller den, ministeren bemyndiger hertil,  

 kan bestemme, at en adoption kan bevilges i et andet land, når adoptionen er  

 gennemført i overensstemmelse med Haagerkonventionen af 29. maj 1993 om  

 beskyttelse af børn og om samarbejde med hensyn til internationale  

 adoptioner.
Stk. 3. Træffes der ikke bestemmelse som nævnt i stk. 2, har en  

 afgørelse om adoption virkning fra barnets ankomst her til landet.« 5. I § 29 indsættes som stk. 3:
»Stk. 3. Stk. 1 og 2 finder dog ikke anvendelse på adoptioner, der er  

 omfattet af Haager-konventionen af 29. maj 1993 om beskyttelse af børn og om  

 samarbejde med hensyn til internationale adoptioner.« 6. Efter § 29 indsættes i kapitel 4:
»§ 29 a.
Justitsministeren udpeger en centralmyndighed, der  

 skal varetage de opgaver og forpligtelser, som det efter Haagerkonventionen  

 af 29. maj 1993 om beskyttelse af børn og om samarbejde med hensyn til  

 internationale adoptioner påhviler centralmyndigheden at varetage.
Stk. 2. Justitsministeren kan fastsætte nærmere regler om  

 centralmyndighedens virksomhed.« § 2 I lov om dansk indfødsret, jf. lovbekendtgørelse nr. 757 af 14. september  

 1995, foretages følgende ændring:
 1. § 2 A affattes således:
» § 2 A.
Et udenlandsk barn under 12 år, der er adopteret ved  

 en dansk bevilling, bliver dansk statsborger ved adoptionen, hvis barnet er  

 adopteret af et ægtepar, hvor begge ægtefæller er danske statsborgere, eller  

 af en ugift dansk statsborger, og barnet bor her i riget sammen med  

 adoptivforældrene (adoptanten). Det samme gælder, hvis barnet er adopteret  

 ved en udenlandsk afgørelse, der anerkendes i henhold til adoptionslovens §  

 28, stk. 2.
Stk. 2. Erhvervelse af dansk indfødsret har virkning fra den dag,  

 dansk bevilling udstedes, eller fra den dag, hvor den udenlandske  

 adoptionsafgørelse træffes.« § 3 I lov nr. 193 af 29. april 1981 om personnavne, som ændret ved § 2 i lov  

 nr. 845 af 20. december 1989, § 8 i lov nr. 396 af 13. juni 1990 og § 5 i lov  

 nr. 386 af 20. maj 1992, foretages følgende ændringer:
 1. I § 3, stk. 1, indsættes som 3. pkt.:
»Reglerne i 1. og 2. pkt. gælder også, hvis barnet er adopteret ved  

 en udenlandsk afgørelse, der anerkendes i henhold til adoptionslovens § 28,  

 stk. 2.« 2. I § 12 indsættes som 3. pkt.:
»Reglerne i 1. og 2. pkt. gælder også, hvis barnet er adopteret ved  

 en udenlandsk afgørelse, der anerkendes i henhold til adoptionslovens § 28,  

 stk. 2.« 3. I § 14 indsættes efter stk. 1 som nyt stykke:
»Stk. 2. Er barnet under 12 år, skal der foreligge oplysning  

 om dets holdning til den påtænkte navneforandring i det omfang, barnets  

 modenhed og sagens omstændigheder tilsiger det.
Ved afgørelsen skal der i  

 videst muligt omfang tages hensyn til barnets holdning til den påtænkte  

 navneforandring.« Stk. 2 bliver herefter stk. 3.
§ 4 Justitsministeren fastsætter tidspunktet for lovens ikrafttræden.
§ 5 Loven gælder ikke for Færøerne og Grønland, men kan ved kongelig anordning  

 sættes i kraft for disse landsdele med de afvigelser, som de særlige færøske  

 eller grønlandske forhold tilsiger.
