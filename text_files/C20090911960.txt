Bilag 1 Bilag 2 Bilag 3 Bilag 4 Bilag 5 Kontrolfrekvensvejledning 2009 (Vejledning om kontrolfrekvenser for fødevareområdet) Afsnit I Formål og anvendelse Kontrolfrekvenser for brancher af fødevarevirksomheder fastsættes i bekendtgørelse om fødevarekontrol og offentliggørelse af kontrolresultater.
Kontrolomfanget i fødevarevirksomheder bestemmes ud fra en risiko- og behovsorienteret vurdering.
Det betyder, at kontrolindsatsen prioriteres og målrettes mod brancher og virksomheder, hvor fødevarerisikoen og behovet for kontrol er størst.
Risikovurdering er foretaget for de enkelte brancher.
Forskelle i risici mellem forskellige brancher kommer til udtryk ved differentierede standard- og elitefrekvenser for ordinær kontrol.
Den individuelle behovsorientering foretages på virksomhedsniveau.
Her vil forskelle mellem virksomhedernes formåen i forhold til overholdelse af fødevarelovgivningen medføre enten mindre kontrol fastsat ved elitefrekvenser for virksomheder, der har opnået elitestatus, eller mere kontrol i form af opfølgende kontrolbesøg efter anmærkninger.
 Vejledningens formål er at sikre, at fødevareregionerne følger ensartede principper for fastsættelsen af kontrollen i fødevarevirksomheder mv., der enten er autoriserede eller registrerede eller har registrerede aktiviteter i henhold til autorisationsbekendtgørelsen.
 Vejledningen beskriver rammer og principper for fastlæggelse af omfanget af ordinær kontrol i fødevarevirksomheder mv., herunder fastsættelse og tildeling af standard- og elitefrekvenser for ordinær kontrol samt retningslinjer for kontrolplanlægning.
Desuden beskriver vejledningen de kontrolaktiviteter, der skal udføres som supplement til den ordinære kontrol efter standard- og elitefrekvenserne.
Det drejer sig bl.a. om:
  Stikprøvekontrol i elitevirksomheder.
  Opfølgende kontrolbesøg efter af anmærkninger.
 Vejledningen omfatter udover den generelle del:
 Standard- og elitefrekvenser for ordinære kontrolbesøg i brancher af fødevarevirksomheder (bilag 1)  Risikovurdering for brancher af fødevarevirksomheder (bilag 2)  Vejledende frekvenser for sæsonvirksomheder m.v. (bilag 3)  Retningslinjer for kontrolplanlægning på slagterier og engros kødvirksomheder (bilag 4)  Kodeks for tilsynsførendes tidsanvendelse og fakturering ved gebyrbelagt kontrol (bilag 5) Kontrol i Grønland er ikke omfattet af denne vejledning.
Muligheder for omprioritering i forhold til kontrolfrekvensvejledningen Forliget om fødevarekontrollen fra maj 2007 har som mål, at færre mennesker bliver syge af den mad de spiser, og at flere virksomheder overholder reglerne.
Forligets målsætning er formuleret i en række tiltag, som indebærer, at kontrolindsatsen i højere grad skal fokuseres på de virksomheder, der udgør den største risiko, og de virksomheder, som mangler evne eller vilje til at overholde reglerne.
Fødevarestyrelsens ledelse kan efter drøftelse med Fødevareministeriets departement omprioritere kontrolindsatsen i forhold til kontrolfrekvensvejledningen, hvis det på grund af særlige forhold ud fra en faglig betragtning skønnes nødvendigt.
Sådanne særlige forhold kan for eksempel være:
  Fødevareforureninger, tilbagetrækningssager, opsporingsarbejde og lignende, der nødvendiggør en særlig indsats eller behov for intensiveret efterforskning på et bestemt fødevareområde.
  Ekstraordinære kontrolkampagner eller lignende, som ikke har været planlagt fra årets start.
  Behov for at flytte ressourcer fra fødevarekontrollen til veterinærområdet, for eksempel ved udbrud af smitsomme husdyrsygdomme.
 Enhver beslutning om omprioritering skal godkendes af Fødevareministeriets departement.
Afsnit II Kontroltyper og -aktiviteter Kapitel 1 1.1 Begreber og definitioner Begreber og definitioner, der anvendes i denne vejledning, er beskrevet i Kontrolvejledningens afsnit 3.1, Definitioner der bruges i EU-lovgivningen og i dansk lovgivning.
1.2 Standard- og elitefrekvenser for kontrolbesøg I bilag 1 findes standard- og elitefrekvenser for ordinære kontrolbesøg i alle brancher af fødevarevirksomheder.
1.3 Elitestatus For brancher med standardfrekvenser på 1 eller derover findes særlige elitefrekvenser for virksomheder, der opnår elitestatus (elitevirksomheder). Elitevirksomheder i nogle brancher kan efter ét år som elitevirksomhed opnå en yderligere reduktion af elitefrekvensen, jævnfør bilag 1. Virksomheden opnår elitestatus når:
  Virksomhedens seneste 4 kontrolrapporter er uden anmærkninger og samtlige kontrolrapporter gældende for de seneste 12 måneder ligeledes er uden anmærkninger.
  Virksomheden er registeret som 3. partscertificeret, og den ikke har fået anmærkninger på de seneste 2 kontrolrapporter, jævnfør bekendtgørelse om fødevarekontrol og offentliggørelse af kontrolresultater. 3. partscertificerede virksomheder, der får mere end 12 årlige kontrolbesøg, må ikke have anmærkninger på kontrolrapporter de seneste 2 måneder.
 Elitestatus bortfalder:
  Når virksomheden får anmærkninger på en kontrolrapport.
  Ved første kontrolbesøg efter et anmeldepligtigt ejerskifte bortset fra i en 3. partscertificeret virksomhed, hvis virksomheden dokumenterer, at 3. partscertificeringen fortsætter uændret.
  Når certificeringen ophører i en 3. partscertificeret virksomhed, medmindre virksomheden opfylder betingelserne for at opnå elitestatus på baggrund af kontrolhistorikken.
I forbindelse med ejerskifte og flytning, kan virksomheden på særlige betingelser få videreført kontrolresultater fra tidligere ejer eller virksomhed, jf. bekendtgørelse om fødevarekontrol og offentliggørelse af kontrolresultater.
Virksomheden har efterfølgende mulighed for at opnå elitestatus ved førstkommende kontrolbesøg.
 Alle kontrolresultater, der gives på en kontrolrapport, tages med i vurderingen af virksomhedens eventuelle elitestatus.
 Når virksomhedens elitestatus bortfalder gennemføres kontrollen igen efter standardfrekvensen.
1.4 Kontrolfrekvenser på særlige kontrolområder På særlige kontrolområder findes kontrolfrekvenser, der skal overholdes uanset hvilken kontrolfrekvens, virksomheden får tildelt efter bilag 1.
 Dette er for eksempel tilfældet inden for følgende kontrolområder:
 Økologikontrol  Kontrol i forbindelse med importaktiviteter  Kontrol med specificeret risikomateriale (SRM)  Kontrol med handelsnormer for frugt og grønt  Kontrol med indførsel, oplagring, distribution og formidling i foreninger med formidling af grønlandske og færøske fødevarer (branche 913390).
 Disse kontrolfrekvenser er beskrevet i den relevante lovgivning på områderne.
1.5 Dokumentation af kontrolbesøg Ved kontrolbesøg skal der som udgangspunkt udarbejdes en kontrolrapport som dokumentation for den gennemførte kontrol.
Udarbejdelse og offentliggørelse af kontrolrapporter i detail- og engrosvirksomheder er beskrevet i Vejledning om detailrapporten og om offentliggørelse af kontrolrapporter og Vejledning om engrosrapporten og om offentliggørelse af kontrolrapporter.
Disse vejledninger er bilag til Kontrolvejledningen, som findes på Fødevarestyrelsens hjemmeside.
Kapitel 2 2.1 Ordinære kontrolbesøg Ordinære kontrolbesøg gennemføres ved brug af en kombination af flere kontrolmetoder.
I virksomheder, hvor der kræves skriftlige egenkontrolprogrammer, gennemføres kontrollen med udgangspunkt i kontrolmetoden audit.
I virksomheder, hvor der ikke kræves skriftlige egenkontrolprogrammer, er tilsyn og overvågning, fysisk kontrol og dokumentkontrol de foretrukne kontrolmetoder.
Definitioner på kontrolmetoder fremgår af Kontrolvejledningen.
Audit er en planlagt, systematisk gennemgang og kontrol af virksomhedens egenkontrolprogram, handlinger og egenkontrolresultater.
Forberedelse og gennemførelse af audit er nærmere beskrevet i Vejledning om audit, som er et bilag til Kontrolvejledningen.
 Omfanget af ordinær kontrol er nærmere beskrevet i afsnit IV om kontrolplanlægning.
 Ordinær kontrol i den enkelte virksomhed gennemføres efter standard- eller elitefrekvenserne fastsat i bilag 1. Kontrolbesøg fordeles over året, så virksomheden kontrolleres med passende intervaller.
Som udgangspunkt skal det første ordinære kontrolbesøg i en virksomhed gennemføres inden for en periode, der står i rimeligt forhold til virksomhedens standardfrekvens dog senest inden for 6 måneder.
Eksempelvis bør en restaurant med standardfrekvens 3 have det første ordinære kontrolbesøg inden for 4 måneder.
 Dette gælder:
  For nyetablerede registrerede virksomheder.
  Ved ejerskifte.
 Der gælder særlige forhold for:
 Virksomheder, der i forbindelse med ejerskifte eller flytning viderefører kontrolhistorikken fra tidligere ejer eller virksomhed.
Disse virksomheder skal have det første ordinære kontrolbesøg inden 2 måneder.
  Nyetablerede autoriserede virksomheder, som skal have et autorisationsbesøg inden virksomheden påbegynder sine aktiviteter, jævnfør autorisationsvejledningen.
Kontrol i sæsonvirksomheder skal gennemføres, når virksomheden har åbent.
Det er derfor vigtigt, at få oplysninger om åbningsperioder. Årets første ordinære kontrolbesøg bør gennemføres hurtigst muligt efter sæsonåbning.
 Ordinære kontrolbesøg registreres på kontrolrapporten med kontroltypen Ordinær kontrol.
Kapitel 3 3.1 Stikprøvekontrol i elitevirksomheder Der skal årligt udføres en stikprøvekontrol i 10% af elitevirksomhederne.
Stikprøvekontrollen er et supplement til den ordinære kontrol efter elitefrekvenserne.
 Udvælgelsen af virksomheder til stikprøvekontrol skal foretages af regionen dels ud fra et kendskab til virksomhederne og dels vilkårligt blandt elitevirksomheder i alle risikogrupper og brancher.
 Stikprøvekontrol i elitevirksomheder forberedes og gennemføres som ordinære kontrolbesøg, men kan normalt ikke erstatte kontrolbesøg efter elitefrekvenserne.
 Kontrolbesøg i forbindelse med stikprøvekontrol i elitevirksomheder registreres på kontrolrapporten med kontroltypen Ordinær kontrol.
Kapitel 4 4.1 Ekstra kontrolbesøg I nogle tilfælde forberedes og udføres ekstra kontrolbesøg med samme kontrolomfang og metode som ordinære kontrolbesøg og omfatter flere lovgivningsområder, jævnfør afsnit IV om kontrolplanlægning.
Dette er tilfældet ved  Opfølgende kontrolbesøg efter anmærkninger  Forbrugerklager i ultralav- og lavrisiko virksomheder og  Bestilte kontrolbesøg.
I andre tilfælde kontrolleres udelukkende enkelte forhold for eksempel i forbindelse med  Forbrugerklager (bortset fra ultralav- og lavrisiko virksomheder)  Smittesporing i forbindelse med udbrud af fødevarebårne sygdomme og  Tilbagetrækningssager.
 Ved disse kontrolbesøg benyttes de kontrolmetoder, der er mest relevante, for eksempel audit eller fysisk kontrol.
 Ekstra kontrolbesøg registreres på kontrolrapporten som Ekstra kontrol.
4.2 Opfølgende kontrolbesøg efter anmærkninger Der gennemføres som udgangspunkt et opfølgende kontrolbesøg efter anmærkninger ved kontrollen i en virksomhed.
Anmærkninger omfatter indskærpelser, påbud, forbud, bøder og politianmeldelser.
Det opfølgende kontrolbesøg skal gennemføres inden for rimelig tid efter at anmærkningen er givet eller en eventuel frist er udløbet og i rimelig tid inden det næste ordinære kontrolbesøg.
Der skal dog tages hensyn til bl.a. overtrædelsens karakter og virksomhedens kontrolfrekvens.
Som udgangspunkt skal der følges op på anmærkningen senest to måneder efter det kontrolbesøg, der gav anledning til anmærkningen.
Der kan dog være forhold i en sag der medfører, at besøget først meningsfyldt kan gennemføres efter to måneder, for eksempel frister eller andre praktiske foranstaltninger.
 Opfølgende kontrolbesøg efter anmærkninger har samme kontrolomfang og metode som ordinære kontrolbesøg og omfatter flere lovgivningsområder, jævnfør afsnit IV om kontrolplanlægning.
I virksomheder med mere end 12 årlige kontrolbesøg er retningslinjerne for opfølgende kontrolbesøg efter anmærkninger beskrevet i bilag 4 i afsnittet Planlægning af opfølgende kontrolbesøg i den enkelte virksomhed.
Disse retningslinjer gælder for opfølgning på anmærkninger ved ordinære kontrolbesøg.
Opfølgning på anmærkninger ved anden kontrol, kan foretages i forbindelse med anden kontrol.
 Det opfølgende kontrolbesøg kan i enkelte tilfælde undlades, hvis kontrollen kan gennemføres mere hensigtsmæssigt på anden vis for eksempel ved administrativ kontrol (skrivebordskontrol) af indsendt dokumentation.
 Opfølgning på anmærkninger kan i følgende tilfælde foretages på et ordinære kontrolbesøg:
  Opfølgning på anmærkninger, hvortil der er knyttet en frist (typisk påbud), som betyder, at tidspunktet for fristens udløb er nogenlunde sammenfaldende med et planlagt ordinært kontrolbesøg.
  Opfølgning på anmærkninger, der gives på et opfølgende kontrolbesøg, hvis der er planlagt et ordinært kontrolbesøg inden for 2 måneder.
Opfølgende kontrolbesøg efter anmærkninger kan normalt ikke erstatte ordinære kontrolbesøg efter standardfrekvenserne, da opfølgende kontrolbesøg efter anmærkninger blandt andet har til formål at øge kontrolaktiviteten i virksomheden.
Det gælder også for engrosvirksomheder i risikogrupperne høj og særlig høj, som har standardfrekvens 5 eller 7.
 Opfølgende kontrolbesøg efter anmærkninger registreres på kontrolrapporten som Ekstra kontrol.
4.3 Skærpet kontrol Hvis regionen vurderer, at ét opfølgende kontrolbesøg ikke er tilstrækkeligt til at sikre, at virksomheden får rettet varigt op på de ulovlige forhold, kan det være nødvendigt med skærpet kontrol i en periode.
Det vil sige flere ekstra kontrolbesøg indenfor et givet tidsrum, jævnfør Kontrolvejledningens afsnit 3.4, Generel vejledning om kontrol.
Ved skærpet kontrol i en periode skal kontrolomfang og -metode ved det første af de ekstra kontrolbesøg svare til kontrolomfang og -metode ved ordinære kontrolbesøg.
Ved de øvrige ekstra kontrolbesøg kan kontrollen målrettes det eller de aktuelle problemer i virksomheden.
 Skærpet kontrol registreres på kontrolrapporten som Ekstra kontrol.
4.4 Opfølgende kontrolbesøg i øvrigt Der kan være behov for at udføre opfølgende kontrolbesøg for eksempel i forbindelse med tilbagetrækningssager, ved smitteopsporing i forbindelse med udbrud af eller mistanke om fødevarebårne sygdomme eller ved forbrugerklager i andre virksomheder end ultralav- og lavrisiko virksomheder.
I disse tilfælde kan den ekstra kontrol udføres som en målrettet kontrol, hvor der kun kontrolleres de lovgivningsområder, der er relevante i forbindelse med opfølgningen, og der benyttes de kontrolmetoder, der er mest relevante.
 Opfølgende kontrolbesøg registreres på kontrolrapporten som Ekstra kontrol.
4.5 Bestilte kontrolbesøg I følgende situationer kan virksomheder bestille et kontrolbesøg, der skal udføres inden for 2 måneder:
  Efter anmærkninger på den seneste kontrolrapport, hvor fødevareregionen ikke foretager opfølgende kontrolbesøg, jævnfør afsnit 3.2.
 Efter ejerskifte.
Dette er dog ikke tilfældet, hvis en virksomhed ansøger om fornyet autorisation i forbindelse med ejerskifte, da virksomheden i så fald skal have et autorisationsbesøg.
  Efter at virksomheder er blevet registreret som certificeret, med henblik på at få tildelt elitestatus.
 Ved bestilte kontrolbesøg skal kontrolomfang og metode svare til kontrolomfang og metode ved ordinære kontrolbesøg.
 Bestilte kontrolbesøg registreres på kontrolrapporten som Ekstra kontrol.
4.6 Ekstra kontrol ved forbrugerklager i ultralav- og lavrisiko virksomheder I ultralav- og lavrisiko virksomheder skal der i forbindelse med relevante forbrugerklager udføres ekstra kontrolbesøg som supplement til den ordinære kontrol efter standard- og elitefrekvenserne.
 Ved disse ekstra kontrolbesøg skal kontrolomfang og metode svare til kontrolomfang og metode ved ordinære kontrolbesøg og omfatter flere lovgivningsområder, jævnfør afsnit IV, Kontrolplanlægning.
 Ved relevante forbrugerklager i øvrige virksomheder henvises til afsnit 3.4.
 Ekstra kontrolbesøg ved forbrugerklager i ultralav- og lavrisiko virksomheder registreres på kontrolrapporten som Ekstra kontrol.
Kapitel 5 5.1 Anden kontrol De fleste kontrolopgaver kan udføres i forbindelse med ordinære eller ekstra kontrolbesøg.
I de tilfælde, hvor kontrolopgaverne ikke bliver udført i forbindelse med ordinære eller ekstra kontrolbesøg, gennemføres kontrolbesøget som anden kontrol.
 Anden kontrol registreres på kontrolrapporten som Anden kontrol.
 Eksempler på kontrolopgaver, som kan udføres som anden kontrol, fordi kontrolområderne kontrolleres hyppigere end den fastsatte kontrolfrekvens:
  Kontrol før og efter slagtning på slagterier.
  Kontrol i forbindelse med eksport af animalske fødevarer til USA og Kina, jævnfør Vejledning om kontrol med virksomheder, der eksporterer fødevarer til tredjelande.
  Kontrol med specificeret risikomateriale.
  Kontrol ved indførsel af ikke animalske fødevarer med særlige restriktioner, jævnfør bekendtgørelse om indførsel af fødevarer m.v. med særlige restriktioner (Restriktionsbekendtgørelsen).
 Eksempler på kontrolopgaver, som kan udføres som anden kontrol, fordi virksomhedens kompleksitet, størrelse eller aktiviteter gør, at det ikke altid kan nås indenfor den fastsatte kontrolfrekvens:
  Kontrol med økologiregler.
  Kontrol med eksportaktiviteter ud over kontrol i forbindelse med eksport af animalske fødevarer til USA og Kina.
  Kontrol med importaktiviteter ud over kontrol ved indførsel af ikke animalske fødevarer med særlige restriktioner, f.eks. kontrol med import af kosttilskud.
  Kontrol med handelsnormer.
 Kontrolkampagner udføres som anden kontrol, med mindre kontrollen gennemføres i forbindelse med et ordinært eller et ekstra kontrolbesøg.
 Anden kontrol kan normalt ikke erstatte ordinære kontrolbesøg.
Afsnit III Fastsættelse af frekvenser for ordinære kontrolbesøg I bilag 2 placeres samtlige brancher af detail- og engrosvirksomheder samt detail med engrosvirksomhed i risikogrupper ud fra en konkret risikovurdering på baggrund af 7 risikofaktorer.
Ud fra denne risikovurdering er der fastsat standardfrekvenser og eventuel elitefrekvenser for hver risikogruppe.
Disse frekvenser findes i bilag 1.
 I fødevarevirksomheder med primærproduktion, primærproducenter med direkte levering til den endelige forbruger, virksomheder i gruppen øvrige og virksomheder med materialer og genstande bestemt til kontakt med fødevarer er risikogrupper og kontrolfrekvenser fastsat ud fra andre kriterier.
Kapitel 6 6.1 Individuel fastsættelse af ordinære kontrolbesøg i den enkelte virksomhed Fødevareregionen skal fastlægge antallet af ordinære kontrolbesøg for hver enkelt fødevarevirksomhed i regionens område ud fra standard- og elitefrekvenserne for branchen.
 Hvis virksomheden er tildelt flere brancher, skal kontrolfrekvensen for ordinære kontrolbesøg normalt fastsættes ud fra den branche, der er placeret i den højeste risikogruppe, og som derfor giver flest ordinære kontrolbesøg  jf. dog undtagelsen i kapitel 7.1.
 Er virksomheden tildelt flere brancher, skal de aktiviteter, der er knyttet til den enkelte branche, normalt kontrolleres med den kontrolfrekvens, der svarer til den aktuelle branche.
Ved fastsættelse af kontrolfrekvensen skal der tages hensyn til, om virksomheden har elitestatus.
Hvis virksomheden har haft elitestatus i 12 måneder, skal kontrolfrekvensen reduceres yderligere for virksomheder i nogle brancher, jævnfør bilag 1.
Virksomheder skal have mindst ét ordinært kontrolbesøg hvert år.
Virksomheder med en kontrolfrekvens under 1 skal dog have ordinære kontrolbesøg svarende til den tildelte frekvens (0,2 eller 0,5).
Ved fastsættelse af kontrolfrekvensen i den enkelte virksomhed tages ikke hensyn til virksomhedens størrelse, produktionens omfang eller alsidighed.
Disse faktorer vil derimod have indflydelse på varigheden af det enkelte kontrolbesøg.
 I løbet af året kan det være nødvendigt at ændre det fastlagte antal ordinære kontrolbesøg for den enkelte virksomhed, hvis virksomheden ændrer branche eller den opnår eller mister elitestatus.
 Det planlagte antal ordinære kontrolbesøg i virksomhedsbilledet i ScanJour skal løbende opdateres, så det hele tiden afspejler den planlagte ordinære kontrol efter standard- eller elitefrekvensen i virksomheden i det aktuelle kalenderår.
 Kontrolfrekvensen kan eventuelt reduceres, så den står i rimelig forhold til den periode, virksomheden har eksisteret (nyetablerede virksomheder) eller har haft åbent (sæsonvirksomheder), jævnfør afsnit 5.2 og 5.3 samt bilag 3.
6.2 Fastsættelse af ordinære kontrolbesøg i sæsonvirksomheder Kun nogle få sæsonvirksomheder har en selvstændig branche.
Det drejer sig om:
  Restauranter, cafeterier, kantiner mv. i branche 553010, der har åbent 4-9 måneder om året, som registreres med branche 553010S.
  Restauranter, cafeterier, kantiner mv. i branche 553010, der har åbent op til 4 måneder om året, som registreres med branche 553010S2.
  Chokolade- og konfektureforretninger, der har åbent op til 6 måneder om året, som registreres med branche 522420S.
 De øvrige sæsonvirksomheder skal placeres i de brancher, der svarer til virksomhedens aktiviteter.
Kontrolfrekvensen for sæsonvirksomheder, der bliver indplaceret i en helårsbranche, kan i nogle tilfælde reduceres, så den står i rimelig forhold til virksomhedens åbningsperiode.
Ved åbningsperioden forstås den samlede periode virksomheden har åbent i løbet af året.
Hvis for eksempel en virksomhed har åbent fra april til september (seks måneder), 1 uge i efterårsferien og tre uger i december, vil åbningsperioden svare til ca. 7 måneder.
For sæsonvirksomheder, der indplaceres i brancher med en kontrolfrekvens på 1 eller mindre, kan frekvensen dog ikke nedsættes.
For sæsonvirksomheder, der indplaceres i brancher med en kontrolfrekvens på 2 eller mere, kan frekvensen aldrig reduceres til mindre end 1.
 Eventuel reduktion af kontrolfrekvensen i sæsonvirksomheder skal foretages efter retningslinjerne i bilag 3.
6.3 Fastsættelse af ordinære kontrolbesøg i virksomheder, der bliver etableret eller ændrer status i løbet af året Standardfrekvensen for virksomheder, der bliver etableret i løbet af året, kan eventuelt reduceres, så den står i rimelig forhold til den periode, virksomheden har eksisteret.
Virksomheder, der opnår eller mister elitestatus i løbet af året, eller elitevirksomheder, der har haft elitestatus i 12 måneder, og som har mulighed for yderligere reduktion af frekvensen, tildeles ny kontrolfrekvens.
Denne nye kontrolfrekvens kan eventuelt reduceres, så den står i rimelig forhold til den resterende del af året.
 Eventuel reduktion af standardfrekvensen i nyetablerede virksomheder eller i virksomheder med ændret elitestatus skal foretages efter retningslinjerne i bilag 3.
Kapitel 7 7.1 Brancher Hver virksomhed skal tildeles en hovedbranche og evt. en eller flere bibrancher.
Hovedbranchen vælges ud fra den aktivitet, der bedst karakteriserer virksomheden, og virksomhedens evt. øvrige aktiviteter karakteriseres ved bibrancher.
Hvis en virksomhed har selvstændige afdelinger med og uden behandling, bør hovedbranchen vælges i gruppen af brancher af virksomheder med behandling.
Hvis en virksomhed har flere brancher, hvoraf kun nogle kan opnå elitestatus, bør det tilstræbes, at hovedbranchen vælges blandt de brancher, der kan opnå elitestatus.
 I engrosvirksomheder kan det være nødvendigt at tildele en virksomhed bibrancher som i følgende eksempler:
  En virksomhed, der har en eller flere aktiviteter, der adskiller sig væsentligt fra den aktivitet, der karakteriseres af hovedbranchen, for eksempel et mejeri, der producerer juice eller en kontorvirksomhed, der også er transportør.
 En virksomhed, der er autoriseret efter hygiejneforordningen for animalske fødevarer, og hvor aktiviteterne skal offentliggøres på særlige lister i forhold til EU, for eksempel fremstilling af hakket kød, opskæring, tarmvirksomhed og frostlager mv.
I disse tilfælde skal virksomheden tildeles en eller flere bibrancher, medmindre aktiviteten fremgår af virksomhedens hovedbranche.
Virksomheder, der opbevarer animalske frost- eller kølevarer, skal tildeles bibrancher for disse aktiviteter, uanset om det er virksomhedens egne varer eller andre virksomheders varer, der opbevares.
Dette er dog ikke tilfældet ved oplagring af fødevarer, der udelukkende indgår i virksomhedens egen produktion.
I disse tilfælde er aktiviteten en integreret del af de aktiviteter, der er omfattet af hovedbranchen.
Virksomhedens kontrolfrekvens fastsættes normalt ud fra den hoved- eller bibranche som har den højeste kontrolfrekvens, jævnfør kapitel 6.1. For engrosvirksomheder med behandling, der tildeles bibrancher som følge af oplagring af egne fødevarer produceret i virksomheden, og hvor frekvensen for bibranchen er højere ned for hovedbranchen, fastlægges kontrolfrekvensen dog ud fra virksomhedens hovedbranche.
Detailvirksomheder med mere end én tilvirkningsafdeling opdeles i flere kontrolsteder, jævnfør Vejledning om detailrapporten og om offentliggørelse af kontrolrapporter.
Anvendelse af bibrancher i detailvirksomheder er begrænset til virksomheder for eksempel slagtere, som også har produktion af mad ud af huset (diner transportable).
Der er oprettet en særlig branchegruppe med bibrancher, der benyttes til registrering af særlige aktiviteter.
I branchegruppen findes en branche til brug for fødevarevirksomheder, der leverer bi- og restprodukter til foderbrug.
Afsnit IV Kontrolplanlægning Kapitel 8 Fødevareregionen skal sikre, at alle relevante lovgivningsområder bliver kontrolleret i alle virksomheder.
8.1 Kontrolplanlægning detail I detailvirksomheder skal samtlige relevante lovgivningsområder kontrolleres inden for tre år, i ultralavrisiko virksomheder dog inden for 5 år.
 Ved ordinære kontrolbesøg i detailvirksomheder skal, når det er relevant:
  Mindst ét af de tre lovgivningsområder inden for hygiejne samt virksomhedens egenkontrol og offentliggørelse af kontrolrapport kontrolleres hver gang.
  Alle lovgivningsområder vedrørende hygiejne kontrolleres mindst én gang om året, dog mindst én gang hvert andet år for virksomheder med frekvens 0,5.
  Mindst ét af de øvrige lovgivningsområder kontrolleres hver gang.
 Disse retningslinjer gælder både for virksomheder med standard- og elitefrekvens.
 I virksomheder, der er undtaget fra kravet om skriftlig egenkontrol, skal lovgivningsområdet virksomhedens egenkontrol ikke kontrolleres.
Ved opfølgende kontrolbesøg efter anmærkninger skal der følges op på det eller de lovgivningsområder, der har givet anledning til anmærkninger.
Der ud over skal lovgivningsområderne behandling af fødevarer, virksomhedens egenkontrol og offentliggørelse af kontrolrapport kontrolleres.
Der kan være sammenfald i lovgivningsområderne.
8.2 Kontrolplanlægning i engrosvirksomheder og i detail med engrosvirksomhed I engrosvirksomheder og detail med engrosvirksomhed med standardfrekvens skal regionen planlægge kontrollen, så alle relevante lovgivningsområder bliver kontrolleret inden for 1 år.
Dog skal alle relevante lovgivningsområder kontrolleres indenfor 2 år i virksomheder med frekvens 0,5.
 Ved ordinære kontrolbesøg i disse virksomheder skal, når det er relevant:
  Mindst ét af de tre lovgivningsområder vedrørende hygiejne samt virksomhedens egenkontrol kontrolleres hver gang.
På udvalgte lovgivningsområder kan kontrolfrekvensen sættes ned til én gang hvert andet år, hvis erfaringer med virksomheden viser, at lovgivningsområdet er under særlig god styring, og virksomheden eventuelt lever op til højere krav i egenkontrolprogrammet som følge af en 3. partscertificering.
I vurderingen af muligheden for nedsat frekvens skal der lægges vægt på virksomhedens kontrolhistorik på det pågældende lovgivningsområde og på omfanget af risici for fødevaresikkerheden.
For de virksomheder, som har en kontrolplan, skal frekvensen fremgå af kontrolplanen.
 I engrosvirksomheder og detail med engrosvirksomhed med elitefrekvens skal regionen planlægge kontrollen, så alle relevante lovgivningsområder bliver kontrolleret inden for 2 år uanset kontrolfrekvens.
 Ved ordinære kontrolbesøg i disse virksomheder skal, når det er relevant:
  Mindst ét af de tre lovgivningsområder vedrørende hygiejne samt virksomhedens egenkontrol kontrolleres hver gang.
  Alle lovgivningsområder indenfor hygiejne kontrolleres mindst én gang om året, dog mindst én gang hvert andet år for virksomheder med frekvens 0,5.
Ved opfølgende kontrolbesøg efter anmærkninger i engrosvirksomheder og i detail med engrosvirksomhed skal der følges op på det eller de lovgivningsområder, der har givet anledning til anmærkninger.
Der ud over skal der foretages kontrol af andre relevante lovgivningsområder i et omfang, der svarer til et ordinært kontrolbesøg.
8.3 Særlig kontrolplanlægning i kødvirksomheder Der findes supplerende retningslinjer for planlægning af kontrollen i slagterier og en gros kødvirksomheder med behandling samt USA-godkendte køle- og frysehuse, hvor der opbevares kød.
Det er beskrevet i bilag 4.
8.4 Kontrolplanlægning i virksomheder, der er registeret som 3. partscertificerede Kontrollen i 3. partscertificerede virksomheder planlægges som i øvrige virksomheder i samme branche.
Ved ordinær kontrol i 3.partscertificerede virksomheder skal resultatet af den eksterne kontrol indgå i kontrollen, jævnfør Vejledning om audit.
Det kan give anledning til kontrol af lovgivningsområder, der ellers ikke var planlagt kontrolleret ved det aktuelle kontrolbesøg.
8.5 Tidsforbrug på kontrolbesøg Den tid, der anvendes på de enkelte kontrolbesøg, fastlægges med udgangspunkt i en konkret faglig vurdering og en ressourcemæssig prioritering.
I den konkrete faglige vurdering indgår bl.a. en vurdering af virksomhedens egenkontrol, virksomhedens størrelse og hvilke relevante lovgivningsområder, der skal kontrolleres.
Dette gøres ud fra erfaringer fra tidligere kontrolbesøg og prøveresultater samt kendskab til virksomhedens aktiviteter.
Som udgangspunkt gennemføres kontrolbesøg af én tilsynsførende.
Kontrolbesøg kan efter en konkret vurdering gennemføres af flere tilsynsførende, hvis det er fagligt begrundet.
Eksempler på begrundelser er:
  Det er nødvendigt for at sikre, at alle relevante lovgivningsområder kontrolleres efter de fastsatte retningslinier i kapitel 8.1 og 8.2.
  Krævende kontrolopgaver i for eksempel store og komplekse virksomheder, i virksomheder med særlige aktiviteter eller særlige problemstillinger, og hvor der eventuelt er behov for konkret vejledning, eller hvor særlige kompetencer hos de tilsynsførende er nødvendige for at gennemføre kontrollen.
Gennemførelse af kontrolbesøg med flere tilsynsførende skal generelt ske på en måde, der ikke unødigt belaster virksomheden økonomisk.
Der kan ikke opkræves gebyr for tilsynsførende, der medvirker ved kontrolbesøg i forbindelse med kompetenceudvikling eller oplæring.
Afsnit V Ikrafttræden Vejledningen træder i kraft den 1. marts 2009.
 Samtidig ophæves Kontrolfrekvensvejledning 2009 af 19. januar 2009.
Ministeriet for Fødevarer, Landbrug og Fiskeri, den 25. februar 2009 Vibeke Højbjerg Bilag 1 Standard- og elitefrekvenser for ordinære kontrolbesøg i brancher af fødevarevirksomheder 2009 I skemaerne er angivet standard- og eventuelt elitefrekvenser for ordinære kontrolbesøg i brancher af fødevarevirksomheder.
 Brancherne er i skemaet opdelt i virksomhedsgrupperne: Engrosvirksomheder med behandling, Engrosvirksomheder uden behandling, Detail med engrosvirksomhed, Detailvirksomheder, Fødevarevirksomheder med primærproduktion, Primærproducenter med direkte levering til den endelige forbruger, Øvrige, Virksomheder med materialer og genstande bestemt til kontakt med fødevarer og Bibrancher, der benyttes til registrering af særlige aktiviteter.
 Udfor hver branche af detail og engrosvirksomheder samt detail med engrosvirksomhed er indsat oplysning om risikogruppe vurderingen i bilag 2. For engrosvirksomheder og detail med engrosvirksomhed er risikogrupperne: SH (særlig høj), H (høj), MI (middel), MO (moderat) og L (lav). For detailvirksomheder er risikogrupperne: H (høj), MI (middel), MO (moderat), L (lav) og UL (ultralav). Virksomheder i de øvrige branchegrupper er så vidt muligt placeret i risikogrupper.
Bilag 2 Risikovurdering for brancher af fødevarevirksomheder Standardfrekvenser for kontrolbesøg gennemført som ordinære kontrolbesøg i samtlige brancher af detail- og engrosvirksomheder samt detail med engrosvirksomhed er fastsat ud et behovs- og risikovurderingssystem, hvorved brancher af virksomheder er opdelt i risikogrupper.
Til hver risikogruppe er knyttet en standardfrekvens for kontrolbesøg gennemført som ordinære kontrolbesøg.
De typiske risici i fødevareproduktion er mikrobiologiske risici, kemiske risici og fysiske genstande eller fremmedlegemer i fødevarer.
Risikovurderingssystemet tager dog ikke højde for risici for skader og sygdomme, der er forårsaget af fysiske genstande og fremmedlegemer i fødevarer, fordi denne risiko antages at være relativ ens virksomheder og brancher imellem.
Til gengæld tager risikovurderingssystemet højde for fødevarevirksomhedernes forbrugergrundlag vurderet på baggrund af virksomhedernes størrelse.
Placering af de enkelte brancher i de forskellige risikogrupper er sket ud fra en vurdering i forhold til syv risikofaktorer, hvorved den enkelte branche er tildelt et antal risikopoint.
Desuden kan brancher tildeles point for at korrigere for specielle forhold, der gør sig gældende for en konkrete branche (en korrektionsfaktor). Endelig er der oprettet en særlig mulighed for regulering af kontrolindsatsen i brancher, hvor kontrollen ønskes prioriteret i en periode.
 De syv risikofaktorer er:
  Mikrobiologiske risici forbundet med typen af fødevarer og anvendelse af slutproduktet.
  Mikrobiologiske risici forbundet med arten af produktion af fødevarer, herunder typen og omfanget af håndtering i fødevarevirksomheden.
  Processer, der reducerer mikrobiologiske risici.
 Særlige mikrobiologiske risici forbundet med kød en gros virksomheder  Risici for kemiske stoffer i fødevarer fra primærproducentleddet.
  Risici for kemiske stoffer i fødevarer som følge af håndtering i fødevarevirksomheder.
  Fødevarevirksomhedernes forbrugergrundlag vurderet på baggrund af fødevarevirksomhedernes størrelse.
 Ud fra det samlede antal risikopoint, som den enkelte branche har fået ved vurdering af alle syv risikofaktorer, og evt. korrektionsfaktor samt i nogle tilfælde reguleringsfaktor, er branchen placeret i en risikogruppe og har derved fået tildelt en standardfrekvens.
Der er seks risikogrupper, hvoraf de fire (lav, moderat, middel og høj) er fælles for detail- og engrosvirksomheder.
Risikogruppen ultralav omfatter kun detailvirksomheder mens risikogruppen særlig høj omfatter engrosvirksomheder og detail med engrosvirksomhed.
 Risikogrupper, de tilhørende standardfrekvenser og det samlede antal risikopoint for hver risikogruppe fremgår af følgende skemaer:
 Bilaget indeholder ingen risikovurdering for brancher i grupperne: Fødevarevirksomheder med primærproduktion, Primærproducenter med direkte levering til den endelige forbruger, Øvrige, Virksomheder med materialer og genstande bestemt til kontakt med fødevarer og bibrancher, der benyttes til registrering af særlige aktiviteter.
 Risikofaktor 1: Mikrobiologiske risici forbundet med fødevaretype og slutproduktanvendelse.
Med denne risikofaktor vurderes de mikrobiologiske risici, der er forbundet med det slutprodukt, der forlader virksomheder.
Ved vurderingen ses både på fødevaretype og slutproduktanvendelse, og som udgangspunkt stilles detail- og engrosvirksomheder ens.
Fødevaretype Nogle typer af fødevarer har større risiko for at blive udsat for forurening med sygdomsfremkaldende mikroorganismer end andre typer, og nogle typer fødevarer understøtter i højere grad væksten af sygdomsfremkaldende mikroorganismer end andre.
Derudover kan forskellige håndteringsprocesser i virksomheder bidrage til kryds- eller rekontamination med produktionsrelaterede, eventuelt sygdomsfremkaldende mikroorganismer.
 Imidlertid kan bestemte behandlingsprocesser reducere eller fjerne sygdomsfremkaldende mikroorganismer og dermed mindske risikoen ved den enkelte fødevare.
 På den baggrund klassificeres fødevarer i risikokategorierne - høj, middel og lav:
Slutproduktanvendelse Ved slutprodukt forstås den form produktet har, når det videresælges.
Slutproduktet kan enten være spiseklart  dvs. klar til at blive indtaget uden yderligere behandling  eller ikke-spiseklart.
Spiseklare fødevarer udgør en større risiko for fødevarebårne sygdomme end fødevarer, der varmebehandles umiddelbart inden de spises.
Risikofaktor 1 vurderes på baggrund af  om fødevarer, der forlader virksomheder i branchen er karakteriseret som høj-, mellem- eller lavrisiko fødevarer og  om slutproduktet er spiseklart eller ej Risikofaktor 2: Mikrobiologiske risici forbundet med typen og omfanget af håndtering i fødevarevirksomheden Med denne risikofaktor vurderes de mikrobiologiske risici, der er forbundet med typen og omfanget af håndtering af fødevarer i virksomheder i branchen, idet det spiller en vigtig rolle ved bedømmelsen af mulige risici for mikrobiologisk forurening af produkterne.
Det er i den forbindelse væsentligt, om der er tale om håndtering af spiseklare eller ikke-spiseklare fødevarer.
Det har endvidere stor betydning for vurderingen, om virksomheden håndterer uindpakkede eller kun færdigemballerede fødevarer.
Virksomheder i brancher, som håndterer uindpakkede fødevarer, har større risiko for mikrobiologisk forurening af fødevarer end virksomheder, som kun håndterer færdigemballerede fødevarer, f.eks. i forbindelse med oplagring, transport og salg.
 Med hensyn til håndtering og evt. behandling af fødevarer, lægges særlig vægt på de processer, som medfører, at slutprodukter kommer i kontakt med råvarer, mennesker, redskaber, maskiner, produktbærende flader m.v., der indebærer risici for forurening med sygdomsfremkaldende mikroorganismer.
Risikofaktor 2 vurderes på baggrund af  hvilken fødevaretype, der håndteres i virksomheder i branchen og  type og omfang af håndtering og evt. behandling af fødevarer i virksomheder i branchen samt om slutproduktet er spiseklart eller ej Risikofaktor 3: Processer, der reducerer mikrobiologiske risici i høj- og middelrisikofødevarer.
Med denne risikofaktor vurderes, om der i virksomheder i branchen foregår behandling af høj- og middelrisikofødevarer, der medfører en begrænsning af risiko for sygdomsfremkaldende mikroorganismer.
De risikoreducerende processer kan være f.eks. kogning, stegning, pasteurisering, varmrøgning, saltning, fermentering og lignende.
Det skal for en god ordens skyld nævnes, at nogle af disse processer, der har til hensigt at reducere mikrobiologiske risici, kan give et uønsket indhold af kemiske stoffer, f.eks.
PAH ved røgning  jf. risikofaktor 6.
Brancher, som foretager en risikoreducering af høj- og middelrisikofødevarer, får en reduktion af det samlede antal risikopoint, hvis alle virksomhedens produkter gennemgår en risikoreduktion.
F.eks. vil en et mejeri få en sådan pointreduktion, da mælken pasteuriseres, mens en sushi-restaurant, der også sælger stegt kyllingekød på spid, ikke vil få en pointreduktion, da restauranten samtidig sælger rå fisk.
Risikofaktor 3 vurderes på baggrund af  om alle fødevarer i virksomheder i branchen underlægges risikoreducerende processer inden salg.
 Risikofaktor 4: Særlige mikrobiologiske risici forbundet med kød engros virksomheder.
Det er væsentligt for at undgå fødevarebårne sygdomme fremkaldt af patogene mikroorganismer, at forbrugerne håndterer og behandler fødevarer på hygiejnisk korrekt måde.
I praksis viser de registrerede tilfælde af fødevarebårne sygdomme, at forbrugerne ikke altid gør det.
Et samtidigt svigt i fødevarevirksomheders systemer til håndtering af mikrobiologiske risici, og i forbrugernes evne til at håndtere fødevarer korrekt, repræsenterer en stor risiko for udbrud af fødevarebårne sygdomme.
Denne risiko er især knyttet til kød og kødprodukter og særligt til kød engros virksomheder, som gennem distribution kan medvirke til en meget stor geografisk spredning af produkterne og en spredning til mange forbrugere.
Derfor kalkuleres der med en særlig risikofaktor for kød engros virksomheder.
Ved risikofaktor 4 vurderes  om virksomheder i branchen er kød engrosvirskomheder.
 Risikofaktor 5: Kemiske stoffer fra primærproducentleddet i fødevarer.
Når fødevarevirksomheder modtager råvarer eller halvfabrikata, er der risiko for, at fødevarerne indeholder kemiske stoffer i uønskede mængder enten som forurening eller i form af naturlige toksiner.
Fødevarer, der modtages fra primærproducenter, kan f.eks. være forurenede med veterinære lægemidler, proceshjælpemidler (f.eks. pesticider), miljøforureninger (dioxin, PAH, tungmetaller, PCB eller lignende), eller de kan indeholde naturlige toksiner (f.eks. lecitiner, solanin eller mykotoksiner).
 Selvom sådanne risici skal forebygges i primærproducentleddet, skal fødevarevirksomheder også sikre sig, at fødevarer ikke behandles, sælges m.v., hvis indholdet af kemiske stoffer overstiger fastsatte grænseværdier.
Virksomhederne skal derfor have de nødvendige procedurer til bl.a. at sikre, at fødevarer, som de modtager fra primærproducentleddet, ikke indeholder kemiske stoffer i uønskede mængder, og at fødevarer med et uacceptabelt indhold af kemiske stoffer ikke indgår i produktionen eller bliver videredistribueret.
Det kan f.eks. sikres ved laboratorieundersøgelser, dokumentkontrol mv.
Samtidig skal virksomheden sikre, at indholdet af naturlige toksiner reduceres eller ikke bliver større end højst nødvendigt.
For at tage højde for denne risiko tildeles alle brancher, der modtager fødevarer direkte fra primærproducentleddet, risikopoint.
Ved risikofaktor 5 vurderes  om virksomheder i branchen modtager fødevarer fra primærproducentleddet.
 Risikofaktor 6: Risici for kemiske forureninger af fødevarer i forbindelse med håndtering i fødevarevirksomheder.
Håndtering af fødevarer i fødevarevirksomheder indebærer risiko for forurening med kemiske stoffer.
Det drejer sig f.eks. om  rengørings- eller desinfektionsmidler, hvis disse kemikalier ikke fjernes ordentligt fra maskiner, redskaber eller produktbærende falder i forbindelse med rengøring.
Det samme gælder smøremidler el.lign. fra maskiner og inventar, f.eks. oliedryp fra skinner eller glidestænger,  forurening med kemiske stoffer fra materialer og genstande, hvis der f.eks. bruges emballage, som ikke er egnet til at komme i kontakt med fødevarer,  overdosering af tilsætningsstoffer eller aromaer som følge af receptfejl eller lignende fejl i produktionen, og  procesforureninger med kemiske stoffer, som på grund af konkrete procesbetingelser, f.eks. ved stegning af kartofler, hvor man ikke har vurderet og optimeret processen i forhold til dannelse af acrylamid.
Eller det kan være kemiske stoffer, f.eks.
PAH, som afsættes i fødevarer under røgning.
Risikoen for forureninger med rengørings- og desinfektionsmidler samt forurening med smøremidler anses for at være til stede i alle brancher.
Hvis der i en branche udelukkende er risiko for denne type kemiske forurening, gives der derfor ingen risikopoint.
Ved risikofaktor 6 vurderes,  hvor mange af de tre øvrige risici, der er til stede i virksomheder i branchen.
Brancherne tildeles risikopoint afhængt af antallet af disse øvrige risici.
Risikofaktor 7: Fødevarevirksomhedernes forbrugergrundlag vurderet på baggrund af fødevarevirksomhedernes størrelse og kompleksitet Virksomhedens størrelse spiller en stor rolle, fordi mængden af fødevarer, virksomheden producerer, har betydning for, hvor mange forbrugere, der udsættes for potentiel risiko.
Det vil som regel være sådan, at fødevarevirksomheder med et stort produktionsapparat producerer større mængder af fødevarer og dermed udsætter flere forbrugere for potentiel risiko end fødevarevirksomheder med et begrænset produktionsapparat.
Produktionsapparatets størrelse anvendes derfor som et mål for forbrugergrundlaget.
En stor produktion af fødevarer udgør en potentielt større risiko for forbrugerne, hvis virksomhedens systemer svigter, end en lille produktion.
Desuden er fødevareproduktion i store virksomheder forbundet med flere andre risici end små virksomheder.
Som eksempler kan nævnes at virksomheder med et stort produktionsapparat  er kendetegnet ved stor funktionel arbejdsdeling og mindre overskuelige arbejdsgange.
Det kan indebære risiko for kommunikationssvigt og længere reaktionstid i tilfælde af f.eks. svigt i fødevaresikkerheden.
 som udgangspunkt er mere kontrolkrævende, fordi der er tale om store systemer og faciliteter, som det kræver mere tid at få overblik over og sætte sig ind i.
Til sammenligning er små virksomheder ofte karakteriseret ved arbejdsprocesser og fysiske forhold, som er enkle og overskuelige.
  tager længere tid at kontrollere, og det tager længere tid at verificere store virksomheders egenkontrolsystemer.
Som risikofaktor fastsættes fødevarevirksomhedernes forbrugergrundlag, vurderet på baggrund af størrelsen af virksomhedernes produktionsapparat i meget standardiseret form.
Denne standardisering skal skabe den nødvendige differentiering af kontrolomfanget mellem brancher af detail- og engrosvirksomheder uden behandling på den ene side og brancher af engros virksomheder med behandling på den anden side.
Ved risikofaktor 7 vurderes,  om virksomheder i branchen er engrosvirksomheder med behandling eller ej.
Korrektionsfaktorer Nogle brancher kan tildeles en særlig korrektionsfaktor, der tager højde for særlige forhold, som ikke er omfattet af risikovurderingssystemet.
Det kan f.eks. være specielle forhold, som kun omfatter enkelte brancher f.eks. brancher, der fremstiller aromaer, tilsætningsstoffer, kulturer og enzymer.
Det kan også være aktuelt i brancher af sæsonvirksomheder, hvor korrektionsfaktoren benyttes til at korrigere for en kortere åbningsperiode.
Regulering for særlig indsats Der er en særlig mulighed for regulering af kontrolindsatsen i brancher, hvor kontrollen ønskes prioriteret i en periode.
Sådanne brancher kan tildeles supplerende point således, at branchen skifter risikogruppe og standardfrekvensen for virksomheder i branchen hæves.
Bilag 3 Vejledende frekvenser for sæsonvirksomheder m.v.
Nedenstående vejledende tabel kan benyttes til fastsættelse af antal planlagte ordinære kontrolbesøg efter standard- og elitefrekvenserne for  Sæsonvirksomheder og  Virksomheder, der etableres eller skifter ejer i løbet af året.
Der er enkelte steder indsat intervaller for frekvensen.
I disse tilfælde skal der ved fastsættelse af frekvensen for den enkelte virksomhed tages hensyn til virksomhedens åbningsperiode.
Virksomheder der opnår elitestatus i løbet af året Hvis en virksomhed opnår elitestatus, tildeles virksomheden straks elitefrekvens.
Uanset hvornår på året virksomheden opnår elitestatus, skal virksomheden have et antal ordinære kontrolbesøg efter elitefrekvensen, som mindst svarer til virksomhedens elitefrekvens.
Engrosvirksomheder i risikogrupperne høj og særlig høj skal dog uanset antal ordinære kontrolbesøg i første halvår mindst have ét ordinært kontrolbesøg i andet halvår, for at sikre, at kontrolbesøgene er jævnt fordelt over året.
Det betyder, at det samlede antal ordinære kontrolbesøg kan blive højere end elitefrekvensen.
Eksempel 1 Hvis en restaurant (standardfrekvens 3/elitefrekvens 2) opnår elitestatus i juni måned efter at have fået 2 ordinære kontrolbesøg efter standardfrekvensen, skal virksomheden ikke have yderligere ordinære kontrolbesøg i andet halvår, da virksomheden er en detailvirksomhed.
Eksempel 2 Hvis et frostlager med animalske fødevarer (standardfrekvens 7/elitefrekvens 3) opnår elitestatus i juni måned efter at have fået 2 eller 3 ordinære kontrolbesøg efter standardfrekvensen, skal virksomheden have yderligere et ordinært kontrolbesøg i andet halvår.
Det er for at sikre en ligelige fordeling af kontrolbesøgene over året og for eventuelt at efterleve elitefrekvensen på 3.
Virksomheder der får elite-2-frekvens i løbet af året Hvis en virksomhed har haft elitestatus i 12 måneder, tildeles virksomheden elite-2-frekvens ved næste kontrolbesøg i virksomheden.
Uanset hvornår på året virksomheden får reduceret elitefrekvens, skal virksomheden have et antal ordinære kontrolbesøg, som mindst svarer til virksomhedens elite-2-frekvens.
Virksomheder der mister elitestatus i løbet af året Hvis en virksomhed mister elitestatus i løbet af året, skal virksomheden i den resterende del af året have et antal ordinære kontrolbesøg efter standardfrekvensen, som står i rimelig forhold til den tid, virksomheden er standardvirksomhed.
Til at vurdere dette antal ordinære kontrolbesøg kan skemaet ovenfor anvendes.
Virksomheden skal dog ikke have flere ordinære kontrolbesøg end standardfrekvensen.
Eksempel 3 Hvis en restaurant (standardfrekvens 3/elitefrekvens 2) mister elitestatus den 1. august efter at have fået 2 ordinære kontrolbesøg efter elitefrekvensen, skal virksomheden have yderligere 1 ordinært kontrolbesøg i den resterende del af året.
Hvis perioden som standardvirksomhed (åbningsperioden) er 4-6 måneder skal en virksomhed med frekvens 3 ellers have 2 ordinære kontrolbesøg jf. ovennævnte skema, men det vil betyde en samlet årlig kontrolfrekvens, som er højere end standardfrekvensen.
Eksempel 4 Hvis et frostlager med animalske fødevarer (standardfrekvens 7/elitefrekvens 3) mister elitestatus den 1. august efter at have fået 2 ordinære kontrolbesøg efter elitefrekvensen, skal virksomheden have yderligere 3-4 ordinære kontrolbesøg i den resterende del af året.
Hvis perioden som standardvirksomhed (åbningsperioden) er 4-6 måneder skal en virksomhed med frekvens 7 have 3-4 ordinære kontrolbesøg jf. ovennævnte skema.
 I eksemplerne ovenfor skal antal Planlagt ordinær kontrol i virksomhedsbilledet i ScanJour ændres således:
Opdatering af feltet "Planlagt ordinær kontrol" i virksomhedsbilledet i ScanJour Feltet Planlagt ordinær kontrol i virksomhedsbilledet i ScanJour skal vise det samlede antal ordinære kontrolbesøg efter standard- og elitefrekvenserne, som er planlagt i virksomheden i det pågældende kalenderår.
Eventuel supplerende ordinær kontrol som fx 10% stikprøvekontrol og ejerskiftebesøg i elitevirksomheder skal ikke medregnes i Planlagt ordinær kontrol.
Når kontrolfrekvensen for en virksomhed ændres i løbet af året, skal feltet Planlagt ordinær kontrol opdateres hver gang.
Når virksomheder bliver etableret eller skifter ejer i løbet af året, skal feltet udfyldes med det antal ordinære kontrolbesøg, som er planlagt, i forhold til hvor stor en del af året, virksomheden eksisterer (åbningsperioden).
 Hvis en virksomhed opnår elitestatus efter at have fået et antal ordinære kontrolbesøg efter standardfrekvensen, der er højere end elitefrekvensen, og der ikke skal udføres flere ordinære kontrolbesøg i virksomheden, registreres antallet af allerede udførte ordinære kontrolbesøg i Planlagt ordinær kontrol. Planlagt ordinær kontrol vil da være højere end elitefrekvensen.
Bilag 4 Kontrolplanlægning i kødvirksomheder Kapitel 1 Formål og anvendelse Kontrolplanlægning skal sikre, at alle relevante lovgivningsområder kontrolleres inden for en given periode.
Denne periode er afhængig af virksomhedens branche og status.
For slagterier og en gros kødvirksomheder med behandling stilles desuden yderligere krav til kontrolplanlægningen for at bidrage til en systematisk og gennemsigtig planlægning af kontrolaktiviteterne.
Disse krav gælder også USA-godkendte køle- og frysehuse, hvor der opbevares kød.
Til brug for kontrolplanlægningen skal kontrolafdelingerne udarbejde kontrolplaner for disse kødvirksomheder.
Kontrolplanerne skal bidrage til, at kontrollen planlægges på et ensartet grundlag og på en behovsorienteret måde.
Til brug for udarbejdelse af kontrolplaner er der udviklet en Excel projektmappe som skal anvendes.
Projektmappen ligger på Fødevarestyrelsens Intranet under Faglige værktøjer > Tilsyn, kontrol > Kontrolfrekvensvejledningen 2009. Projektmappen er ændret væsentligt i forhold til 2008 og understøtter kravene i dette bilag.
Begreber og definitioner Virksomheder omfattet af dette bilag Dette bilag vedrører slagterier og en gros kødvirksomheder med behandling samt USA-godkendte køle- og frysehuse, hvor der opbevares kød.
Virksomhederne benævnes fremover kødvirksomheder i dette bilag.
Kontrolplan En kontrolplan er en detaljeret plan for, hvordan kontrollen er planlagt for kalenderåret på de enkelte lovgivningsområder.
Kravene til kontrolplaner er beskrevet i kapitel 2 i dette bilag.
Lovgivningsområder På kontrolrapporten er de regler, der skal kontrolleres, inddelt i fjorten lovgivningsområder.
 Det er denne inddeling af de lovgivningsområder, der bliver brugt i forbindelse med kontrolplanlægning.
Nogle lovgivningsområder indeholder mange regler.
Det fremgår overordnet af Kontrolvejledningens bilag 3, hvilke regler der er placeret i hvert lovgivningsområde.
Kontrolemner Kontrolemner er eksempler på konkrete forhold, der skal kontrolleres i virksomhederne i det omfang, det er relevant.
Kontrolemnerne og angivelse af hvilke regler, der er knyttet til de enkelte kontrolemner, fremgår af arket Afgrænsning  regler i projektmappen.
Ordinære kontrolbesøg Ordinære kontrolbesøg i fødevarevirksomheder gennemføres som audit i kombination med andre kontrolmetoder, jævnfør kapitel 2.1 i Kontrolfrekvensvejledningen.
Forberedelse og gennemførelse af audit er nærmere beskrevet i Vejledning om audit.
 Ordinære kontrolbesøg afgrænses til én dags varighed, som er beskrevet i notat om afgrænsning af tilsyn på engrosvirksomheder.
 Ordinære kontrolbesøg registreres på kontrolrapporten med kontroltypen Ordinær kontrol.
Opfølgende kontrolbesøg efter anmærkninger Opfølgende kontrolbesøg efter anmærkninger har samme kontrolomfang og metode som ordinære kontrolbesøg, og omfatter flere lovgivningsområder.
 Virksomheder med mere end 12 årlige kontrolbesøg skal kun have opfølgende kontrolbesøg som opfølgning på anmærkninger ved de ordinære kontrolbesøg.
 Opfølgning på anmærkninger ved anden kontrol, kan foretages i forbindelse med anden kontrol.
 I øvrigt skal de generelle retningslinjer for gennemførelse af opfølgende kontrolbesøg efter anmærkninger følges, jævnfør kapitel 3.2 i Kontrolfrekvensvejledingen.
 Opfølgende kontrolbesøg efter anmærkninger registreres på kontrolrapporten med kontroltypen Ekstra kontrol.
Anden kontrol I nogle virksomheder er der krav om daglige eller ugentlige tilsyn, fordi særlige kontrolemner skal kontrolleres oftere end ved de ordinære kontrolbesøg, for eksempel kontrolleres kontrolemnerne Præsentation af slagtedyr til kontrol før slagtning og SRM-kontrol eller kontrol med særlige USA-krav.
Tilsyn omfatter for eksempel dokumentkontrol, implementeringskontrol eller effektkontrol eller kombinationer heraf.
I nogle tilfælde kan resultatet af de daglige tilsyn betyde, at det vil være nødvendigt at gennemgå egenkontrolprocedurerne.
Tilsynet kan derfor komme til at ligne en egentlig audit.
 Disse tilsyn registreres på kontrolrapporten som Anden kontrol.
Kontrolrapport Der udarbejdes kun én kontrolrapport for hver dag, der gennemføres kontrolbesøg, jævnfør Vejledning om engrosrapporten og om offentliggørelse af kontrolrapporter.
 Øvrige relevante definitioner findes i Kontrolvejlednings bilag 3.1.
Kapitel 2 Kontrolplanlægning For kødvirksomheder gælder både  De generelle krav til fastsættelse af antal kontrolbesøg, jævnfør kapitel 5-6 i Kontrolfrekvensvejledningen,  De generelle krav til kontrolplanlægning jævnfør kapitel 7 i Kontrolfrekvensvejledningen, og  De særlige krav til kontrolplanlægning pr. lovgivningsområde, som beskrives i dette bilag.
Generelle krav til kontrolplanlægning For hver enkelt virksomhed fastsættes frekvensen for ordinære kontrolbesøg i alle typer fødevarevirksomheder ud fra standard- eller elitefrekvensen for virksomhedens hoved- eller bibrancher jævnfør kapitel 5-6 i Kontrolfrekvensvejledningen.
 De generelle krav til kontrolplanlægning i virksomheder er beskrevet i kapitel 7 i Kontrolfrekvensvejledningen og medfører blandt andet, at kontrollen skal planlægges, så alle relevante lovgivningsområder bliver kontrolleret inden for 1 år - dog inden for 2 år i elitevirksomheder.
 Ved ordinære kontrolbesøg skal egenkontrol og mindst ét af de tre hygiejneområder kontrolleres hver gang.
Særlige krav til kontrolplanlægning pr. lovgivningsområde For kødvirksomheder gælder særlige krav til kontrolplanlægning pr. lovigvningsområde.
Ud fra virksomhedens kontrolfrekvens og tidligere kontrolresultater på de enkelte lovgivningsområder, skal kontrolbehovet vurderes for hvert lovgivningsområde.
Efterfølgende fastsættes, hvor ofte lovgivningsområderne skal kontrolleres ved ordinære kontrolbesøg.
Vurdering af kontrolbehov pr. lovgivningsområde Kontrolbehovet pr. lovgivningsområde vurderes ved årets start på baggrund af det foregående års kontrolresultater.
Samtlige kontrolresultater indgår i vurderingen  det vil sige både kontrolresultater fra ordinære og opfølgende kontrolbesøg samt resultater fra anden kontrol (for eksempel daglige og ugentlige tilsyn).
 Behovet for kontrol af hvert lovgivningsområde vurderes som enten normalt eller højere efter disse retningslinjer:
Hvis en virksomhed får eller mister elitestatus i løbet af året, skal kontrolbehovet vurderes på ny.
For elitevirksomheder skal kontrolbehovet vurderes som normalt for alle lovgivningsområder.
 I nyetablerede virksomheder, der ikke har en kontrolhistorik, vurderes behovet som udgangspunkt som normalt.
Kontrolfrekvens pr. lovgivningsområde Kontrolfrekvenserne for de enkelte lovgivningsområder fastlægges individuelt ud fra en vurdering af kontrolbehovet bortset fra de områder, hvor regelsæt, instrukser eller lignende fastlægger kontrolfrekvenserne.
Frekvensen for kontrol af de enkelte lovgivningsområder ved ordinære kontrolbesøg afhænger af vurderingen af kontrolbehovet på lovgivningsområdet.
Der er dog en generel regel om, at egenkontrol og mindst ét af hygiejneområderne kontrolleres hver gang.
 Den endelige fastsættelse af kontrolbehovet fastsættes ud fra en konkret faglig vurdering.
Planlægning af kontrol i USA- og Kina-godkendte virksomheder I USA-godkendte virksomheder skal der i forbindelse med ordinær kontrol kontrolleres mindst ét USA-krav, jævnfør Vejledning om kontrol med virksomheder, der eksporterer fødevarer til tredjelande.
I USA- og Kina-godkendte virksomheder er kontrolbehovet i forbindelse med anden kontrol (daglige og ugentlige tilsyn) ligeledes fastsat i Vejledning om kontrol med virksomheder, der eksporterer fødevarer til tredjelande.
I disse virksomheder skal kontrolplanlægningen derfor suppleres med oplysninger om hvilke kontrolemner, der skal indgå i den daglige eller ugentlige kontrol.
 For anden kontrol i USA- og Kina-godkendte virksomheder er det derfor ikke tilstrækkeligt kun at angive lovgivningsområdet.
Planlægning af ordinære kontrolbesøg i elitevirksomheder For elitevirksomheder gælder de generelle krav til kontrolplanlægning.
Det betyder  At de tre lovgivningsområder vedrørende hygiejne skal kontrolleres mindst én gang om året, dog mindst ét af de tre hygiejneområder hver gang,  At egenkontrol skal kontrolleres hver gang, og  At alle andre lovgivningsområder skal kontrolleres mindst en gang hvert 2. år.
Kontrolplaner skal ændres i virksomheder, der får eller mister elitestatus i løbet af året, således at kontrolomfanget tilpasses virksomhedens nye kontrolfrekvens.
Både virksomhedens kontrolfrekvens og kontrolfrekvensen for lovgivningsområder skal tilpasses, så den står i rimeligt forhold til den resterende del af året, jævnfør bilag 3.
Planlægning af ordinære kontrolbesøg i 3. partscertificerede virksomheder Kontrollen i 3. partscertificerede kødvirksomheder planlægges som i øvrige fødevarevirksomheder.
Ved ordinær kontrol i 3. partscertificerede virksomheder skal resultatet af den eksterne kontrol indgå i kontrollen, jævnfør Vejledning om audit.
Det kan give anledning til kontrol af lovgivningsområder, der ellers ikke var planlagt kontrolleret ved det aktuelle kontrolbesøg.
Planlægning af opfølgende kontrolbesøg i den enkelte virksomhed Opfølgende kontrolbesøg skal være behovsorienterede og skal som udgangspunkt gennemføres efter anmærkninger ved de ordinære kontrolbesøg.
Opfølgning på anmærkninger ved andre kontrolbesøg kan ske i forbindelse med anden kontrol (for eksempel daglige eller ugentlige tilsyn).
Ved opfølgende kontrolbesøg skal følgende lovgivningsområder kontrolleres  Det eller de lovgivningsområde(r), hvor anmærkningen/anmærkningerne blev givet,  Mindst ét af de tre hygiejneområder ud fra en konkret vurdering,  Virksomhedens egenkontrol,  Mindst ét af de øvrige lovgivningsområder yd fra en konkret vurdering, og  Mindst ét USA- eller Kina-krav i USA- eller Kina-godkendte virksomheder ud fra en konkret vurdering.
 Opfølgende kontrolbesøg efter anmærkninger kan ikke erstatte ordinære kontrolbesøg og lovgivningsområder kontrolleret ved opfølgende kontrolbesøg efter anmærkninger kan heller ikke erstatte kontrol af lovgivningsområdet ved ordinære kontrolbesøg.
 I øvrigt henvises til de generelle retningslinjer i for gennemførelse af opfølgende kontrolbesøg, jævnfør kapitel 3.2 i Kontrolfrekvensvejledningen.
Kapitel 3 Kontrolplaner En kontrolplan er en detaljeret plan for, hvordan kontrollen er planlagt for kalenderåret i hver enkelt kødvirksomhed.
 Kontrolplaner skal anvendes til:
  Planlægning af ordinære kontrolbesøg, herunder at de ordinære kontrolbesøg bliver fordelt jævnt over året.
  Angivelse af hvilke lovgivningsområder, der skal kontrolleres ved daglig kontrol.
  Angivelse af hvilke kontrolemner, der skal kontrolleres i USA- og Kina-godkendte virksomheder.
 Kontrolplaner kan for eksempel anvendes til:
  Planlægning af den daglige eller ugentlige kontrol.
  Styring af at eventuelle opfølgende kontrolbesøg bliver planlagt hensigtsmæssigt i forhold til næste ordinære kontrolbesøg i virksomheder.
  Planlægning af hvilke lovgivningsområder, der skal kontrolleres ved et opfølgende kontrolbesøg.
 Der er en række formkrav til kontrolplanernes indhold og opbygning, og der er derfor lavet en skabelon for kontrolplanen, som skal anvendes i kontrolafdelingerne.
Kontrolplaner skal være nedskrevet Der skal udarbejdes en nedskrevet kontrolplan for hver kødvirksomhed.
 Kontrolplaner skal følge systematikken i dette bilag, da en fælles systematik/inddeling giver et ensartet sammenligningsgrundlag og en fælles referenceramme.
Kontrolplaner skal være dækkende Kontrolplanerne skal omfatte alle lovgivningsområder, der skal kontrolleres på den enkelte virksomhed.
Kravet tager udgangspunkt i kontrolværdien om at komme hele vejen rundt.
 Kontrolplanerne indeholder en oversigt/idekatalog over de kontrolemner, der generelt er relevante under de enkelte lovgivningsområder.
 Kontrolplanerne skal sikre, at både de generelle og de særlige krav til kontrolplanlægning på slagterier og i engros kødvirksomheder efterleves.
Kontrolplaner skal indeholde antal planlagte ordinære kontrolbesøg For virksomheden skal angives antal planlagte ordinære kontrolbesøg, jævnfør Planlagt ordinær kontrol i virksomhedsbilledet i ScanJour.
Kontrolplaner skal indeholde oversigt over virksomhedens brancher For virksomheden skal angives hvilke brancher, virksomheden har fået tilknyttet ud fra virksomhedens aktiviteter.
Kontrolplaner skal indeholde behovsvurdering Ud for de enkelte lovgivningsområder skal det angives, om kontrolbehovet er vurderet som normalt eller højere ud fra virksomhedens kontrolhistorik på lovgivningsområdet.
Kontrolplaner skal indeholde kontrolfrekvenser pr lovgivningsområde Kontrolplaner skal indeholde en angivelse af, hvor mange gange de enkelte lovgivningsområder skal kontrolleres ved ordinære kontrolbesøg.
 Planerne skal desuden indeholde en angivelse af de lovgivningsområder, hvor der skal udføres anden kontrol og frekvensen for denne anden kontrol (for eksempel daglig eller ugentlig).
Kontrolplaner skal indeholde daglig eller ugentlig kontrol af USA- og Kina-krav For USA- og Kina-godkendte kødvirksomheder skal det fremgå, hvilke kontrolemner der indgår i den daglige eller ugentlige kontrol.
Relevante kontrolemner skal markeres med et X eller lignende markering.
Kontrolplaner skal indeholde oplysninger om kontrolemner For hvert lovgivningsområde vises de kontrolemner, der overordnet skønnes relevante for virksomheden ud fra dens tildeling af hoved- og bibrancher.
 Visning af kontrolemnerne skal understøtte, at kontrollen bliver dækkende inden for hvert lovgivningsområde.
Kontrolemnerne i kontrolplanerne vedrører udelukkende de aktiviteter, der er specifikt relateret til kødvirksomheder.
Hvis virksomheden har aktiviteter, der ikke er omfattet af dette bilag, for eksempel vegetabilske produkter eller lignende, vil yderligere kontrolemner være relevante.
Der er ikke krav om, at hverken planlagt eller gennemført kontrol dokumenteres på kontrolemneniveau i kontrolplanerne.
Dokumentation af gennemført kontrol dokumenteres på kontrolrapporten.
Kontrolplaner kan indeholde oplysninger om opfølgende kontrol Kontrolplanerne kan anvendes til planlægning af, hvornår opfølgende kontrolbesøg skal udføres, og hvilke lovgivningsområder der skal kontrolleres i forbindelse med eventuelle opfølgende kontrolbesøg i kødvirksomheder, der får anmærkninger ved den ordinære kontrol.
Kontrolplaner skal vedligeholdes I forbindelse med ændringer i virksomhedens aktiviteter skal det vurderes, om kontrolplanen for virksomheden skal ændres/opdateres.
Desuden skal det regelmæssigt sikres, at kontrolplanen følges.
Der er ingen formkrav for denne opfølgning eller dokumentation af opfølgning.
Excel-projektmappe Der er udarbejdet en Excel-projektmappe, som indeholder materiale, der er relevant for kontrolplanlægningen.
 Projektmappen er opdelt i faneblade (regneark), som bl.a. indeholder:
 En vejledning til anvendelse af Excel-projektmappen  En oversigt over de 32 forskellige brancher af kødvirksomheder, som er omfattet af kravet om kontrolplaner samt relevante lovgivningsområder og kontrolemner for brancherne.
  En afgrænsning af hvilke regler, der hører under hvert enkelt kontrolemne.
  En identifikation af virksomheden herunder valg af relevante brancher for at sikre at relevante kontrolemner vises i kontrolplanen.
  En kontrolplan.
  Det kan vælges at få vist 53 faneblade til daglig kontrolplanlægning (et faneblad pr uge). Disse ark er frivillige at få vist og anvende.
Skabelon for kontrolplan Skabelonen til virksomhedens kontrolplan sikrer, at formkravene til kontrolplanen bliver overholdt.
Den er opbygget med en vertikal inddeling i lovgivningsområder, som svarer til kontrolrapportens inddeling.
Under hvert lovgivningsområde er vist de kontrolemner, der generelt skønnes relevante for den pågældende virksomhed.
 Der er desuden en horisontal inddeling med kolonner til registrering af vurdering af kontrolbehovet og kontrolfrekvensen pr. lovgivningsområde, planlagte ordinære kontrolbesøg, daglig/ugentlig/månedlig kontrol og mulighed for at indsætte opfølgende kontrolbesøg.
Der er desuden mulighed for at vælge månedlig, ugentlig eller daglig planlægning af kontrollen.
Disse muligheder er yderligere beskrevet i vejledningen i Excel-projektmappen og er frivillige at benytte.
Reaktionspligt trods kontrolplan Kontrolplanerne er et redskab til planlægning af kontrollen i kødvirksomheder.
Det er dog vigtigt at understrege, at den tilsynsførende har pligt til at reagere på konstaterede overtrædelser, som er væsentlige for fødevaresikkerheden, uanset hvad formålet med tilstedeværelsen på en fødevarevirksomhed er og uanset hvilke emner, der i øvrigt måtte være fastlagt i kontrolplanen for virksomheden for det enkelte kontrolbesøg.
Reaktionspligten gælder således også ved tilstedeværelse i forbindelse med kontrol med slagtedyr før og efter slagtning, ved certifikatudstedelse og lignende.
Vedligeholdelse af kontrolplaner Ajourføring af skabeloner til kontrolplaner, herunder oversigten over regler knyttet til de enkelte kontrolområder, foretages af Mørkhøj én gang årligt i samspil med erfa- og arbejdsgrupper (f.eks. chefembedsdyrlæger).
 Kontrolafdelingerne har selv ansvaret for løbende at holde sig opdateret med ny lovgivning.
Bilag 5 Kodeks for tilsynsførendes tidsanvendelse og fakturering ved gebyrbelagt kontrol 2009 Ved udførelse af gebyrbelagt kontrol skal følgende principper anvendes:
  Gebyrbelagt kontrol skal dækkes af gebyret.
  Man skal altid holde øje med tiden  både når man er til stede i virksomheden, og når man er hjemme på kontoret.
  Husk at starte stopuret, når du træder ind i virksomheden  og stop det først, når du er ude af virksomheden igen.
  Virksomhedens skal betale for hele tilstedetiden ved kontrolbesøg.
  Nogle opgaver skal, så vidt det overhovedet er muligt, udføres i tilstedetiden hos virksomheden.
 Gebyrbelagt kontrol skal dækkes af gebyret:
 Når man udfører gebyrbelagt kontrol, skal man altid have for øje, at man skal tjene sin løn hjem.
Virksomhederne skal faktureres det beløb, som det koster os at udføre kontrollen, inklusive overhead.
  Det er et grundlæggende princip, at virksomhederne altid skal betale de fulde omkostninger forbundet med kontrollen uanset virksomhedens størrelse, kontrolfrekvens, vilje til at efterleve reglerne, eller om der bruges særlig lang tid til kontrol i virksomheden.
 Man skal altid holde øje med tiden - både når man er til stede i virksomheden, og når man er hjemme på kontoret:
 Tilstedetiden er fakturerbar.
Indtægten fra tilstedetiden skal også dække den øvrige tid, vi bruger på kontrollen samt kørsel mv.
Der er altså en begrænset mængde tid til rådighed hjemme på kontoret pr. mængde tilstedetid.
 I budgettet (budgetmodellen) er der for de enkelte brancher og virksomhedstyper fastsat normer for tilstedetid og tid til for- og efterbehandling.
Det vigtigste er forholdet mellem de to typer tid.
Henlægges der for en virksomhed eller virksomhedstype mere tid tilstede i virksomheden, bliver der forholdsvis mere tid til forberedelse og efterbehandling hjemme på kontoret.
For eksempel er forholdet mellem tilstedetid og forberedelse/efterbehandling for de animalske engrosvirksomheder 0,58:1, for de vegetabilske engrosvirksomheder 1:1 og for biproduktvirksomheder 1:3.
  Hvis der ud fra en faglig vurdering er behov for det, kan normtiderne for de enkelte dele af et tilsyn fraviges, men forholdet mellem tilstedetid og kontortid skal være uændret for afdelingens gebyrordninger som helhed, da budgettet ellers overskrides.
  Når man planlægger udførelsen af sine kontrolbesøg, er det således vigtigt at have overblik over omfanget af tid, man kan bruge på kontoret, og den tid man skal fakturere virksomheden for at holde budgettet. Økonomien skal indgå i planlægning og skemalægning.
 Husk at starte stopuret, når du træder ind i virksomheden - og stop det først, når du er ude af virksomheden igen:
 I forbindelse med et kontrolbesøg skal man altid nedskrive start- og sluttidspunkt for tiden i virksomheden, således at virksomheden ved fakturering hverken kommer til at betale for lidt eller for meget.
Man bør ikke sjusse sig frem til den anvendte tid.
  Den tid det tager at gennemgå kontrolbesøget med virksomheden, skal altid indgå i opgørelsen over tilstedetid og således faktureres virksomheden.
 Virksomheden skal betale for hele tilstedetiden ved kontrolbesøg:
 Når der afregnes efter tilstedetidssats pr. påbegyndt kvarter, skal virksomheden altid faktureres i henhold til reglerne herfor.
Er der fx anvendt 19 minutters tilstedetid, skal virksomheden faktureres for 2 kvarter.
  Der skal altid faktureres et grundgebyr i forbindelse med kontrolbesøg, hvor der faktureres efter tilstedetidssats.
 Er virksomheden længe om at finde papirer frem mv., således at tilstedetiden bliver forholdsvis lang, skal virksomheden betale for dette tidsforbrug.
Der må ikke gives mængderabat.
 Nogle opgaver skal, så vidt det overhovedet er muligt, udføres i tilstedetiden hos virksomheden:
 Følgende opgaver skal bl.a. udføres i tilstedetiden i virksomheden:
  Gennemførelse af den planlagte kontrol herunder audit, tilsyn m.v.
  Udarbejdelse af kontrolrapport, udskrivning af kontrolrapport m.v.
  Gennemgang af kontrolrapporten med virksomheden m.v.
  Udfyldelse af prøveudtagningsrapport.
  Ajourføring af kontrolplaner for visse kødvirksomheder m.m. (opfølgning på planlagt kontrol).
 1) Ordinært kontrolbesøg efter standard- og/eller elitefrekvens kan dog undlades i virksomheder, der er etableret efter den 30. september.
